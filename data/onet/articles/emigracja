https://wiadomosci.onet.pl/swiat/usa-odsylaja-nielegalnych-imigrantow-w-glab-meksyku/h91n17r,USA odsyłają nielegalnych imigrantów w głąb Meksyku,Władze imigracyjne USA rozpoczęły regularne odsyłanie nielegalnych imigrantów z Meksyku lotami czarterowymi z Tucson w stanie Arizona do Guadalajary w stanie Jalisco w środkowym Meksyku – poinformowała na swoim portalu amerykańska telewizja Fox News.,"Pierwsze loty czarterowe z lotniska w Tucson do odległego o ok. 1800 km lotniska w Guadalajarze odbyły się pod koniec grudnia ub.r. Podległe ministerstwu bezpieczeństwa narodowego służby imigracyjne planują od końca stycznia dwa takie loty czarterowe tygodniowo, co pozwoli na odesłanie do Meksyku każdego tygodnia 250 nielegalnych imigrantów. Przedstawiciele resortu bezpieczeństwa narodowego podkreślają, że ten program ""czarterowej deportacji"", realizowany na prośbę i przy współpracy władz meksykańskich, obejmuje wyłącznie Meksykanów pochodzących ze stanów położonych w głębi Meksyku, przyłapanych podczas kolejnej próby nielegalnego przekroczenia granicy, bądź tych Meksykanów, którzy wykorzystali wszelkie prawne możliwości otrzymania azylu politycznego w Stanach Zjednoczonych. Odesłanie nielegalnych imigrantów w głąb ich ojczystego kraju ma utrudnić im próbę kolejnego przekroczenia amerykańskiej granicy i pozwolić na skorzystanie z pomocy władz meksykańskich. - Program ten jest kolejnym przykładem współpracy władz meksykańskich z administracją (prezydenta USA Donalda) Trumpa w celu opanowania obecnego kryzysu bezpieczeństwa na naszej granicy – powiedziała rzeczniczka resortu bezpieczeństwa narodowego Heather Swift, cytowana na portalu Fox News. Drugim takim odrębnym programem, zmierzającym do opanowania kryzysu na południowej granicy Stanów Zjednoczonych, jest procedura ochrony migrantów (Migrant Protection Protocol – MPP). W ramach MPP, nazywanego także programem ""Pozostań w Meksyku"", uchodźcy, głównie z krajów Ameryki Środkowej, w tym z Gwatemali, Hondurasu i Salwadoru, którzy zamierzają wystąpić o azyl polityczny w USA, po zarejestrowaniu się na przejściu granicznym muszą czekać na wstępne przesłuchanie przez amerykańskich urzędników imigracyjnych po meksykańskiej stronie granicy. W rezultacie polityki MPP, po meksykańskiej stronie granicy w okolicy przejścia granicznego w El Chaparral w pobliżu Tijuany powstała - jak to ujęto na portalu magazynu ""Politico"" - ""globalna stolica uchodźców"", w której na wstępne przesłuchanie przez amerykańskie służby graniczne czekają tysiące uchodźców nie tylko z Meksyku i państw Ameryki Środkowej, ale także z Syrii, Indii i z Europy Środkowo-Wschodniej. Obecnie okres oczekiwania na możliwość wystąpienia o azyl polityczny na przejściu w El Chaparral wynosi około sześciu miesięcy. W ub. r. Stany Zjednoczone zawarły także porozumienia z władzami Gwatemali, Salwadoru i Hondurasu, na podstawie których obywatele tych krajów przyłapani podczas próby przekroczenia granicy są odsyłani z powrotem do tych państw. Działania takie, jak program MPP zmierzają do zakończenia praktyki ironicznie nazywanej przez prezydenta Trumpa praktyką ""catch and release"" (złapać i zwolnić). Praktyka zyskała taką nazwę, gdyż funkcjonariusze straży granicznej z powodu przepełnionych aresztów imigracyjnych do tej pory byli zmuszeni zwalniać osoby zatrzymane podczas pierwszej próby nielegalnego przekroczenia granicy. W rezultacie osoby zatrzymane i deportowane po próbie nielegalnego przekroczenia granicy amerykańsko-meksykańskiej w nieskończoność ponawiały starania o przedostanie się na terytorium USA. Zdaniem przedstawicieli ministerstwa bezpieczeństwa narodowego USA programy takie jak MPP i porozumienia zawarte przez amerykański urząd imigracyjny z władzami państw Ameryki Środkowej, przyczyniły się do spadku o 70 proc. liczby prób nielegalnego przekroczenia południowej granicy USA w okresie od maja do grudnia ub. r. - z ponad 144 tys. takich prób w maju do nieco ponad 40 tys. takich przypadków w grudniu.",,
https://wiadomosci.onet.pl/kraj/emigracja-polakow-pierwszy-spadek-od-10-lat/08d4gwz,Polacy za granicą. Pierwszy taki wynik od 10 lat,"O 98 tys. zmniejszyła się w zeszłym roku liczba Polaków przebywających czasowo w Wielkiej Brytanii. To przełożyło się na pierwszy w tej dekadzie spadek polskiej emigracji – informuje poniedziałkowa ""Rzeczpospolita”.","Do niespełna 2,46 mln, czyli o 85 tys., zmalała w ubiegłym roku liczba Polaków mieszkających czasowo (powyżej trzech miesięcy) za granicą – wynika z ogłoszonych w piątek szacunków GUS, przytoczonych przez ""Rzeczpospolitą"". Eksperci oceniają, że na zmniejszenie liczby nowych wyjazdów za granicę i wzrost liczby powrotów polskich emigrantów (którzy wyjeżdżają głównie w celach zarobkowych) mogła wpłynąć dobra sytuacja na polskim rynku pracy, a także niepewność związana z brexitem, która odbiła się na wyraźnym, ponad 12-proc., spadku emigracji w Wielkiej Brytanii. W rezultacie po raz pierwszy od lat to Niemcy były w zeszłym roku krajem, gdzie przebywało najwięcej emigrantów czasowych z Polski. O ile w Wielkiej Brytanii ich liczba w 2018 r. zmalała, o tyle w Niemczech wzrosła o 3 tys. – do 706 tys. Kamil Wołczyk, który w agencji zatrudnienia Work Service odpowiada za rynek niemiecki, twierdzi na łamach „Rz”, że coraz więcej pojawia się tam Polaków przeprowadzających się z Wysp. Robią to nie tylko ze względu na brexit, ale też bliższą odległość od domu. Inni jadą np. do Holandii, która jest trzecim co do wielkości skupiskiem emigrantów czasowych z Polski (123 tys.). W zeszłym roku liczba Polaków powiększyła się tam o 3 tys. osób. Tysiąc migrantów z polskim paszportem przybyło z kolei w Irlandii, która jest na czwartym miejscu pod względem liczby Polaków mieszkających czasowo za granicą – w minionym roku było ich tam 113 tys.",Walizka,
https://wiadomosci.onet.pl/swiat/100-tys-polakow-opuscilo-wielka-brytanie/c1ecex7,Brexit wystraszył Polaków? 100 tys. opuściło Wyspy,"O prawie 100 tys. spadła liczba Polek i Polaków przebywających na emigracji – informuje w sobotnim wydaniu ""Gazeta Wyborcza"". W ocenie gazety powodem nie wydaje się jednak nagła poprawa sytuacji gospodarczej w Polsce, ale po prostu brexit.","Dziennik przypomina, że jeszcze w 2017 roku czasowo poza granicami Polski przebywało 2 mln 540 tys. Polaków, w zeszłym roku było to 2 mln 455 tys. To spadek o 85 tys., czyli o 3 proc., o czym poinformował w piątek GUS. Chodzi o osoby, które zdecydowały się na wyjazd trwający minimum trzy miesiące. ""GW"" konkluduje, że te dane nie pozostawiają złudzeń, że chodzi o brexit. W większości krajów liczba polskich imigrantów i imigrantek nie zmieniła się lub tylko nieznacznie wzrosła, np. w trzecim, najchętniej wybieranym przez Polaków kraju, czyli Holandii, w 2017 roku przebywało 120 tys. naszych rodaków, a w 2018 roku 123 tys. Z kolei w Niemczech w 2017 roku było to 703 tys. osób, a rok później ich liczba wzrosła do 706 tys. W Wielkiej Brytanii w 2017 roku żyło i pracowało 793 tys. osób z Polski, a w 2018 roku 695 tys., czyli o 98 tys. mniej. Gazeta przypomina również, że GUS zaczął badać zjawisko polskiej emigracji zarobkowej w roku wejścia Polski od UE. Wtedy w Zjednoczonym Królestwie przebywało na czasowej emigracji 150 tys. osób z Polski, rok później ich liczba wzrosła do 340 tys., a w 2011 roku już do 625 tys. ""GW"" zwraca uwagę, że kiedy zapadła decyzja o brexicie, napływ Polaków do Wielkiej Brytanii wyhamował, choć nie od razu - między 2016 a 2017 rokiem ich liczba wzrosła z 788 tys. do 793 tys.",100 tys. Polaków opuściło Wielką Brytanię,
https://wiadomosci.onet.pl/kraj/zdani-na-imigracje-polska-przyciaga-coraz-wiecej-imigrantow/fkxtvch,"""Die Welt"": Polska przyciąga coraz więcej imigrantów","Środkowoeuropejskie kraje UE, tworzące front przeciw napływowi obcych, niepostrzeżenie przyciągają coraz więcej imigrantów, także muzułmanów - pisze „Die Welt”. To właśnie wschodnioeuropejskie kraje członkowskie Unii stały się tymi, gdzie imigracja rośnie najszybciej w Europie - czytamy.","Szczególnie węgierski premier Viktor Orban uważał się za głównego strażnika granicy Europy i przestrzegał, że imigracja sprzyja wzrostowi przestępczości i sprowadza „wirusa terroryzmu”. „A w Polsce potężny przewodniczący rządzącej obecnie partii Prawo i Sprawiedliwość mówił, że migranci przynoszą choroby” - ocenia gazeta. Z kolei premier Czech Andrej Babisz regularnie krytykuje politykę imigracyjną Niemiec. „Jeżeli jednak przyjrzeć się temu dokładniej, to okazuje się, że we wschodniej Europie słowa niekoniecznie muszą iść w parze z czynami. Albowiem to właśnie wschodnioeuropejskie kraje członkowskie Unii stały się tymi, gdzie imigracja rośnie najszybciej w Europie” - pisze niemiecki dziennik.  Według danych Eurostatu polskie władze wydały w 2018 roku ponad 635 tysięcy pozwoleń na pobyt - najwięcej w Europie. Dla porównania w Niemczech, które mają 82 miliony mieszkańców, w tym samym okresie wydano 543 tysiące pozwoleń. Ponad 80 proc. pozwoleń na pobyt w Polsce wydawane jest Ukraińcom. Dziesięciomilionowe Czechy wystawiły w 2018 roku ponad 71 tys., a Węgry ponad 55 tysięcy pozwoleń na pobyt. Z kolei Słowacja, licząca 5,5 miliona mieszkańców - 21 tysięcy. Dziennik cytuje eksperta warszawskiego think tanku Visegrad Insight Wojciecha Przybylskiego, który uważa, że retoryka Orbana czy Babisza trafia do szerokich grup społeczeństw w ich krajach i odpowiada na potrzebę stabilności i suwerenności, która jest silna mimo wysokiego poparcia dla UE. Ale jeszcze ważniejszy jest wzrost gospodarczy. Babisz podkreśla zresztą, że każdy imigrant przyjeżdża do jego kraju ""na zaproszenie"" - wskazuje niemiecki dziennik. „Rządzący od Warszawy po Budapeszt zdają sobie sprawę, że są zdani na imigrację. Po wejściu ich krajów do UE w 2004 roku miliony młodych, dobrze wykształconych pracowników wyjechało na Zachód w poszukiwaniu wyższych zarobków” - pisze gazeta. Dodaje, że społeczeństwa tych państw się starzeją, a liczba urodzeń spada. „Kobiety w Polsce czy na Słowacji mają dziś mniej dzieci niż kobiety w Niemczech, gdzie średni wskaźnik dzietności w 2018 roku wynosił 1,59. A ponieważ gospodarki krajów Grupy Wyszehradzkiej szybko rosną i coraz więcej miejsc pracy pozostaje nieobsadzonych, rządy muszą działać” - dodaje portal „Die Welt”. W Polsce Ukraińcy i Białorusini są w stanie znaleźć pracę „od zaraz”. Najczęściej zatrudniani są na budowach, jako opiekunki czy kierowcy Ubera - pisze niemiecki dziennik. Z kolei w Czechach, gdzie bezrobocie wynosi 2 proc., pracodawcy ostro konkurują o pracowników. Praga i Warszawa werbują też pracowników z Indii czy Azji Środkowej. Z niektórymi państwami, jak np. z Filipinami, zawierane są nawet umowy, aby ułatwić proces wydawania pozwoleń na pracę. Węgierskie przedsiębiorstwo Videoton z branży elektronicznej rekrutuje w Serbii i na Ukrainie, tłumacząc, że szuka pracowników „kompatybilnych kulturowo”. „Ale firmy na Węgrzech chętnie widzą też muzułmanów, chociaż rząd najgłośniej podsyca nastroje przeciw nim” - wskazuje gazeta. Wielu muzułmanów przyjechało do tego kraju dzięki programowi Stipendium Hungaricum. Do tej pory przyznano takie wsparcie 20 tys. osób. Wprawdzie nie jest to program skierowany wprost do muzułmanów, ale największym zainteresowaniem cieszy się w Turcji, Indonezji, w Libanie czy bogatych krajach arabskich. Zobacz także - Ambasador Mosbacher: Ufam, że media w Polsce pozostaną niezależne","""Od Warszawy po Budapeszt zdają sobie sprawę, że są zdani na imigrację""",
https://wiadomosci.onet.pl/kraj/rzeczpospolita-rekordowe-zarobki-polakow-za-granica/4c9bqp7,"""Rzeczpospolita"": rekordowe zarobki Polaków za granicą","Aż 154,5 mld zł zarobili w ubiegłym roku pracujący za granicą. To o 18 mld zł więcej niż rok wcześniej. Jednak przekazy do kraju maleją, bo wielu emigrantów osiada poza Polską na stałe - podaje ""Rzeczpospolita"".","Zgodnie z raportem firmy Euro-Tax, specjalizującej się w usługach zwrotu podatków za pracę za granicą, średnie zarobki Polaków za granicą wynosiły ponad 8,6 tys. zł. Szacuje się, że dochody Polaków pracujących w krajach Unii Europejskiej sięgnęły w 2018 roku wartość 154,5 mld zł, czyli o jedną siódmą więcej niż w poprzednim roku. Jak podaje ""Rzeczpospolita"", jest to rekordowy wynik.  Dyrektor Ośrodka Badań nad Migracjami Uniwersytetu Warszawskiego, Paweł Kaczmarczyk mówi, że Polacy coraz lepiej sobie radzą na międzynarodowym rynku pracy, gdzie wykorzystują różne dostępne opcje. ""Rośnie też liczba specjalistów i fachowców, którzy w poszukiwaniu coraz lepszych warunków przemieszczają się z kraju do kraju, podobnie jak pracownicy międzynarodowych korporacji"" - czytamy w dzienniku. W czołówce krajów, gdzie Polacy zarabiają najwięcej, przodują Niemcy i Wielka Brytania. Jak informuje ""Rz"" część klientów Euro-Taxu w ciągu roku pracuje w dwóch krajach. W zeszłym roku zarobki polskich emigrantów w Niemczech sięgały 27 mld zł, a na Wyspach blisko 35 mld zł. Warunki pracy na polskim rynku uległy poprawie, jednak mimo to liczba rodaków pracujących za granicą nie maleje. Zdaniem prezesa Euro-Taxu emigracja zarobkowa wciąż daje Polakom szansę na kilkukrotnie wyższe zarobki niż w Polsce. ""Rzeczpospolita"" podaje, że Polacy zostają nie tylko ze względu na wyższe zarobki, ale również dlatego, że zadomowili się za granicą. Wielu z nich ściąga do siebie bliskich z Polski.",,
https://wiadomosci.onet.pl/swiat/arkady-rzegocki-zacheca-polakow-do-powaznego-rozwazenia-powrotu-do-polski/0es23ds,"Ambasador zachęca Polaków do ""poważnego rozważenia"" powrotu do Polski","Polski ambasador w Londynie Arkady Rzegocki zachęca Polaków - w związku ze zbliżającym się brexitem - ""do poważnego rozważenia możliwości powrotu do Ojczyzny"". - Szybko rozwijająca się gospodarka naszego kraju stwarza obywatelom coraz większe możliwości na rozwój i dobre warunki do życia w kraju - oświadczył.","""Wyjście Wielkiej Brytanii ze Wspólnoty wiąże się jednak ze zmianami w kilku obszarach, w tym w zakresie swobody przepływu obywateli UE i dokumentowania przez nich pobytu na Wyspach"" - podkreślił dyplomata. Jak przypomniał, w wyniku ogłoszonych przez rząd Wielkiej Brytanii zasad ewidencjonowania pobytu na Wyspach, od 29 marca br. każdy obywatel UE mieszkający na stałe w Wielkiej Brytanii musi rejestrować się w systemie elektronicznym i uzyskać tzw. status osoby osiedlonej (ang. settled status) lub status tymczasowy (ang. pre-settled status), aby móc pozostać w kraju po brexicie zgodnie z prawem. ""Jak zapowiada rząd brytyjski, trzeba tego dokonać do końca czerwca 2021 r., a w razie wyjścia z UE bez umowy - do końca 2020 r."" - przekazał ambasador. Dodał, że obowiązek ten dotyczy wszystkich osób niebędących obywatelami brytyjskimi, niezależnie od posiadanego obecnie statusu, również rezydentów. Jak informuje Rzegocki, do tej pory ok. 27 proc. Polaków mieszkających na Wyspach złożyło wniosek o przyznanie settled status. Jest to - jak zaznacza ambasador - ""niepokojąco niski poziom"", co oznacza, że ""tysiące polskich obywateli może być narażonych na komplikacje związane z brakiem uregulowania swojego statusu"". Ambasador zwrócił się do Polaków mieszkających w Wielkiej Brytanii o złożenie takiego wniosku, jeśli chcą pozostać w tym kraju po brexicie. Przekazał też, że aktualne informacje o procedurze uzyskania statusu osoby osiedlonej są dostępne na stronie brexit.msz.gov.pl. Na końcu listu Rzegocki zachęca Polaków do powrotu do kraju i namawia do ""zaznajomienia się z informacjami na portalu powroty.gov.pl, który odpowiada na pytania dotyczące m.in. świadczeń społecznych w Polsce, znalezienia zatrudnienia oraz zapewnienia miejsc w szkołach"". 9 września w życie weszła ustawa, według której szef brytyjskiego rządu musi poprosić o kolejną zmianę terminu opuszczenia Wspólnoty, jeśli do 19 października parlament nie zaakceptuje żadnej umowy na temat brexitu. Ustawa otwiera też drogę do opóźnienia brexitu do 31 stycznia 2020 roku. Przeprowadzenie go do 31 października br. było najważniejszą z obietnic składanych przez urzędującego od lipca br. Borisa Johnsona. Jeszcze 5 września zapowiedział on, że ""prędzej wyzionie ducha"", niż zgodzi się na opóźnienie wyjścia Wielkiej Brytanii z UE.",Arkady Rzegocki,
https://wiadomosci.onet.pl/swiat/czy-szwedzi-uciekaja-do-polski-dane-i-statystki-urzedow/90x3qqh,Czy Szwedzi uciekają do Polski? Liczba przybywających osób od lat utrzymuje się na stałym poziomie,"""Coraz więcej Szwedów emigruje do Polski"" - podał ""Nasz Dziennik"", informując, że dzieje się tak, gdyż nasz kraj jest postrzegany jako jedno z niewielu bezpiecznych miejsc w Europie. Doniesienia dziennika sprawdził polski oddział agencji AFP. Na razie żaden obywatel Szwecji nie przebywa w Polsce w ramach statusu uchodźcy czy azylu, a liczba Szwedów w Polsce utrzymuje się na stałym poziomie - wynika z analizy AFP.","W poniedziałkowym wydaniu ""Naszego Dziennika"" pojawił się artykuł, w którym napisano, że ""coraz więcej Szwedów emigruje do Polski"". ""Nasz kraj uważają za jedno z ostatnich bezpiecznych państw w Europie. Według danych Urzędu ds. Cudzoziemców, w Polsce zarejestrowało swój pobyt 2,5 tys. obywateli Szwecji. Co roku przybywa ich kilkaset"" - czytamy w artykule. Z danych Urzędu ds. Cudzoziemców wynika, na razie żaden obywatel Szwecji nie przebywa w Polsce w ramach statusu uchodźcy czy azylu - wskazuje AFP w swojej analizie. Ponadto liczba Szwedów w Polsce utrzymuje się na stałym poziomie. W 2016 roku było ich 2 tys. 533, w roku obecnym - 2 tys. 560. AFP wskazuje też, że w ciągu ostatnich 10 lat żaden ze Szwedów nie przebywał w Polsce w ramach azylu. W tym roku jeden obywatel Szwecji złożył wniosek z prośbą o azyl w Polsce, ale został on odrzucony. Również z danych Wysokiego Komisarza Narodów Zjednoczonych ds. uchodźców (UNHCR) wynika, że w Polsce w ramach azylu politycznego nie przebywa żaden obywatel Szwecji. Jak wynika ze szwedzkich statystyk najwięcej obywateli tego państwa wyjeżdżało w zeszłym roku do Danii, Norwegii i Wielkiej Brytanii. Dalej znalazły się: Finlandia, Stany Zjednoczone, Niemcy i Hiszpania. Polska była dopiero ósmym najpopularniejszym kierunkiem wyjazdów.  Zdaniem dziennikarza z biura AFP w Sztokholmie, część Szwedów migrujących do Polski to studenci, najczęściej osoby, które chcą zostać lekarzami lub weterynarzami. - W Szwecji mieszka dużo osób polskiego pochodzenia. Być może wracają do swoich rodzin żyjących w Polsce - dodał w rozmowie z polskim oddziałem agencji. W ""Naszym Dzienniku"" podano też, że ""w blisko 80 miastach istnieją dzielnice praktycznie opanowane przez islamistów, gdzie obowiązuje szariat, a szwedzkie władze nie maja nic do powiedzenia. Największa to Rinkeby w Sztokholmie. Nie pokazuje się tam policja, nie wjeżdża karetka, panuje chaos"". - Problemy opisane w raporcie polegają raczej na tym, że mieszkańcy tych dzielnic nie ufają policji. Ale obszary te nie są opanowane prawem szariatu, nawet jeśli w dzielnicach zanotowano wysoki poziom imigrantów - powiedział szwedzki dziennikarz AFP. Informacje z ""Naszego Dziennika"" skomentowała wcześniej europosłanka Beata Mazurek. ""Szwedzi uciekają ze swojego kraju, aby w Polsce znaleźć spokój i normalność"" - napisała na Twitterze. Według niej, powodem ucieczek są: zamachy, wzrost przestępczości, gwałty, strach i strefy szariatu. Na takie opinie wygłaszane przez polską europoseł zareagował szwedzki minister sprawiedliwości. - To całkowita bzdura. Prąd migracyjny idzie w przeciwnym kierunku. W latach 2017-18 do Szwecji wyemigrowało ponad 8 tys. Polaków - odpowiedział Morgan Johansson w rozmowie z dziennikiem ""Aftonbladet"". - To ponad trzy razy więcej niż całkowita liczba Szwedów, którzy mieszkają w Polsce - dodał. Źródło: AFP, Aftonbladet","Szwedzi, jeśli opuszczają swój kraj, to wyjeżdżają przede wszystkim do Danii, Norwegii i Wielkiej Brytanii",
https://wiadomosci.onet.pl/kraj/ekspert-do-polski-moze-wrocic-kilkaset-tysiecy-emigrantow/szd03w1,Ekspert: do Polski może wrócić kilkaset tysięcy emigrantów,"Od 250 tys. do 380 tys. - tylu polskich emigrantów może zdecydować się na powrót do ojczyzny, jeżeli zaoferuje im się ulgi podatkowe - szacuje ekspert ds. rynku pracy Polskiego Instytutu Ekonomicznego Andrzej Kubisiak. W czwartek NBP opublikował wyniki kompleksowego badania ankietowego wśród Polaków mieszkających za granicą.","Z badania Narodowego Banku Polskiego wynika, że ok. 15 proc. emigrantów jest zdecydowana wracać do Polski w przyszłości, niezależnie od poziomu wynagrodzeń. Eksperci banku zwrócili uwagę, że ""dobra sytuacja gospodarcza wpłynęła również na istotne ograniczenie odsetka emigrantów planujących pozostanie na emigracji na stałe na rzecz powrotu do Polski w dalszej przyszłości (za minimum trzy lata)"". - To pierwsza publikacja analityczna ukazująca skalę potencjału, który mógłby wrócić do Polski - mówi ekspert ds. rynku pracy Polskiego Instytutu Ekonomicznego Andrzej Kubisiak. Jego zdaniem do naszego kraju może wrócić ok. 250-380 tys. osób, o które ""warto powalczyć"", zwłaszcza - jak zaznaczył - że na rodzimym rynku pracy jest ok. 140 tys. wakatów. Jego zdaniem, nawet gdyby tylko cześć z tej grupy udało się skłonić do powrotu, będzie to miało pozytywny wpływ na rozwój gospodarki. Według eksperta naszych rodaków do powrotu mogą zachęcić czynniki zewnętrze, takie jak np. niekontrolowany brexit, ""w przededniu którego stoi Wielka Brytania"". Efektem tego procesu - jak wskazał - może być spowolnienie gospodarcze. - W praktyce będzie to oznaczać wzrost bezrobocia i zwiększoną liczbę wyjazdów cudzoziemców, którzy przyjechali tam do pracy - wyjaśnił. Przypomniał, że z podobną sytuacją mieliśmy do czynienia podczas wielkiego kryzysu finansowego w latach 2008-2010, kiedy wielu emigrantów wróciło do Polski z Irlandii i Wielkiej Brytanii. Według eksperta Polskiego Instytutu Ekonomicznego, drugim czynnikiem zachęcającym do powrotów są finanse. Zauważył, że pod tym względem polskim pracodawcom trudno konkurować jednak np. z niemieckimi czy holenderskimi. Jego zdaniem zachętą mogą być ulgi podatkowe, podobne do tych, które otrzymują inwestorzy zagraniczni. Przypomniał, że ten mechanizm sprawdził się już w innych krajach, np. w Hiszpanii. - Dobrze by było, żeby Polska opracowała taką ofertę, którą będzie mogła przedstawić emigrantom - powiedział. Wskazał, że najbardziej skłonni do powrotu mogą być tzw. single, którzy nie mają za granicą rodzin. Powołując się na raport NBP przypomniał, że w Wielkiej Brytanii i Holandii takie osoby stanowią ok. 40 proc. emigrantów, natomiast w Niemczech - aż 60 proc. Opublikowany w czwartek raport ""Polacy pracujący za granicą w 2018 r."" prezentuje wybrane wyniki najnowszej rundy badań ankietowych emigrantów z Polski w Wielkiej Brytanii, Niemczech, Holandii i Norwegii. ""Wyniki badań wskazują, że rekordowo niskie bezrobocie w Polsce ograniczyło wyjazdy nowych emigrantów do głównych krajów emigracji z przeszłości, takich jak Wielka Brytania i Niemcy, choć pojawiły się nowe, niszowe kierunki, takie jak Norwegia. Wciąż najważniejszą motywacją wyjazdów i pozostawania na emigracji są wynagrodzenia netto, których mediany (środkowe wynagrodzenia) za granicą są nominalnie około dwukrotnie wyższe niż w Polsce, a dominanty (najczęstsze wynagrodzenia) są 2,0-3,6 razy wyższe niż w Polsce"" - czytamy w publikacji NBP. ""Wraz z długością przebywania na emigracji zmniejsza się skłonność do przekazywania środków pieniężnych do Polski, choć specyfika ta jest zróżnicowana pomiędzy krajami. Obserwowana ostatnio zwiększona emigracja do Norwegii to głównie osoby w wieku najwyższej aktywności zawodowej, ze średnim wykształceniem, które stosunkowo często przekazują pieniądze do Polski i dość rzadko wykorzystują świadczenia społeczne"" - zauważa bank centralny w raporcie. Jak podał NBP, badanie ankietowe emigrantów z Polski, któremu poświęcono raport, zostało zrealizowane w okresie listopad-grudzień 2018 r. i było kolejnym z serii badań emigrantów przeprowadzanych co dwa lata na zlecenie Departamentu Statystyki NBP. Badanie zostało przeprowadzone w czterech krajach: w Wielkiej Brytanii, w Niemczech, w Holandii oraz po raz pierwszy w Norwegii. Norwegia, która w ostatnich latach dołączyła do listy najbardziej popularnych kierunków wyjazdów zarobkowych, zastąpiła w badaniu Irlandię, której znaczenie w ostatnich latach systematycznie spadało.  Czytaj także: ""Kupiłem bilet na prom"". Historia pewnego (fake) newsa",Prom z Dover,
https://wiadomosci.onet.pl/swiat/wbrew-zakazowi-wloch-statek-ngo-z-migrantami-plynie-w-strone-lampedusy/61p3265,Wbrew zakazowi Włoch statek NGO z migrantami płynie w stronę Lampedusy,"Łamiąc zakaz wydany przez władze Włoch, statek niemieckiej organizacji pozarządowej Sea Watch 3 z 42 migrantami na pokładzie płynie w kierunku wyspy Lampedusa. Jednostka pod holenderską banderą czekała na zgodę na wpłynięcie do włoskiego portu przez 12 dni.","""Postanowiłam wpłynąć do portu na Lampedusie. Wiem, czym ryzykuję, ale 42 rozbitków na pokładzie jest u kresu sił. Zawiozę ich w bezpieczne miejsce"" - oświadczyła kapitan statku Carola Rackete. Organizacja pozarządowa oznajmiła zaś, że kapitan nie ma innego wyboru. ""Europa nas porzuciła"" - dodała w oświadczeniu. W kierunku jednostki płyną łodzie patrolowe włoskiej Straży Przybrzeżnej i Gwardii Finansowej, by ją zatrzymać - podały media. Wicepremier, szef MSW Matteo Salvini na wiadomość o wpłynięciu Sea Watch 3 na włoskie wody stwierdził: ""Imigracja nie może być zarządzana przez nielegalne statki; jesteśmy gotowi powstrzymać wszelkie nielegalne działania"". ""Kto popełnia błąd, zapłaci. Europa? Nieobecna, jak zawsze"" - napisał Salvini na Twitterze. ""Nie wydaję zgody na to, aby ktokolwiek zszedł z pokładu, nie zgodzę się na to nigdy"" - podkreślił włoski wicepremier. ""Niemcy i Holandia odpowiedzą za to"" - ostrzegł.",Wbrew zakazowi Włoch statek NGO z migrantami płynie w stronę Lampedusy,
https://wiadomosci.onet.pl/swiat/jak-kryzys-migracyjny-zmienil-unie-europejska/hs59j3y,Jak kryzys migracyjny zmienił Unię Europejską?,"Kryzys migracyjny rozpoczął się w 2015 roku. Od tamtego czasu do UE przybyło 1 689 014 uciekających przed wojną, czy szukających lepszych perspektyw na życie w Europie. Większość z nich, ponad milion, przybyła w 2015 roku. Wciąż migranci próbują przedostać się m.in. z Maroka do Hiszpanii. Wiele obozów dla uchodźców jest przepełnionych. W samej UE zabrakło jedności, co do tego, jak poradzić sobie z kryzysem. Z czasem polityka UE stała się coraz bardziej restrykcyjna. Z roku na rok docierało więc coraz mniej uchodźców i emigrantów. Większość z nich nie pochodziła już z Syrii, lecz z państwa afrykańskich. Większość przybyłych do UE deklaruje, że chce mieszkać w Niemczech.",,,
https://wiadomosci.onet.pl/kraj/tadeusz-rydzyk-z-zakazem-wjazdu-do-kanady-zabiega-o-to-thomas-lukaszuk/qe8ddlc,Były kanadyjski polityk walczy o zakaz wjazdu do Kanady dla o. Rydzyka,"Kanadyjskie ministerstwo spraw zagranicznych otrzymało cytaty Tadeusza Rydzyka i niektórych gości założonej przez niego radiostacji, które mogą zostać uznane za mowę nienawiści. W takim przypadku redemptorysta mógłby mieć problem z dostaniem się na teren tego państwa i być może nawet zostałby odcięty od datków od tamtejszej polonii. - Komentarze ojca Rydzyka i jego gości radiowych często mają oparcie w nietolerancji - uważa Thomas Lukaszuk.","49-letni Lukaszuk pochodzi z Gdyni. Gdy był dzieckiem, jego rodzina wyemigrowała do Kanady. Tam został ważnym politykiem. W prowincji Alberta kilkukrotnie piastował urząd ministra. Najwyższą funkcją, jaką pełnił, było stanowisko wicepremiera Alberty. Wielokrotnie był nagradzany za swoją pracę charytatywną, głównie za walkę o lepszy los emigrantów i prawa człowieka. Dostał m.in. medale od królowej Elżbiety. Od kilku lat znajduje się poza polityką, zajmuje się przede wszystkim doradztwem biznesowym. Mimo to w wielu kanadyjskich mediach pojawia się jako ekspert i polityczny komentator. Działa również w polsko-kanadyjskim związku historycznym. W Polsce zrobiło się o nim głośno trzy miesiące temu, gdy podczas wizyty o. Tadeusza Rydzyka w kanadyjskich miastach Thomas Lukaszuk publicznie go potępił. - To, co się dzieje w Europie, zwłaszcza w Polsce, zaczyna się już dziać również w Kanadzie - tłumaczył później w wywiadzie dla Onetu. - Coraz częściej do głosu dochodzą trendy nacjonalistyczne i antyemigracyjne. A to nigdy nie wychodzi krajom na dobre. Powoduje jedynie narastanie różnic pomiędzy poszczególnymi grupami - mówił. Były kanadyjski polityk prosił biskupa Calgary, aby zapoznał się z życiorysem ojca Rydzyka i rozważył, czy tego typu duszpasterz jest odpowiednim gościem. Później Lukaszuk zadeklarował, że postara się pomóc w dostarczeniu do papieża petycji w sprawie ukrócenia politycznej działalności Tadeusza Rydzyka, pod którą podpisało się już prawie 90 tys. Polaków. Sam musiał się też zderzyć z polską rzeczywistością. Permanentnie broniący redemptorysty Ogólnopolski Komitet Obrony przed Sektami i Przemocą doniósł na niego do prokuratury. Natomiast kilka dni temu ze zdziwieniem przeczytał w mediach związanych z Tadeuszem Rydzykiem, że europoseł Marek Jurek (do Europarlamentu dostał się z listy PiS) uważa, że Kanada stoi na czele rewolucji przeciwko rodzinie, wierze i wychowaniu chrześcijańskiemu. - Warto patrzeć na Kanadę, żebyśmy wiedzieli do czego to zmierza - powiedział Jurek, cytowany przez Radio Maryja. - Postawa europosła jest niepokojąca i odzwierciedla pod tym względem wypowiedzi ojca Rydzyka oraz wielu gości Radia Maryja - komentuje Thomas Lukaszuk. - W Kanadzie jesteśmy otwarci na tematy wiary, wolności osobistych i praw człowieka, jednak ta wymiana poglądów musi być pełna szacunku i obejmująca wszystkich. Niestety komentarze ojca Rydzyka i jego gości radiowych często mają oparcie w nietolerancji. Moim zdaniem w niektórych przypadkach wyraźnie przechodzą w mowę nienawiści - wyjaśnia. Były wicepremier Alberty dodaje, że otwarcie Kanady na emigrantów i tolerancja dla różnych wyznań oraz nacji to jej atuty. - Europoseł powinien sobie przypomnieć, że jako deputowany jest przedstawicielem obywateli, a nie instytucji kościelnych - zaznacza. - Kanada, w odróżnieniu od teokratycznych krajów jak Iran, Sudan lub Jemen, jest krajem opartym na prawie świeckim, które natomiast jest ugruntowane na zasadniczych prawach człowieka, a nie na przekonaniach religijnych. W przeciwieństwie do poglądów europosła, rząd i obywatele Kanady są otwarci na wszystkie wyznania religijne, aczkolwiek praktykowanie prywatnych wyznań nie może się objawiać w dyskryminacji przeciwko pozostałym obywatelom - dodaje. Kanada i tamtejsza polonia to jedno z ważnych źródeł finansowania przedsięwzięć związanych z Tadeuszem Rydzykiem. Urodzony w Gdyni Kanadyjczyk chciałby, aby to finansowanie się skończyło. Chętnie przyjąłby również wiadomość o zakazaniu Rydzykowi wjazdu na teren tego państwa. Zrobił już pierwszy krok, by tak się stało. - Przekazałem cytaty ojca Rydzyka oraz niektórych gości Radia Maryja kanadyjskiemu ministerstwu spraw zagranicznych, a także kilku organizacjom zajmującym się mową i aktami nienawiści - podkreśla Thomas Lukaszuk. Polacy nie potrzebują wiz, aby dostać się do Kanady, jednak w niektórych przypadkach urzędnicy tego państwa mogą odmówić Polakowi wpuszczenia go na teren tego kraju.  Chcesz być na bieżąco z najważniejszymi informacjami dnia? Polub Onet Wiadomości na Facebooku!",Thomas Lukaszuk i ojciec Tadeusz Rydzyk,
https://wiadomosci.onet.pl/swiat/polacy-coraz-rzadziej-decyduja-sie-na-emigracje-do-wielkiej-brytanii/346l8d0,Gdzie Polacy wyjeżdżają do pracy?,"Coraz mniej Polaków wyjeżdża do pracy za granicę. Znacznie spadła również liczba osób myśląca o wyjeździe na stałe do Wielkiej Brytanii. Najchętniej Polacy migrują do Niemiec i Norwegii - informuje ""Rzeczpospolita"".","– Z badań, które robimy od czterech lat, wynika, że liczba Polaków, którzy chcą wyjechać za pracą za granicę, cały czas spada. Zdecydowany wpływ na ten trend ma rekordowo niska na polskim rynku stopa bezrobocia i silny popyt na pracowników – powiedział ""Rzeczpospolitej"" Maciej Witucki, szef Work Service. Ciągle jednak liczba tych, którzy chcą wyjechać do pracy za granicą, znacząco przekracza 2 mln. Dzisiaj Work Service ogłosi raport „Migracje zarobkowe Polaków IX"". „Rzeczpospolita"" wcześniej dotarła do jego najważniejszych wniosków. I tu zaskoczenie. Okazuje się bowiem, że wśród Polaków szybko spada popularność Wielkiej Brytanii jako celu potencjalnej emigracji zarobkowej. Jeszcze rok temu Zjednoczone Królestwo było drugim najczęściej wskazywanym kierunkiem planowanej przez Polaków emigracji „za chlebem"". Trzy lata temu właśnie tam chciał jechać co trzeci deklarujący chęć wyjazdu do pracy za granicą. Niemal taki sam odsetek wskazywał Niemcy, które tak jak dzisiaj były najpopularniejszym kierunkiem wypraw zarobkowych. Teraz wyjazd do naszych zachodnich sąsiadów rozważa nieco ponad 23 proc. osób, które myślą o zagranicznym wyjeździe „za chlebem"". W ciągu roku odsetek ten spadł o blisko 9 pkt proc., ale to i tak nic w porównaniu z Wielką Brytanią. Ta z 30 proc. w 2015 r. i 19 proc. przed rokiem zjechała do 3 proc. – Zdecydowany wpływ na to miały informacje z ostatnich miesięcy na temat zaostrzenia tamtejszej polityki migracyjnej, a także brak porozumienia pomiędzy Londynem a Brukselą i narastająca niepewność wokół możliwości zarobkowych na Wyspach – twierdzą autorzy raportu „Migracje zarobkowe Polaków IX"" z firmy Work Service. Wśród najczęściej wskazywanych przez Polaków krajów do wyjazdu palmę pierwszeństwa dzierżą wspomniane już Niemcy. Drugie miejsce zajęła Norwegia (15,6 proc.), która w stosunku do zeszłego roku zyskała 4,2 pkt proc. Na trzecie miejsce wskoczyła Szwecja i to, zdaniem autorów raportu, jest niespodzianka, bo w kilkuletniej historii badań prowadzonych przez Work Service kraj ten nigdy nie uzyskał wskazań przekraczających 5 proc. Tym razem uzbierał blisko 15 proc. Holandia, która przed rokiem była na trzecim, spadła na czwarte miejsce. – Kraje skandynawskie zawdzięczają swą atrakcyjność głównie niepewności panującej wokół zatrudnienia emigrantów w Wielkiej Brytanii, która w wyniku obaw przed brexitem spadła na piątą pozycję naszego zestawienia. Jest to wynik najniższy od 2014 r. – skomentował dla ""Rzeczpospolitej"" wyniki najnowszego raportu Tomasz Ślęzak, wiceprezes zarządu Work Service. – Z kolei Norwegia i Szwecja kojarzone są z wysokimi zarobkami, które mogą być nawet cztery–pięć razy wyższe niż w Polsce, a także z dobrą opieką socjalną – dodał. Rzeczywiście, jeśli spojrzeć na powody, które skłaniają Polaków do wyjazdów za granicę, to aż 68 proc. badanych wskazuje wyższe zarobki niż w naszym kraju. A i tak w ciągu ostatniego roku odsetek ten spadł o 14 pkt proc. Na drugim i trzecim miejscu ex aequo znalazły się lepsze perspektywy rozwoju zawodowego oraz wyższy standard życia (po 32 proc. wskazań). Tylko minimalnie mniej badanych jako powód wyjazdu wskazało lepsze warunki socjalne. – Nasze badanie pokazuje, że dla 31 proc. Polaków zachętę do wyjazdu za granicę stanowią lepsze warunki socjalne. To naturalnie wpływa na wybór Skandynawii – uważa Tomasz Ślęzak. Tu wzrost wskazań w porównaniu z poprzednim rokiem sięgnął 7 pkt proc. Niemal co czwarty badany za powód wyjazdu wskazuje korzystniejszy system podatkowy, bardziej przyjazną administrację publiczną oraz możliwość podróżowania i zwiedzania świata (po 24 proc. dla każdego z tych powodów). Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: ""Rzeczpospolita""",Polacy coraz rzadziej decydują się na emigrację do Wielkiej Brytanii,
https://wiadomosci.onet.pl/kraj/paulina-mlynarska-wzajemnie-widzimy-siebie-ksenofobami-i-rasistami-albo-lewakami-i/8z8x6v9,Paulina Młynarska: wzajemnie widzimy siebie ksenofobami i rasistami albo lewakami i komuchami. To nie jest prawda o nas,"Emigrowała z Polski trzy razy, a zrealizowała program o Polakach z wyboru, imigrantach, którzy w naszym kraju osiągnęli sukces, którym dobrze się wiedzie i którzy kochają Polskę. O emigracji, krzywym zwierciadle, w którym dzisiaj się przeglądamy i o tym, co sądzą o nas imigranci rozmawiamy z Pauliną Młynarską.","Ewa Raczyńska: Zrobiłaś program o obcokrajowcach mieszkających w Polsce, a przecież to ty kilka razy opuszczałaś Polskę. Pamiętasz jeszcze ten pierwszy raz? Paulina Młynarska: Miałam wtedy 16 lat, emigrowałam za marzeniami i szeroko rozumianą wolnością. Byłam zbuntowaną nastolatką. Uciekałam z domu, w którym ciężko było wytrzymać. Uciekłam od tego w co dorośli wplątali mnie przy okazji mojej roli w filmie Andrzeja Wajdy ""Kronika wypadków miłosnych"". Opisałam to w książce ""Na błędach! Poradnik-odradnik"", gdyby ktoś był ciekaw. To jedna strona, jednak ważne, że był to rok ’87, a wówczas młode osoby, które miały szansę wyrwać się z Polski, były do tego zachęcane przez dorosłych, którzy byli już wyczerpani i zmęczeni walką o przetrwanie w sensie materialnym. To był czas koszmarnego kryzysu, kolejek w sklepach, braku perspektyw i konfliktów politycznych. Wyjazd za granicę był realizacją marzeń. Przyjechałam do Paryża jako ładna, młoda dziewczyna, ale od moich paryskich znajomych dzieliła mnie przepaść. Tak to wtedy odbierałam. Byłam zahukana, wystraszona, źle ubrana, miałam straszną trwałą na głowie…( śmiech) i byłam bez grosza. W kraju uważało się wtedy, że wszystko co ""niepolskie"" jest jakieś lepsze, fajniejsze. Taki kompleks Peweksu. Byłam okropnie zakompleksiona. Dopiero gdy trochę okrzepłam na tej mojej emigracji i zaczęłam więcej rozumieć, zdałam sobie sprawę, że niepotrzebnie. Że mam z czego być dumna, że pochodzę z kraju o pięknej tradycji, pięknej kulturze, języku, bogatej literaturze i wspaniałej historii. Musiałam sobie sama poukładać to w głowie, by zobaczyć siebie na tle paryżan i znaleźć swoje miejsce. Dlaczego wróciłaś? Proces wracania rozpoczął się dla mnie 4. czerwca 1989, kiedy przyjechałam do kraju, aby pójść do pierwszych demokratycznych wyborów. To był jeden z najbardziej wzruszających dni mojego życia. Pochodzę z domu zaangażowanego politycznie, więc kiedy przyszła ta długo wyczekiwana wolność od komunizmu, nie mogło mnie tu nie być. Ostatecznie zjechałam do kraju w 1992 roku. Nie byłam odosobniona. Większość moich polskich znajomych z emigracji wtedy wracała. W Polsce zachodziła historyczna zmiana, a my chcieliśmy być jej częścią. Byliśmy taką grupą ""rybek pilotów"", które wtedy przetarły szlaki w agencjach reklamowych i w nowych mediach. Trafialiśmy do miejsc, gdzie rozkwitał ten nasz polski kapitalizm a’la wilcze kły i doskonale sobie radziliśmy, bo emigracja nauczyła nas odporności i zasuwania bez kręcenia nosem. Młodzi ludzie, którzy nauczyli się dorosłego życia na emigracji, nie bez powodu tak dobrze odnaleźli się w świecie wczesnego kapitalizmu lat 90. Potem zapłaciliśmy za to swoją cenę, ale to temat na inną rozmowę. Pobraliśmy naukę w twardej szkole konieczności przetrwania, byliśmy skupieni, skoncentrowani na pracy i zgłodniali, żeby robić coś, co będzie jakkolwiek ambitne, co nie będzie zmywakiem. Na emigracji nauczyłam się liczyć tylko na siebie i tego, że muszę solidnie pracować, żeby sobie poradzić. W Polsce ta umiejętność zastąpiła mi wykształcenie akademickie, którego nie mam, ponieważ tak wcześnie postanowiłam być samodzielna. Nadrabiałam czytaniem, doświadczeniem i zaangażowaniem. Nie zostałaś jednak w Polsce ""na zawsze"". No nie. Zatęskniłam za Paryżem. Postanowiłam jeszcze raz się z nim zmierzyć. Paradoksalnie im bardziej stabilizowało się moje życie w Polsce, tym bardziej brakowało mi Francji. Bardzo tęskniłam do języka, do stylu życia, do stylu rozmów, do intelektualnej swobody, do moich przyjaciół, do miasta, w którym się uczyłam dorosłości, i które mnie ukształtowało. Kiedy francuskie radio szukało dziennikarza, który mówi po francusku i po polsku, (byliśmy wtedy przed wejściem do Unii Europejskiej), zgłosiłam się i dostałam tę pracę. Wyjechałam z ośmioletnią wówczas córką i wylądowałam we Francji drugi raz. Tym razem na zupełnie innych zasadach, pracując w moim ukochanym zawodzie, w jednej z najlepszych rozgłośni publicznych na świecie. Mogłam się uczyć od wybitnych redaktorów. To był też jedyny czas, kiedy pracowałam w mediach i miałam mistrzów. W Polce nadal galopował krwiożerczy kapitalizm i starsi redaktorzy, którzy w sposób naturalny mogliby uczyć nas młodych, nie chcieli tego robić, ponieważ byliśmy dla nich zagrożeniem, bo świat tak szybko zaczął się zmieniać… Kiedy po kilku latach znowu wróciłam do Polski i poszłam tu do pracy w mediach, przeżyłam szok. Trafiłam do żmijowiska. Nie chcę idealizować i mówić, że media we Francji to była sielanka, ale jednak obowiązywała tam jakaś hierarchia, chciano wychować sobie następców, komuś zależało, żebyśmy trzymali poziom. Tymczasem w Polsce na pierwszym miejscu były tylko słupki i zadyszka za wynikiem oglądalności, czy słuchalności. Ludzie ambitni, twórczy, innowacyjni byli tępieni i zmuszani do dostarczania banalnych, coraz bardziej prymitywnych treści. Moim zdaniem, stało się to źródłem schamienia, które rozlewa się teraz po kraju, bo media straciły wszelką miarę. Wróciłaś też z tęsknoty? Wróciłam z wielu różnych powodów, ale tak - bardzo tęskniłam. Najbardziej za moim domem w Kościelisku. Tam poznałam i zasmakowałam życia blisko przyrody. Po kilku latach w Paryżu czułam, że muszę uciec z miasta. Wróciłam z potrzeby zwolnienia tempa, z tęsknoty za stylem życia w górach. To jest wybór, któremu pozostaję wierna do dziś. Na mojej trzeciej emigracji, która się właśnie zaczyna, też mieszkam w górach, ale w bonusie mam też widok na morze. Mieszkam na kreteńskiej wsi. Nawet listonosz ma problem, żeby do mnie trafić. Potrzebuję być w miejscach, które są w przyrodzie, w zieleni, gdzie jest czym oddychać, trochę na uboczu. Bez wielkomiejskiego pędu… W ogóle już tego nie dźwigam. Wioska, w której mieszkam na Krecie, liczy stu mieszkańców. Pamiętam naszą rozmowę sprzed kilku lat, kiedy mówiłaś, że dobrze ci się żyje między Warszawą a Kościeliskiem, że w Warszawie bywasz, ale zawsze wracasz w góry. Co się zmieniło, że jednak postanowiłaś wyemigrować po raz kolejny? Zrealizowałam dawno rozpisany projekt. Od wielu lat marzyłam o tym, że kiedyś zamieszkam w Grecji. To był mój plan na drugą połowę życia. Uważam, że ta druga połowa właśnie się zaczyna - w listopadzie skończę 48 lat i jakby dane było mi przeżyć jeszcze drugie tyle w dobrym zdrowiu, to czemu nie? Po czterdziestce zaczęłam stopniowo odchodzić od pracy w telewizji na rzecz pisania książek i prowadzenia warsztatów ""Miejsce Mocy"" dla kobiet. Początkowo odbywały się one w Polsce, z czasem postanowiłam jednak, że połączę je z moją pasją podróżowania i jogą. I tak, zaczęłam spędzać niemal pół roku w Azji z grupami kobiet, które zabieram na wakacje z jogą i warsztatami. Zdobyłam nowy zawód – jestem certyfikowaną nauczycielką jogi i ciągle się dokształcam. Moje książki się podobają i bardzo dobrze sprzedają, publikuję też felietony. To mi daje niezależność, że tak powiem, terytorialną. Mogę pracować z dowolnego miejsca na ziemi, gdzie jest internet. Uznałam, że czas wykonać ten wymarzony ruch i przenieść centrum moich spraw na Kretę. Są tam doskonałe warunki zarówno do pisania, jak i do uczenia jogi. Sezon letni trwa długo i łatwo się tu dostać. Sprzedałam dom w Kościelisku, co było dla mnie emocjonalnie bardzo trudne. Jednak tak to już jest, że aby zacząć coś nowego, trzeba ""puścić"" stare. Nawet jeśli się to kochało całym sercem. Oczywiście nadal bywam na kilka dni w Warszawie, ale dom i biuro mam już tutaj, pod oliwką. Skąd więc program o imigrantach w Polsce? Kiedy przestało mi zależeć na pracy w telewizji, bo zaczęłam utrzymywać się z czegoś innego, nagle wypalił projekt, o którym rozmawiałam w ATM kilka lat wcześniej. Rzecz o emigrantach, którzy w Polsce zostali i osiągnęli sukces. Temat jest mi bliski, ponieważ wiem, że emigracja to wielki, masywny proces psychiczny wart pokazania. Pamiętajmy, że my - Polacy i Polki, także jesteśmy nacją emigrującą. Chyba nie ma w Polsce rodziny, która nie miałaby w swoim łonie kogoś, kto wyemigrował. Emigracja to kocioł emocji, nauki, cierpienia, determinacji, wiele niespodziewanych zwrotów akcji. Wspaniały temat dziennikarski. Okazało się, że Canal+ Discovery chce zrealizować taki serial. Zrobiliśmy dwa razy po 10 odcinków, to łącznie 40 bohaterów, gdzie każda historia mogłaby się stać podstawą osobnego fabularnego scenariusza. Chciałoby się powiedzieć, że to program nie na nasze czasy, kiedy o imigrantach mówi się niemal wyłącznie w kontekście uchodźców... W polskich mediach mówi się o nich albo z agresją i lękiem, albo z litością i (nie zawsze szczerą) troską. Ja pokazuję ludzi, którzy tu odnieśli sukces, są bardzo silni i na pewno nie potrzebują żadnej litości. To oni wzbogacają nas swoją kulturą, pomysłami, barwnością. Drugą serię ""Polaków z wyboru"" kręciłam od marca do czerwca tego roku. Zjechaliśmy całą Polskę, w której trwa ten nasz rozjątrzony, zagorzały konflikt polityczny, rozrywający więzi społeczne, rozrywający rodziny, przyjaźnie, gdzie z obu stron ludzie obrzucają się wiadrami błota. Rozmawiałam z ludźmi, którzy pochodzą z Afryki, z Wietnamu, Gruzji, z przeróżnych zakątków świata i oni mają do powiedzenia o Polsce i Polakach tyle dobrego, że ja, która nie jestem mięczakiem i uważam, że w robocie dziennikarskiej trzeba być odporną i panować nad emocjami, nie raz się wzruszyłam, a nawet spłakałam. Podczas programu rozmawiałam z Wietnamczykiem, który jest działaczem opozycyjnym na emigracji w Polsce. Opowiadał mi, że autorem, którego zaczął tłumaczyć i którego twórczość pokazywał swoim wietnamskim przyjaciołom, jeżdżąc po różnych konferencjach prodemokratycznych na całym świecie, był mój ojciec. Wyobrażasz sobie? Idziemy wzdłuż Wisły przed kamerami i on nagle mi mówi, że na Młynarskim pokazuje wietnamskim dysydentom, jak omijać cenzurę. Usłyszałam też od bohaterów programu o polskiej gościnności, pomocy, dobroci, cieple. Jednym z bohaterów odcinka był mężczyzna pochodzący z Afryki, który zaczynał karierę naukową w Polsce, dziś jest profesorem belwederskim w swojej dziedzinie. Na samym początku bardzo pomógł mu inny profesor, który na początku naszej rozmowy uprzedził mnie, że ma prawicowe poglądy. Dlaczego o tym mówię? Bo ta rozmowa, na poziomie ludzkim była tak przesycona zrozumieniem, dobrocią i empatią, że po powrocie do pokoju hotelowego pomyślałam, że to co się u nas dzieje, widziane oczami obcokrajowca mieszkającego w Polsce, wygląda lepiej, niż mogłoby się nam wydawać. Po tym czasie zjechanym po Polsce wzdłuż i wszerz, mam niezachwiane poczucie, że konflikt i niechęć do obcego, które widzimy w internecie, w mediach, są sztucznie napędzane. Że wielu ludzi, także tych, którzy wykrzykują i wypisują jakieś wrogie bzdury, kiedy przychodzi do spotkania z imigrantem oko w oko, wykazuje zupełnie inną postawę. Przeprowadziłam kilkadziesiąt rozmów z ludźmi z różnych krajów, różnych narodowości, kultur, ras, wyznań, którzy mówili o Polsce i Polakach bardzo dobrze. Bohaterowie twojego programu to imigranci żyjący wiele lat w Polsce? Nie tylko, są też młodzi. Jest Jacquline z Kamerunu, która mieszka w Polsce od kilku lat, a osiągnęła tyle, co czasami trudno osiągnąć przez 20. To są ludzie, którym z różnych powodów, bardzo zależało na tym, żeby zmienić kraj zamieszkania. Na przykład Francuz, który produkuje sery w przepięknym miejscu na Mazurach, jest fascynatem ekologicznej hodowli owiec, a pracował wcześniej w korporacji w Paryżu. Ze swoją partnerką – Polką, wymyślili sobie, że spróbują się odnaleźć na Mazurach - w tym błocie i w zieleni, ale w takim prostszym życiu. Opowiadał, jak pierwszy raz orał swoje pole z instrukcją z filmiku You Tube, bo nie miał o tym pojęcia, a i tak zrobił to źle. Wszyscy moi bohaterowie i bohaterki mówią fantastycznie po polsku, znają polską literaturę, kino, muzykę. Polska była dla nich naturalnym wyborem? Różnie. Wietnamczycy, to ludzie, którzy mogli cudem wyjechać na studia, urwali się wietnamskiej bezpiece i postanowili nie wracać, skorzystali z przemiany ustrojowej w naszym kraju i nie mają możliwości powrotu do ojczyzny. W przypadku osób z Afryki – ogromną rolę odgrywają polscy misjonarze i misjonarki. To oni i one dokładają wszelkich starań, żeby utalentowane dzieciaki mogły przyjechać do Polski na studia. Tak było w przypadku Jacquline, która, z powodu biedy, miała kilka lat przerwy w edukacji. W końcu trafiła do ośrodka prowadzonego przez polskich misjonarzy, skończyła liceum, potem w Polsce studia pielęgniarskie. Dzisiaj jest instrumentariuszką. Miała szczęście natknąć się na fantastycznych ludzi, którzy jej pomogli. Oczywiście są też wątki miłosne, jak w przypadku dziewczyny, która była Miss Nowego Jorku, a dziś mieszka na wsi na Dolnym Śląsku z mężem Polakiem, wychowuje trójkę dzieci, uczy jogi, organizuje warsztaty, gra w teatrze. Fantastyczna kobieta. Rezę, który jest okulistą w Częstochowie, zaliczam do dziesięciu najmilszych ludzi, jakich poznałam w życiu. Kto nie zna Irańczyków, ten nie wie, że są to najgościnniejsi ludzie na świecie. Trzeba przy nich uważać, bo jak powiesz: ""O, podoba mi się twój sweter"", to jest duża szansa, że go dostaniesz w prezencie. Nam się na planie taka sytuacja zdarzyła, gdy jednemu z chłopaków z ekipy spodobała się szklana głowa stojąca w gabinecie okulisty. Ten wszedł na krzesło, ściągnął i podarował ją bez żadnego problemu. Reza chciał studiować medycynę w Europie, ktoś powiedział mu o Polsce. W latach 70.-80. Polska była tania, łatwiej było utrzymać dziecko u nas na studiach niż w Anglii czy Francji. Reza przyjechał i… został. Nie zamieniłby Polski na inny kraj. Co ich zatrzymało w Polsce, dlaczego nie wyjechali dalej? Była taka pokusa, mogli przecież pracować w Niemczech, Szwajcarii, Anglii. Kiedy pytałam ich, dlaczego zostali, wszyscy mówili, że ze względu na ludzi, na przyjaźnie, na wyjątkowe więzi, które bardzo szybko się zacieśniły. Opowiadali, że kochają polskie poczucie humoru, ten polski absurd. Naprawdę, prawie nie usłyszałam od nich o negatywnych doświadczeniach. Ze zdjęć do tego programu wyszłam cholernie podbudowana. Wychodzi na to, że program okazał się mieć drugie dno, że nie jest jedynie historią o imigrantach, ale też o nas. Tak, oni podstawiają nam lustro, w którym możemy zobaczyć o wiele lepszą twarz, niż ta, którą sobie wzajemnie pokazujemy, wykrzykując do siebie z politycznych okopów: ""A ty to nie możesz być patriotą!"", ""A ty jesteś zdrajca!"", ""Ty gorszy sort"", "" Ty nie jesteś prawdziwy Polak!"" itd. Obecna sytuacja przypomina mi moją ukochaną baśń Andersena o Królowej Śniegu, w której diabeł, postanowił odbić cały świat w krzywym, wszystko zohydzającym zwierciadle. Wzleciał z nim wysoko nad ziemię, żeby odbicie objęło jak największy obszar, ale lustro wypadło mu z rąk i rozprysło się na tysiące kawałków. Jeden z nich utkwił w oku, a jeden w sercu Kaja. Od tej pory Kaj widział wszystko wykrzywione, przejaskrawione, stał się złośliwy i zły. Napuszczanie nas na siebie nawzajem, polityka prowadzona tak, by skłócić społeczeństwa zachodnie, co się niestety udaje, to jest to krzywe zwierciadło. Jego okruchy, obecne zwłaszcza w mediach społecznościowych, wpadają nam do oczu i serc. Wzajemnie widzimy siebie ksenofobami i rasistami, albo lewakami i komuchami. Ile razy czytałam komentarze napisane przez Polaków, że jesteśmy okropnym krajem, że kto by tutaj chciał zostać. Sami Polacy mają jak najgorsze zdanie o Polsce. Polacy sobie wzajemnie każą wypie*dalać z kraju. Kogo Polacy obrażają, wyzywają i gnoją? Innych Polaków i Polki! Zaznaję tego codziennie na własnej skórze. A potem rozmawiam z bohaterami "" Polaków z wyboru"" i oni mówią: ""To nieprawda, wy tacy nie jesteście, wy jesteście w porządku. Oczywiście, że zdarzają się akty rasizmu czy ksenofobii, ale one są wszędzie"".",Paulina Młynarska,
https://wiadomosci.onet.pl/kraj/basia-lalik-polka-pracujaca-przy-znanych-serialach-w-wielkiej-brytanii/qder5ty,"""Bycie Polakiem w Londynie i poza nim to dwie różne bajki"" - Basia Lalik o życiu na Wyspach [WYWIAD]","- W wielu miejscach takich jak bary czy restauracje słyszałam, że nie mogę tam pracować, bo klienci nie chcą być obsługiwani przez osoby z zagranicy - wspomina swoje pierwsze tygodnie w Wielkiej Brytanii Basia Lalik. Polka skończyła studia z produkcji medialnej w Brighton i pracuje dzisiaj przy największych produkcjach telewizyjnych, takich jak ""Gra o tron"", ""Holby City"" czy ""The Crown"". W rozmowie z Onet Podróże wspomina trudne początki na Wyspach, gdy jako imigrantka nie mogła pracować na recepcji oraz zdradza, w jaki sposób dostała pracę w BBC i HBO.","Olivia Drost: Pierwsza stop klatka - mówiąc twoim językiem - jaką pamiętasz z Londynu? Basia Lalik: Gdy jako dziecko uczyłam się języka angielskiego i oglądałam filmy, nagrywane w Londynie, byłam zafascynowana Big Benem i dzielnicą Westminster. Pamiętam, że gdy tutaj przyjechałam i ujrzałam właśnie te miejsca, to było jak spełnienie marzeń. Taką stop-klatką, którą widzę do dzisiaj, jest też pierwsza wizyta na placu Piccadilly Circus. Pochodzę z Gryfina obok Szczecina i w dzieciństwie nie podróżowałam za dużo. Londyn był drugim lub trzecim miejscem za granicą, które odwiedziłam. Byłam tą nowoczesnością i wielkością Londynu jednocześnie podekscytowana, jak i przytłoczona. W jakim celu przyjechałaś na Wyspy po raz pierwszy? W 2006 roku przyjechałam tutaj w trakcie studiów na wakacje, by sobie dorobić. Jednak w Hastings bardzo trudno było dostać jakąkolwiek pracę. Bycie Polakiem w Londynie i poza nim to dwie inne bajki. Jakie różnice dostrzegasz? Przede wszystkim - możliwości zatrudnienia. Bycie kelnerem w małych miastach, poza Londynem, było wówczas poza sferą moich marzeń. W Hastings nie mogłam nawet pracować przy barze, bo mieszkańcy nie życzyli sobie, żeby drinki serwował ktoś, kto nie mówi z brytyjskim akcentem. W wielu miejscach takich jak bary, firmy sprzątające, restauracje, słyszałam, że nie mogę tam pracować, bo klienci nie chcą być obsługiwani przez osoby z zagranicy. To rasizm w najprostszym wydaniu. Hastings to małe miasteczko, w którym większość ludzi głosowała za Brexitem. Nie ma tam perspektyw. Obcokrajowcy są tymi ""złymi"", którzy kradną pracę. Ktoś ci tak kiedyś powiedział? Jasne. To absurd, bo jeśli ktoś przyjeżdża do twojego kraju, nie mówi biegle w twoim języku, nie ma żadnych znajomości, rodziny czy zaplecza i kradnie twoją pracę to znak, że coś z tobą jest nie tak. Skąd u ciebie to zainteresowanie produkcją telewizyjną? Zainteresowanie mediami zaczęło się od gazetek szkolnych. Później, w liceum, odbyłam wakacyjne praktyki w szczecińskim oddziale TVN-u. Miałam wtedy 16 lat i robiłam wstawki do głównego wydania Faktów. Od tamtej pory wiedziałam, że chcę pracować w mediach. Szybko jednak okazało się, że jestem beznadziejna na wizji, bo przed kamerą zjada mnie stres. Operatorzy, z którymi wtedy pracowałam, mówili, że powinnam spróbować swoich sił w produkcji telewizyjnej. Dlaczego w Londynie? W trakcie studiów politologicznych na Akademii Pedagogicznej w Krakowie poznałam mojego byłego partnera, który na stałe mieszkał w Anglii. Po dwóch latach związku, w 2007 roku, postanowiłam się przeprowadzić. Zaczęłam w Londynie studia dzienne i jednocześnie kończyłam zaocznie licencjat w Polsce. Wracałam do kraju co dwa, trzy tygodnie. To nie był łatwy rok. Jak wspominasz lata studenckie na brytyjskim uniwersytecie? Na University of Brighton studiowałam produkcję telewizyjną. Kurs był fantastyczny, od pierwszego roku mieliśmy zajęcia praktyczne. Dostawaliśmy kamery, mieliśmy zajęcia z montażu. Na moim roku było tylko 3 obcokrajowców. Musieliśmy pracować podwójnie i nadrabiać zaległości językowe, by nie odstawać od Brytyjczyków. Po studiach nie chciałaś wrócić do Polski? Zaraz po studiach dostałam pracę jako ""runner"", czyli goniec od wszystkiego - parzenia kawy, przynoszenia kaset, taśm, biegania między biurkami w firmie postprodukcyjnej. Wiedziałam, że to tylko pozycja treningowa i muszę wytrwać, by awansować, ale nie było łatwo. W Londynie na początku nigdy nie żyje się na dobrym poziomie. Warunki finansowe były beznadziejne. Pracowałam 60 godzin w tygodniu, a moja wypłata ledwo pokrywała czynsz za mieszkanie. To trochę przytłaczające, bo po studiach i tylu latach zbierania doświadczenia, myślałam, że wreszcie będę zarabiała, a trudno mi było się w ogóle utrzymać. Jak sobie radziłaś? Pomagała rodzina, chłopak? Znalazłam drugą pracę. Zatrudniłam się w firmie, w której wieczorami odpowiadałam za ""digitalizację"", czyli wgrywanie starych kaset do systemów. Biuro było naprzeciwko mojego domu i gdy wracałam ze swojej pierwszej pracy, szłam tam na kilka godzin. W tej firmie poznałam wiele osób z branży, co później otworzyło mi niektóre drzwi. Byłam jednak niesamowicie zmęczona i gdyby ten etap zajął dłużej niż rok, to odeszłabym z branży. I wtedy, po roku, zadzwoniło BBC. Tak. Tak wygląda proces rekrutacji w mojej branży. Nie ma ogłoszeń, składania aplikacji. Poznajesz ludzi, którzy poszukują pracownika z konkretnymi umiejętnościami i dzięki systemowi poleceń kiedyś ten telefon zadzwoni. Gdy próbujesz przebić się do tego świata, to jest to bardzo trudne. Ale dzisiaj, po tylu latach, to dla mnie bardzo wygodne. Kto Cię polecił do BBC? Koleżanka i nauczycielka ze studiów, która pracowała kiedyś w tym programie. Przy jakich produkcjach pracowałaś w BBC? Zaczęłam od brytyjskiego klasyku ""Holby City"", który ma już ponad 20 lat (w Polsce odpowiednikiem jest ""Ostry dyżur"" - przyp. red.) i jest filmowany w Elstree Studios - starych studiach BBC na północy Londynu, w Hertfordshire. To takie miejsce w Londynie, gdzie każdy z naszej branży w jakimś momencie pracował. W ""Holby City"" byłam koordynatorem post-produkcji. To było miejsce, które otworzyło drzwi do całej mojej późniejszej kariery. Tam nauczyłam się wszystkiego i poznałam znakomitych montażystów, producentów, z którymi pracuję do dzisiaj. A w jaki sposób znalazłaś się w HBO? W tym przypadku również zadziałała siatka poleceń. Koleżanka, z którą pracowałam w BBC, została kierownikiem post-produkcji w HBO i zaproponowała mi pracę koordynatora. Największe wyzwanie, z którym przyszło ci się tutaj zmierzyć? Przetrwanie pierwszego roku. Początki są tak demotywujące i trudne fizycznie, bo w Londynie pracuje się do późnych godzin i otrzymuje za tę pracę fatalne wynagrodzenie. Wiele osób odchodzi z tej branży po kilku miesiącach. A fakt, że byłaś imigrantką z Polski, odegrał jakąś rolę? Ogromną. Do tej pory odgrywa. Dzisiaj idąc na rozmowę kwalifikacyjną, nigdy nie myślę, że nie dostanę pracy dlatego, że jestem Polką. Ten strach, to poczucie bycia innym czy gorszym znika wraz z doświadczeniem. W pierwszej firmie byłam jedyną Polką, która w niej nie sprzątała. Gdy ktoś słyszał mój akcent, od razu myślał, że jestem na tej samej pozycji co inne Polki. A ja walczyłam o awans. Na początku starałam się o pracę na recepcji, ale to stanowisko było nieosiągalne. W londyńskiej firmie, do której przychodzą wysoko postawione osoby i gwiazdy, to było nie do pomyślenia, żeby osoba pracująca na recepcji nie mówiła z brytyjskim akcentem. To mnie jeszcze bardziej motywowało do nauki angielskiego. Wiedziałam, że muszę pracować tak ciężko, że gdy ktoś będzie mnie polecał, nie będzie mówił: ""Basia, ta polishgirl"" (Basia, ta dziewczyna z Polski), ale ""Basia. Ona jest świetna"". Jak ty i twoje otoczenie zareagowaliście na Brexit? To był dla nas szok. Dzień po głosowaniu w sprawie Brexitu był najbardziej depresyjnym dniem mojej pracy. Większość moich współpracowników to Anglicy. Zaczęli mnie przepraszać, mówili, że jest im wstyd. Obawialiśmy się też wspólnie o przyszłość naszej branży. Produkcja medialna i telewizyjna jest uzależniona od sytuacji finansowej kraju. Liczba miejsc pracy i wynagrodzenia rosną, gdy w państwie dzieje się dobrze. Rozrywka to nie jest coś podstawowego, jak jedzenie czy prąd. To produkt luksusowy, którego wytwórcy jako pierwsi odczuwają w portfelach kryzys finansowy. Wzięliście udział w referendum czy były to tylko puste słowa rozczarowania 27 proc., które zlekceważyły swoje prawo głosu? Moi znajomi głosowali. Ja wtedy jeszcze nie miałam brytyjskiego paszportu i nie mogłam uczestniczyć w referendum. Masz już podwójne obywatelstwo? Po referendum szybko zdecydowałam się na brytyjski paszport. Nie wiadomo, jakie zmiany nastąpią po Brexicie, dlatego chciałam uniknąć sytuacji, w której na rozmowie kwalifikacyjnej usłyszę, że firma nie może mnie zatrudnić, bo nie mam obywatelstwa. Jak wyglądał proces ubiegania się o brytyjski paszport? To żmudne i kosztowne procedury, całość kosztuje ok. 1300 funtów. Najpierw trzeba dostać pozwolenie na pobyt stały. Dokumenty i zaświadczenia z każdej pracy przez ostatnich 6 lat, które trzeba przedstawić, to komos. Do tego rachunki potwierdzające, że zapłaciłam za prąd i wodę 6 lat temu. Muszą być to oryginalne dokumenty, nie wydrukowane z Internetu. Poszukiwanie tych potwierdzeń, dzwonienie do firmy, która 6 lat temu dostarczała mi prąd w mieszkaniu, po którym pewnie jeszcze z 10 razy zmieniałam miejsce zamieszkania, to przedsięwzięcie. Wzięłam tydzień urlopu na zbieranie papierów. Do tego musiałam zrobić listę z datami dziennymi, kiedy w ciągu ostatnich 6 lat opuściłam kraj. Niezależnie czy był to wyjazd na 2 dni na wesele kuzynki do Polski, czy dłuższy urlop na końcu świata. Później był test znajomości kultury, języka? Na paszport jest test językowy. W kilku zdaniach musiałam opowiedzieć o pogodzie. Śmieszna formalność, ale to nie są tanie rzeczy. Za certyfikat trzeba zapłacić 110 funtów. Później był test z historii i kultury, na który trzeba się przygotować. Gdy zrobiłam go w pracy Anglikom, to wszyscy oblali! Pojawiają się łatwe pytania, na przykład, co Anglicy dodają do herbaty, ale też trudniejsze - ile osób zasiada w parlamencie Walii. Dlaczego zdecydowałaś się tutaj zostać? Za co najbardziej kochasz Londyn? Za wolność, tolerancję, prawa mniejszości seksualnych, równouprawnienie. Z tym mam największy problem, gdy wracam do Polski. Miałam takie sytuacje, że znajomi innego wyznania czy koloru skóry, z którymi przyjechałam do Polski, byli wyzywani na ulicach. Czarnoskóremu koledze ktoś powiedział w klubie, że ma wracać do kraju. I te same osoby wyjeżdżają na zmywak na Wyspy, by sobie dorobić. To obłuda. Czy kierowniczkę post-produkcji z tak dużym doświadczeniem przy światowych projektach BBC i HBO jest w ogóle szansa zainteresować powrotem z Polski w kontekście zawodowym? Dla jakiej oferty wróciłabyś do kraju? W Polsce w branży produkcyjnej jest coraz więcej kapitału i powstają coraz lepsze programy. Właśnie powstaje ""Wiedźmin"" - pierwsza produkcja na skalę światową, a w dodatku - dla Netflixa. Gdyby zadzwonił producent ""Wiedźmina"", wróciłabyś do kraju?",Basia Lalik na planie Gry o Tron,
https://wiadomosci.onet.pl/swiat/niemcy-rozpoczyna-sie-laczenie-rodzin-uchodzcow/wzn2rre,Niemcy: rozpoczyna się łączenie rodzin uchodźców,"Przez dwa lata uchodźcy z Syrii, którzy nie dostali azylu, nie mogli sprowadzać do Niemiec swoich najbliższych. Od 1 sierpnia przepisy zmieniły się. To szansa dla wielu rozdzielonych rodzin.",,,
https://wiadomosci.onet.pl/swiat/co-trzeci-mlody-rosjanin-chce-wyemigrowac-z-kraju/ejcph6r,Co trzeci młody Rosjanin chce wyemigrować z kraju,"Według najnowszego sondażu Wszechrosyjskiego Centrum Badań Opinii Publicznej 31 proc. obywateli Rosji w wieku 18-24 lata chce wyemigrować z kraju. To oznacza wzrost względem ubiegłorocznego badania, kiedy podobną chęć deklarowało 25 proc. młodych Rosjan. Analitycy twierdzą, że powodem takiej postawy jest pogarszająca sytuacja gospodarcza i agresywna polityka Kremla - czytamy w dzisiejszej ""Rzeczpospolitej"".","- Wielu młodych ludzi czuje się niepotrzebnych i dlatego deklarują chęć wyjazdu. Oprócz tego w ostatnich latach przeforsowano kilka ustaw, które uderzają w wolność. Za wpis lub polubienie treści cudzego wpisu w sieci społecznościowej można trafić do więzienia - komentuje dla ""Rzeczpospolitej"" wyniki sondażu rosyjski politolog Aleksiej Makarin. Jako powód chęci emigracji wskazuje też nepotyzm w sektorze publicznym: - Kierownicy urzędów trzymają ciepłe miejsca dla swoich dzieci i dotyczy to wszystkich organów władzy państwowej - podkreśla politolog. - Młodzi ludzie nie oglądają telewizji, mają wiele innych źródeł informacji w sieci - Makarin uzasadnia oporność młodych Rosjan na kremlowską propagandę w telewizji. - Najgorsze jest to, że na przeprowadzkę decydują się przede wszystkim wykształceni i inteligentni Rosjanie - dodaje. Więcej w dzisiejszej ""Rzeczpospolitej"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Co trzeci młody Rosjanin chce wyemigrować z kraju,
https://wiadomosci.onet.pl/kraj/jacek-czaputowicz-jestesmy-gotowi-do-wspolpracy-z-niemcami/8frmvnm,Szef MSZ: w ramach istniejącego prawa jesteśmy gotowi do współpracy z Niemcami ws. migracji,"Mamy granicę zewnętrzną UE i musimy chronić granic, dlatego, jeśli przez Polskę do Niemiec przedostaną się migranci, jesteśmy gotowi do współpracy z Niemcami w ramach istniejącego prawa - tak szef MSZ Jacek Czaputowicz odniósł się do porozumienia ws. migracji zawartego w Niemczech.","Wczoraj wieczorem między CDU kanclerz Angeli Merkel a bawarską CSU doszło do zawarcia porozumienia, które zażegnało spór o imigrację. Zgodnie z zawartym kompromisem migranci zarejestrowani w innych krajach UE będą zatrzymywani w przygranicznych centrach tranzytowych, gdzie negocjowany będzie ich powrót do krajów frontowych Unii, czyli tych, gdzie migranci trafili najpierw. W ten sposób niemieckie władze planują powstrzymać tzw. migrację wtórną, czyli swobodne przemieszczenie się migrantów wewnątrz Wspólnoty. Czaputowicz pytany o tę kwestię podczas wspólnej konferencji prasowej z szefem MSZ, wicepremierem Belgii Didierem Reyndersem ocenił, że ustalenia ostatniego szczytu UE w Brukseli, na którym zapowiedziano rezygnację z przymusowej relokacji i powstanie centr tranzytowych dla migrantów, są zadowalające dla Polski. - Oczywiście państwa mają prawo uczestniczyć w porozumieniach między sobą. Ustalono, że reforma systemu dublińskiego dotyczącego migracji będzie przeprowadzona z uznaniem zasady konsensusu. Mamy w ten sposób zagwarantowane prawo do wpływu - mówił szef MSZ. - Trudno mi komentować to, co się dzieje u naszego głównego sąsiada, partnera. Występuje już prawo - mam na myśli prawo dot. readmisji, dublińskie, które stanowi o tym, że państwo jest zobowiązane chronić swoje granice - dodał Czaputowicz. Szef MSZ podkreślił, że Polska jest krajem frontowym i ma zewnętrzną granicę UE. - Jeżeli osoby przez terytorium Polski przedostaną się do Niemiec, mamy prawo, obowiązek wręcz i chcemy te prawo wykonywać - przyjąć te osoby z powrotem, dokonać dalszej readmisji. W tym sensie, w ramach istniejącego prawa, jesteśmy gotowi współpracować z Niemcami w celu pomocy wyjścia z tego trudnego problemu, przed jakim stoją Niemcy i tego trudnego problemu politycznego - zapewnił szef polskiej dyplomacji. Didier Reynders ocenił, że należy poczekać na szczegóły tego porozumienia. - Można przeprowadzić taką dyskusję w trakcie Rady Europejskiej. Musimy, jakie rozwiązania są możliwe - powiedział. - Chciałbym, żebyśmy mieli takie porozumienie ze wszystkimi krajami członkowskimi, a nie taki zestaw różnych porozumień z różnymi partnerami - dodał szef belgijskiego MSZ. Jak dodał, Belgia jest gotowa w tej kwestii współpracować z Niemcami. - Jesteśmy przekonani, że można to zrobić z poszanowaniem zasad europejskich, ale musimy przejść do bardziej szczegółowych dyskusji w tej sprawie - zaznaczył Reynders. Dziś szef KE Jean-Claude Juncker ocenił, że niemieckie porozumienie ws. migracji wydaje się zgodne z prawem UE. Porozumienie niemieckich partii chadeckich ma jednak rozwiązywać problem migracji wtórnej, czyli z jednego kraju unijnego do drugiego. Wiele osób po przedostaniu się z Afryki przez Morze Śródziemne do Włoch rusza w podróż na północ, do bogatszych krajów europejskich, co tworzy presję migracyjną zwłaszcza w Niemczech. Zgodnie z prawem ci, którzy mają szanse na azyl, powinni złożyć wniosek i czekać na jego rozpatrzenie w pierwszym bezpiecznym państwie, do którego przybędą. Rzym czy Ateny nie godzą się na takie rozwiązanie, dlatego tamtejsze władze, nie mogąc doczekać się reformy prawa azylowego na poziomie UE, przymykają oczy na przemieszczanie się migrantów z ich krajów na północ. Sytuacja ta zagraża zamknięciem granic wewnątrz Schengen. Zresztą na niektórych granicach, m.in. między Włochami i Austrią czy Niemcami i Austrią kontrole zostały już przywrócone wcześniej. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jacek Czaputowicz,
https://wiadomosci.onet.pl/swiat/co-trzeba-zrobic-by-zostac-po-brexicie-w-wielkiej-brytanii/f5lfj96,"Co trzeba zrobić, by zostać po Brexicie w Wielkiej Brytanii?","Brytyjska wiceminister spraw wewnętrznych Caroline Nokes napisała w komentarzu dla PAP, że ma nadzieję, iż przedstawione wczoraj szczegóły procesu rejestracji obywateli UE ""upewnią Polaków i ich rodziny, że nadal mogą żyć w Wielkiej Brytanii"" po Brexicie.","Nokes, która odpowiada w MSW za politykę migracyjną, podkreśliła, że ""trzy miliony obywateli Unii Europejskiej, w tym – milion Polaków, wybrało Wielką Brytanię na swój dom i wnosi swój wkład w rozwój tkanki społecznej tego kraju"". Jednocześnie doceniła rolę, jaką Polacy i inni obywatele UE odgrywają m.in. w funkcjonowaniu narodowej służby zdrowia (NHS), obchodzącej w tym roku 70. rocznicę powstania. Wiceszefowa MSW podkreśliła też, że nowy system będzie uruchamiany etapami w drugiej połowie br. i w pełni rozpocznie swe funkcjonowanie ""najpóźniej do 30 marca 2019 roku"". ""Na razie nie ma jeszcze konieczności podejmowania żadnych działań. Termin na złożenie aplikacji mija dopiero 30 czerwca 2021 roku, więc jest jeszcze wiele czasu"" - uspokajała. Nokes zaznaczyła także, że MSW ""zrealizowało kluczową obietnicę, że utrzymamy niski koszt całego procesu"", podkreślając, że opłaty administracyjne - 65 funtów dla osoby dorosłej i 32,50 funta dla dziecka poniżej 16 roku życia - ""są niższe niż koszt wyrobienia brytyjskiego paszportu"". Zgodnie z opublikowanym wczoraj dokumentem wszyscy obywatele UE będą musieli wypełnić wniosek dostępny w 23 językach UE (m.in. po polsku), w którym potwierdzą swoją tożsamość, pobyt w Wielkiej Brytanii oraz złożą oświadczenie, że nie byli karani. Aplikację będzie można wypełnić na komputerze, telefonie lub tablecie, a w wyjątkowych sytuacjach - co jest jednak odradzane - także w wersji papierowej. Na podstawie przekazanych informacji system w czasie rzeczywistym przeprowadzi wstępną ocenę aplikacji i wskaże, czy osoba wypełniająca formularz ma prawo ubiegać się o uzyskanie statusu osoby osiedlonej (ang. settled status; jeśli ma powyżej pięciu lat rezydencji w Wielkiej Brytanii) lub tymczasowego statusu osoby osiedlonej (ang. pre-settled status; poniżej pięciu lat). Formalna decyzja będzie zapadała w większości przypadków w ciągu dwóch tygodni, a urzędnicy zostaną poinstruowani, aby rozpatrywać wnioski z przychylnością wobec osób je składających. Brak rejestracji przed 30 czerwca 2021 roku będzie mógł skutkować uznaniem pobytu danej osoby w Wielkiej Brytanii za niezgodny z prawem. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/za-chlebem-z-polski-do-niemiec-boom-na-kursy-jezykowe/pmqpv4e,Za chlebem z Polski do Niemiec. Boom na kursy językowe,Perspektywa brexitu wpłynęła na zmianę kierunku emigracji zarobkowej Polaków. Alternatywą dla Wlk. Brytanii są coraz częściej Niemcy. Lawinowo rośnie zainteresowanie językiem sąsiada zza Odry.,"Niemcy są w Unii Europejskiej krajem nie tylko silnym gospodarczo, ale są także głównym partnerem Polski w biznesie. W Polsce działa obecnie około kilkunastu tysięcy niemieckich firm. Nic dziwnego, że dla wielu osób znajomość niemieckiego, obok języka angielskiego stanowi dużą wartość dodaną na rynku pracy. Wg badań Instytutu Goethego w 2016 r. języka niemieckiego uczyło się ponad 2,3 mln Polaków. Rok później zainteresowanie certyfikatem językowym niemieckiego instytutu kultury wzrosło o 20 procent. Jednak Polacy nie uczą się niemieckiego z miłości do tego języka, ale ze względu na określone korzyści, głównie pod kątem zawodowym. Tendencję tę potwierdzają szkoły językowe oferujące naukę niemieckiego w Polsce m.in. Szkoła Języka Niemieckiego Structura z Katowic czy szkoły językowe z polsko-niemieckiego pogranicza, np. ze Zgorzelca i Goerlitz. Jak poinformowała wicedyrektor Uniwersytetu Ludowego (Volkshochschule) w Goerlitz Marion Seifert, listy oczekujących na kursy niemieckiego są bardzo długie. Utrzymujący się od ponad roku boom na naukę tego języka szefowa ośrodka tłumaczy rosnącym napływem Polaków szukających zatrudnienia w Niemczech.Z danych Volkshochschule za 2017 r. wynika, że z kursów skorzystało ogółem 1787 osób. Polacy są obok uchodźców najliczniejszą grupą zainteresowanych. Nauka z myślą o pracy to dziś główny powód, dla którego Polacy wybierają niemiecki. Zdaniem Mateusza Śleziońskiego ze Szkoły Języka Niemieckiego Structura w Katowicach, wyraźny boom na niemiecki nie powinien dziwić. - W obliczu niepewności, jaka zapanowała na rynkach pracy w Europie Zachodniej niemiecki rynek jawi się, jako wyjątkowo stabilny i chłonny, a do tego sprawdzony– wyjaśnia. Polacy wiedzą, że znając chociażby podstawy niemieckiego, mają większe szanse na lepiej płatną pracę i na lepszych stanowiskach. Niemieckiego w katowickiej szkole uczą się przede wszystkim lekarze, pielęgniarki, opiekunki osób starszych. Nie brakuje też fachowców, głównie ślusarzy, mechaników, monterów, cieśli szalunkowych czy programistów maszyn. Polacy dobrze orientują się w aktualnej sytuacji na niemieckim rynku pracy, na którym permanentnie brakuje wykwalifikowanej siły roboczej. Także Edward i Karolina, młode małżeństwo ze Zgorzelca, dopatrzyło się w tym szansy dla siebie. Oboje ukończyli w Volkshochschule w Goerlitz kurs na poziomie komunikatywnym B1 i są teraz krótko przed egzaminem końcowym kursu integracyjnego. Do nauki niemieckiego skłoniła ich bliskość granicy. Od trzech lat Polacy mieszkają w Goerlitz, dzieci chodzą tam do niemieckiej szkoły, a Karolina pracuje, już jako fryzjerka. – Niemiecki jest podstawą, żeby nawiązać kontakt z klientem, w ogóle znaleźć pracę – mówi Polka. Jej zdaniem ""Polacy sobie wszędzie poradzą"". Edward, który był trenerem koszykówki w Zgorzelcu, chce pracować w swoim zawodzie również w Niemczech. – Na szczęście nie musimy nigdzie daleko emigrować. Zachód mamy praktycznie za miedzą – tłumaczy. Jego zdaniem w Goerlitz jest jeszcze dużo miejsca dla przybyszów, świadczą o tym chociażby puste kamienice. Tylko nie wiadomo, jak będzie wyglądać sytuacja na rynku pracy. W Goerlitz mieszka także od dwóch lat pielęgniarka Agnieszka Kędzia. Przeprowadziła się z odległego o 60 km od granicy Bolesławca. Jej mąż, z zawodu informatyk, dojeżdżał od kilku lat do pracy do Goerlitz. – Nie mieliśmy nic do stracenia i zdecydowaliśmy się na przeprowadzkę. Chcieliśmy też, żeby dzieci poznały język. Syn chodzi do przedszkola, a córka do szkoły – opowiada. Polka kończy właśnie kurs niemieckiego na poziomie B1, bo chciałaby w swoim zawodzie pracować w Goerlitz lub okolicy. Według danych Saksońskiego Urzędu Pracy w tym landzie zatrudnionych jest obecnie 13, 3 tys. Polaków.Duża część (4,9 tys.) pracuje w pobliżu granicy w powiatach Goerlitz i Bautzen (Budziszyn). Około 1,8 tys. znalazło pracę w Dreźnie. Prawie jedna trzecia Polaków w Saksonii zatrudniana jest przez agencje pracy tymczasowej w transporcie, gospodarce magazynowej, w zakładach przemysłowych oraz w budownictwie. Do największych przedsiębiorstw na polsko-niemieckim pograniczu zatrudniających Polaków zaliczają się: producent butów Birkenstock w Goerlitz, fabryka mebli Maja-Moebel w Wittchenau, producent felg samochodowych Borbet z Kodersdorfu oraz producent systemów filtracyjnych ULT AG z Loebau. Niektóre z z tych firm, jak informuje Marion Seifert, wiceszefowa Volkshochschule w Goerlitz, zgłaszają polskich pracowników na intensywne kursy języka niemieckiego na poziomie podstawowym, by jak najszybciej opanowali język. Szkoła prowadzi aktualnie siedem kursów językowych dla pracowników firm przy pełnym obłożeniu. Do ostatniego miejsca jest zajęte także 19 kursów niemieckiego w godzinach popołudniowych oraz  5 intensywnych kursów przed południem.",,
https://wiadomosci.onet.pl/kraj/europa-srodkowa-wymiera/dnvztpr,Europa Środkowa wymiera,Dziesięć krajów z najszybciej malejącą liczbą ludności znajduje się w naszej części świata - pisze Mateusz Mazzini.,"Na pierwszym miejscu Bułgaria, z nieznaczną tylko przewagą w stawce, potem Łotwa, za nimi trzecia Ukraina, czwarta Mołdawia i piąta Chorwacja, które zaciekle walczą o to ostatnie miejsce na podium. Pierwszą dziesiątkę rankingu zamykają, z niewiele gorszymi wynikami, Litwa, Rumunia, Serbia, Polska i Węgry. Niestety, tak nie wygląda ani klasyfikacja medalowa igrzysk olimpijskich, ani zestawienie krajów pod względem wzrostu gospodarczego czy inwestycji zagranicznych. To lista tych, które zdaniem analityków ONZ stracą do 2050 r. największy odsetek ludności. Europa Środkowa, Bałkany, kraje bałtyckie i niektóre byłe republiki radzieckie stają się największą na świecie areną depopulacji. W całej pierwszej dziesiątce zapowiadana jest utrata od niemal jednej czwartej (23% w przypadku Bułgarii) do ponad jednej siódmej (15% na Ukrainie) ludności. A w czołowej dwudziestce zestawienia znajdziemy tylko pięć krajów spoza szeroko pojętej centralnej Europy – są to Korea Południowa, Portugalia, Liban, Grecja i Japonia. Nasza część Starego Kontynentu wyludnia się w zastraszającym tempie i nie widać szans na odwrócenie trendu. Najbardziej oczywistym źródłem tego zjawiska jest masowa emigracja, przede wszystkim młodych obywateli krajów Europy Środkowej czy Bałkanów, po kolejnych etapach rozszerzenia Unii Europejskiej w 2004, 2007 i 2013 r. Mający swobodę podróżowania, osiedlania się i podejmowania pracy w większości krajów starej Unii młodzi Polacy, Chorwaci czy Łotysze falami wyjeżdżali z ojczyzn, głównie do Francji, Wielkiej Brytanii, Hiszpanii i Włoch. Skutki demograficzne tego odpływu już teraz przybierają drastyczną skalę. Doskonale widać to na przykładzie Bułgarii. ONZ szacuje, że w ciągu najbliższych trzech dekad będzie tam mieszkać aż o 1,7 mln mniej osób (obecna populacja nieznacznie przekracza 7 mln). To tak, jakby z mapy wymazać całą stolicę, Sofię, z przylegającym do niej obszarem metropolitalnym. I choć akurat miasta, przynajmniej te największe i najważniejsze dla gospodarki, nie zmagają się w aż takim stopniu z depopulacją, sama wizja zupełnego wyludnienia się miasteczka czy wioski jest jak najbardziej realna dla tysięcy miejsc w tym regionie. Brytyjski tygodnik „The Economist” przytoczył historię niespełna 60-tysięcznego miasta Vratsa, położonego w jednej z najbiedniejszych części Bułgarii, na górzystym północnym wschodzie. Niegdyś miejscowość ta była popularnym kurortem zimowym i uzdrowiskiem, dziś desperacko walczy o przeżycie. „The Economist” cytował wypowiedź burmistrza Vratsy Kalina Kamenova, który bezradnie przyznawał, że bez wsparcia Sofii i rządowych programów jego miasto w ciągu dekady może się zamienić w wioskę duchów. Takich historii w Europie Środkowej, na Bałkanach czy w krajach bałtyckich są tysiące. Miasteczka czy wioski, często malowniczo położone, za poprzednich systemów politycznych przeżywające okres świetności, dzisiaj stały się praktycznie cmentarzyskami. Początków ich upadku należy szukać jeszcze w transformacjach ustrojowych lat 80. i 90. Szybka, często dzika i przesiąknięta korupcją prywatyzacja doprowadziła do bankructwa przedsiębiorstw i gospodarstw rolnych czy do zapaści cen na rynkach spożywczych. Młodzi wyjeżdżali więc do miast – najpierw na studia, potem do pracy. W kolejnych latach, gdy do paszportów dodano: „Unia Europejska”, a rodzime gospodarki nie były w stanie zniwelować dystansu dzielącego ich od Europy Zachodniej, nadszedł następny etap migracji – poza granice ojczyzny. Przyśpieszenie, jakiego nabrał ten exodus po wejściu do Unii, najdobitniej pokazuje z kolei przykład Rumunii. Według danych Eurostatu, unijnej agencji statystycznej, całkowita liczba Rumunów przebywających na stałe poza granicami kraju pomiędzy 1990 a 2000 r. utrzymywała się na podobnym poziomie 100-150 tys. Tylko w pierwszych dwóch latach po wejściu do UE w roku 2007 wyjechało 600 tys. osób, a kolejne 300 tys. wyemigrowało w latach 2009-2016. Licząca dziś niecałe 20 mln mieszkańców Rumunia w ciągu zaledwie 10 lat członkostwa w Unii straciła w procesie migracyjnym mniej więcej 5% populacji. Tak wyraźny ubytek i negatywne prognozy nie wynikają tylko z wyjazdów na Zachód. Zdecydowana większość krajów Europy Środkowej ma ogromne problemy z utrzymaniem przyrostu naturalnego. Młodzi obywatele wyjechali, najmłodsi się nie rodzą, najstarsi umierają. Jak podaje Eurostat, w 1990 r. przyrost naturalny w Polsce wynosił 2,06 na 1000 ludności, ćwierć wieku później już tylko 1,32. Ten sam trend, miejscami z jeszcze bardziej radykalnymi spadkami, można zaobserwować na Słowacji, na Węgrzech, w Czechach, Estonii czy Bułgarii. Pozytywnie na tym tle odznacza się Białoruś, choć oczywiście nie jest w żaden sposób reprezentatywna dla regionu, przede wszystkim z powodu ograniczonych możliwości emigracyjnych jej mieszkańców oraz innej struktury ludności. Stojące w obliczu katastrofy demograficznej władze krajów środkowoeuropejskich starają się walczyć z tym zjawiskiem wszelkimi środkami. Jedni, tak jak Polska, przyznają bezpośrednie transfery pieniężne rodzicom, drudzy podwyższają wiek emerytalny, budują przedszkola, uelastyczniają politykę wychowawczą i wydłużają urlopy dla młodych matek i ojców. Bo spadający przyrost naturalny to przede wszystkim zagrożenie ekonomiczne. Coraz mniej rąk do pracy oznacza coraz niższe wpływy do systemów ubezpieczeń społecznych, co przekłada się na coraz mniej pieniędzy na emerytury. Tych ostatnich w dodatku przybywa, bo społeczeństwo się starzeje, a przeciętna długość życia rośnie. Wydawać by się mogło, że prostym sposobem na wyeliminowanie, a przynajmniej redukcję tych zagrożeń jest przyjęcie migrantów z innych krajów. Zwłaszcza w obliczu gwałtownych zmian klimatycznych na niższych szerokościach geograficznych, zmuszających co roku miliony ludzi do ucieczki na północ, właśnie w kierunku Bałkanów i Europy Środkowej, nie powinno to być problemem. Przecież obecny przyrost naturalny Bułgarii jest praktycznie równy niemieckiemu, jednak Niemcom w oczy nie zagląda groźba masowej depopulacji. Różnicę robi saldo migracyjne – nasi zachodni sąsiedzi przyjmują nie tylko uchodźców z Afryki i Bliskiego Wschodu (co jak mantrę powtarzają środowiska prawicowe), ale również tysiące Włochów, Greków, Hiszpanów czy Polaków, tym samym zachowując względną stabilność populacyjną. Zresztą nawet nad Wisłą widzimy podobną zależność. Gospodarka niektórych części kraju mogłaby wyglądać przecież dużo gorzej, gdyby nie ponad półtora miliona mieszkających u nas Ukraińców. Spójrzmy na Wrocław, gdzie przeszło 10% mieszkańców miasta stanowią przybysze zza wschodniej granicy. Na narodowe czy regionalne strategie przyjmowania imigrantów niestety nie ma co liczyć. Jak na ironię właśnie te kraje, dla których redukcja populacji stanowi największe zagrożenie, są jednocześnie państwami o najsilniejszym antyimigranckim nastawieniu i z najszerszą gamą radykalnych ugrupowań prawicowych. Taka polityka jest krótkowzroczna, i to nie tylko z powodu powolnego wymierania malowniczo położonych miasteczek i uzdrowisk. Ważniejsze jest ogromne ryzyko gospodarcze. Niebawem w większości państw bałkańskich czy środkowoeuropejskich może najzwyczajniej w świecie zabraknąć rąk do pracy – nie tylko w tradycyjnie zajmowanych przez migrantów sektorach pracowników mniej wykwalifikowanych, ale również w dawnych zawodach rzemieślniczych. Już teraz Polska, Czechy, Węgry i Serbia borykają się z brakiem stolarzy, szklarzy czy murarzy. Bez stałego dopływu pracowników mogą się załamać całe gospodarki regionu, które nie będą w stanie utrzymać wysokiego tempa rozwoju z ostatnich dwóch dekad i zostaną zmuszone do gwałtownego przeprofilowania, co może się okazać kosztowne i wymagać będzie od decydentów sporej odwagi. A tej, patrząc na krajobraz partyjny, nie ma co się spodziewać. Oczywiście na proces kurczenia się ludności Europy Środkowej można popatrzeć globalnie – w skali światowej to tylko regionalne przesunięcie, po naszym globie chodzi przecież coraz więcej ludzi. Mało prawdopodobne jednak, by fakt ten poprawiał humor burmistrzowi bułgarskiej Vratsy i włodarzom tysięcy innych pustoszejących miasteczek, miast i wsi.",Centralna Europa wyludnia się najszybciej,
https://wiadomosci.onet.pl/swiat/usa-drugi-sedzia-zablokowal-rozporzadzenie-antyimigracyjne-trumpa/tkpjvln,USA: drugi sędzia zablokował rozporządzenie antyimigracyjne Trumpa,Drugi sędzia federalny zablokował w środę wejście w życie nowego antyimigracyjnego rozporządzenia prezydenta Trumpa. Obejmujący obywateli ośmiu państw zakaz wjazdu do USA miał wejść w życie w środę. Ministerstwo sprawiedliwości zapowiedziało apelację.,"Sędzia Theodore Chuang ze stanu Maryland stwierdził w swym orzeczeniu, że stosowanie takich restrykcji wobec sześciu krajów o większości muzułmańskiej narusza konstytucyjny zakaz dyskryminacji religijnej, a ponadto jest sprzeczne z prawem imigracyjnym. Rozporządzenie Trumpa miało wejść w życie w środę, ale zablokował je we wtorek odrębnym orzeczeniem sędzia federalny z Hawajów. Do czasu rozpatrzenia przez sąd wyższej instancji odwołań od orzeczeń obu sędziów podpisane przez prezydenta 25 września rozporządzenie nie będzie mogło wejść w życie. Dotyczy ono osób z Syrii, Libii, Iranu, Jemenu, Czadu, Somalii i Korei Północnej, a także określonych funkcjonariuszy rządowych Wenezueli. Żadne z obu orzeczeń nie blokuje restrykcji odnoszących się do Korei Północnej i Wenezueli. W przeciwieństwie do orzeczenia z Hawajów decyzja sędziego z Marylandu znosi restrykcje tylko wobec tych osób, które mają powiązania rodzinne z USA. Sędzia Derrick Watson z Hawajów orzekł we wtorek, że najnowszy zakaz wjazdu na terytorium USA jest wymierzony w mieszkańców niektórych państw i ""zawiera te same usterki"", co dwa poprzednie rozporządzenia Trumpa podpisane w styczniu i w marcu br. W marcu ten sam sędzia wydał orzeczenie, w którym podważył prawomocność poprzedniego rozporządzenia prezydenta, ponieważ jego przepisy były wymierzone głównie w muzułmanów i tym samym wchodziły w konflikt z konstytucyjnie zagwarantowaną równością wszystkich wyznań. Sądy niższej instancji wielokrotnie blokowały wejście w życie antyimigracyjnych rozporządzeń prezydenta, który oświadczył kilka miesięcy temu, że sprawa ta będzie miała zakończenie w Sądzie Najwyższym USA. Ma on ma wysłuchać argumentów stron na temat rozporządzenia w październiku.",Donald Trump,
https://wiadomosci.onet.pl/swiat/wielka-brytania-mozliwe-ze-setki-polakow-w-w-brytanii-padaja-ofiara-niewolnictwa/enslee5,"Wielka Brytania: możliwe, że setki Polaków w W. Brytanii padają ofiarą niewolnictwa","Możliwe, że setki Polaków w Wielkiej Brytanii padają co roku ofiarami współczesnego niewolnictwa - ostrzegli w rozmowie eksperci i aktywiści NGO. Jutro w W. Brytanii obchodzony jest Dzień Przeciw Niewolnictwu, który ma zwiększyć świadomość zagrożenia.","Dzień Przeciw Niewolnictwu, ustanowiony przez brytyjski parlament w 2010 roku, ma przypominać o współczesnym niewolnictwie, które obejmuje m.in. wykorzystywanie fizyczne, wyzysk w pracy i zmuszanie do aktów seksualnych (w tym prostytucji). Od wejścia Polski do Unii Europejskiej w 2004 roku do Wielkiej Brytanii wyjechało co najmniej milion Polaków, których większość według dostępnych danych wykonuje pracę fizyczną lub pracuje w zawodach technicznych. Z rozmów przeprowadzonych przez z przedstawicielami organizacji pozarządowych (NGO), policji i służb dyplomatycznych, wynika, że setki Polaków – kilkakrotnie więcej, niż wynikałoby z oficjalnych statystyk - mogą co roku padać ofiarą niewolnictwa, a kolejne tysiące są zagrożone tym zjawiskiem. Szczególnie narażeni są migranci, którzy trafiają do Wielkiej Brytanii bez podstawowej znajomości języka angielskiego i znajomości swoich praw pracowniczych. W 2015 roku brytyjski parlament przyjął zaostrzoną ustawę poświęconą walce z handel ludźmi, podnosząc górną granicę kary dla sprawców współczesnego niewolnictwa do dożywocia. W Wielkiej Brytanii funkcjonuje system zgłaszania przypadków niewolnictwa - National Referral Mechanism (NRM), a także systemy wsparcia, m.in. w ramach współfinansowanych przez rząd działań Armii Zbawienia. Walka z tym problemem traktowana jest jako priorytet przez premier Theresę May, która podnosiła ten temat m.in. na forum ONZ. Według statystyk w 2016 roku w ramach NRM zidentyfikowano 163 polskie ofiary niewolnictwa, z czego aż 148 osób padło ofiarą wyzysku w pracy. To najwyższy wynik od 2012 roku, dla którego dostępne są najstarsze dane, i siódme miejsce wśród grup narodowościowych najczęściej doświadczających tego zjawiska. Jak wynika z ustaleń dużej grupie osób poważnie wyzyskiwanych w miejscu pracy udaje się wydostać z takiej sytuacji - zazwyczaj bez śladu w oficjalnych statystykach - by rozpocząć nowe życie na emigracji lub wrócić do Polski. Inni tkwią w niej nawet latami. Wiceszefowa Narodowej Agencji ds. Zwalczania Przestępczości (NCA) Caroline Young przyznała w rozmowie, że oficjalne dane ""to jedynie czubek góry lodowej"". - Prawdopodobnie jest bardzo dużo osób, które z różnych powodów nie chcą lub nie mogą się zgłosić (na policję) - oceniła. - To przestępstwo, które z zewnątrz jest niemal niewidoczne, dlatego apelujemy do ludzi, by (...) pomogli nam zbadać realną skalę tego zjawiska - dodała Young, apelując o wsparcie polskiej społeczności w W. Brytanii. Jak powiedziała, o tym, że ktoś jest wykorzystywany, mogą świadczyć m.in. widoczne oznaki zaniedbania (noszenie tych samych ubrań przez wiele dni z rzędu, problemy zdrowotne), mieszkanie w zatłoczonych, wieloosobowych mieszkaniach pracowniczych, zauważalne ograniczenie woli lub uległość wobec przełożonego. Young zaznaczyła, że najczęściej sprawcami tego typu przestępstw wobec Polaków są inni Polacy. Tylko w bieżącym roku co najmniej kilku obywateli Polski skazano z tego powodu na wieloletnie kary więzienia. Kilka tysięcy osób w Wielkiej Brytanii każdego roku ratowanych jest przez policję z niewolniczych obozów pracy. Na czele listy narodowości wykorzystywanych robotników są Polacy. Czytaj więcej w Onecie Katarzyna Zagrodniczek z polskiej organizacji East European Resource Centre tłumaczyła w rozmowie, że szczególnie narażone są osoby pracujące m.in. w rolnictwie, myjniach, barach, magazynach, fabrykach, centrach dystrybucji i na budowie oraz zatrudnione jako pomoc domowa. - To ludzie, którzy godzą się pracować za trzy funty (na godzinę), bo nie mają innego wyjścia lub tak im się wydaje (...). To, że muszą pracować przez wiele godzin, bez przerw, traktują jako szansę, żeby się ""odkuć” – powiedziała. Jej zdaniem problem z ustaleniem realnej liczby ofiar niewolnictwa wynika m.in. z faktu, że ""ludzie często nie zdają sobie sprawy z tego, że są wykorzystywani"", bo nie znają swoich praw, w tym przepisów o płacy minimalnej czy maksymalnym wymiarze czasu pracy. Jak mówiła Zagrodniczek, spotykała się też z przypadkami, gdy ofiarom zabierano dokumenty i otwierano w ich imieniu konta bankowe lub rejestrowano ich jako odbiorców świadczeń socjalnych, a te były pobierane przez ich fikcyjnych „opiekunów”. W podobnym tonie wypowiedziała się Irena Dawid-Olczyk z fundacji La Strada, która od 1995 roku wspiera polskie ofiary niewolnictwa wracające do kraju. W rozmowie ekspertka zaznaczyła, że ofiary współczesnego niewolnictwa to ""jakiś malutki procent"" ogólnej liczby osób migrujących do Wielkiej Brytanii, ale ""każda taka osoba to o jedną za dużo"". Dawid-Olczyk zaznaczyła, że ""w pierwszej fazie ofiary są po prostu szczęśliwe, bo mają poczucie, że nareszcie spotkały kogoś, kto odmieni ich życie, i że nabrały wiatru w żagle"". Jak oceniła, ""szanse na samodzielne wyrwanie się (...) (z takiej sytuacji) maleją w ciągu trzech tygodni i faktycznie kończą się, zanim minie miesiąc"", a sprawcy ""cały czas pracują nad tym, aby przekonać ofiarę, że sama nie da sobie rady"", zastępując przemoc fizyczną przemocą psychiczną. Pytana o radę dla polskich imigrantów, Caroline Young z NCA powiedziała, że należy się kierować prostą zasadą: ""jeśli oferta pracy brzmi zbyt dobrze, to prawdopodobnie tak jest"". - Warto przyjrzeć się wcześniejszej historii zatrudnienia w danej firmie lub porozmawiać z kimś, kto tam pracował. Jeśli oferowane jest nam mieszkanie, warto sprawdzić, czy naprawdę istnieje; jeśli opłacane są koszty podróży, należy upewnić się, że nie wiąże się z tym powstanie zobowiązania wobec pracodawcy - wyliczała. Także Zagrodniczek zwróciła uwagę, że część ofiar korzysta z pomocy finansowej przy wyjeździe do Wielkiej Brytanii, a później spłaca fikcyjny dług, który staje się dla sprawców kolejnym pretekstem do pozbawiania ofiar pieniędzy. Jednocześnie ostrzegła przed korzystaniem z usług niesprawdzonych agencji pośrednictwa pracy, które domagają się opłaty za znalezienie pracy (co jest niezgodne z brytyjskim prawem), oraz przed ofertami „z polecenia”; jak wskazują statystyki, sprawcy często znają wcześniej swoje ofiary, np. pochodzą z tego samego miasta w Polsce. Konsul generalny RP w Londynie Krzysztof Grzelczyk przyznał w rozmowie, że polskie służby konsularne ""są świadome problemu"" niewolnictwa i ""znają przypadki polskich obywateli dotkniętych tego rodzaju przestępstwem i wielokrotnie interweniowały we współdziałaniu z oficerem łącznikowym polskiej policji w ambasadzie RP"". Jak zaznaczył, ""to jedna ze sporych działek naszej działalności konsularnej"" i w tym roku zorganizowano m.in. międzynarodową konferencję poświęconą temu zagadnieniu z udziałem konsulów z innych państw Europy Środkowo-Wschodniej, a także przedstawicieli brytyjskich władz i trzeciego sektora. ""Dalsze monitorowanie tego zjawiska i przeciwdziałanie jest wśród naszych priorytetów"" - zapewnił. Christopher Thompson z brytyjskiej ambasady w Warszawie powiedział, że Wielka Brytania i Polska „od lat współpracują na poziomie rządów, służb i organizacji pozarządowych"", by wzmacniać procedury w walce ze zjawiskiem niewolnictwa. Na początku br. brytyjska wiceminister spraw wewnętrznych Sarah Newton spotkała się w siedzibie fundacji La Strada z trójką byłych ofiar niewolnictwa i handlu ludźmi, które opowiedziały jej o swoich doświadczeniach. Thompson powiedział, że regularnie odbywają się konsultacje w tej sprawie; ostatnie miały miejsce podczas wrześniowej sesji OBWE w Warszawie. Na przyszły rok zaplanowano także spotkanie, w którym wezmą udział przedstawiciele prokuratury i wymiaru sprawiedliwości tzw. państw priorytetowych, w tym Polski. Temat został poruszony również w lipcu podczas wizyty księcia Williama i księżnej Kate w Polsce oraz będzie jednym z kluczowych zagadnień na Polsko-Brytyjskim Forum Belwederskim w Londynie w przyszłym roku. Od marca br. przy polskim oddziale Armii Zbawienia funkcjonuje wspierany przez brytyjski rząd Punkt Weryfikacji Ofert Pracy, który pomaga w ustaleniu wiarygodności pracodawców i pomaga osobom, które wyjeżdżają do Wielkiej Brytanii w celach zarobkowych. W 2016 roku podpisano również porozumienie o współpracy między Armią Zbawienia a La Stradą. W ramach tej współpracy wymieniają się informacjami o osobach, które zdołały uwolnić się z sytuacji niewolniczej i postanowiły wrócić do Polski. Rozmówcy ocenili, że organizacje potrzebują większych środków finansowych, dzięki którym mogłyby oferować długotrwałe programy wsparcia, w tym psychologicznego i socjalnego, w procesie reintegracji w kraju. Jako potrzebne wskazali też m.in. kampanie informacyjne wśród grup osób zagrożonych jeszcze przed podjęciem przez nie decyzji o migracji oraz dalsze szkolenie brytyjskiej policji pod kątem identyfikowania osób, które mogą być ofiarami handlu ludźmi, a nie posługują się językiem angielskim. Jak dodali, konieczne jest także rozszerzenie polskojęzycznej sieci wsparcia, w tym m.in. wzmocnienie polskich organizacji pozarządowych oraz zwiększenie liczby polskich konsulów w Wielkiej Brytanii, którzy mogliby pracować z lokalnymi siłami policyjnymi. Osoby, które same padły ofiarą handlu ludźmi lub podejrzewają, że problem ten dotyczy znanych im ludzi, mogą zadzwonić w Wielkiej Brytanii na specjalną infolinię pod numer 0 8000 121 700, która oferuje wsparcie także w języku polskim. Zgodnie z brytyjskim prawem po ustaleniu, że dana osoba mogła paść ofiarą handlu ludźmi, może ona liczyć na tymczasowe zakwaterowanie, wsparcie psychologiczne i pomoc w znalezieniu pracy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Polacy w Wielkiej Brytanii padają ofiarami współczesnego niewolnictwa,
https://wiadomosci.onet.pl/swiat/sad-w-wirginii-sceptyczny-wobec-dekretu-imigracyjnego-trumpa/msnzszq,Sąd w Wirginii sceptyczny wobec dekretu imigracyjnego Trumpa,"Podczas rozprawy apelacyjnej sąd w stanie Wirginia wyraził swój sceptycyzm wobec drugiej wersji dekretu imigracyjnego prezydenta Donalda Trumpa, wskazując, iż sędziowie mogą unieważnić część prezydenckiego rozporządzenia wykonawczego.","Sąd nawiązywał do przepisów zawieszających możliwość wystawiania nowych wiz wjazdowych do USA dla obywateli z 6 krajów: Iranu, Libii, Somalii, Sudanu, Syrii i Jemenu, w których większość mieszkańców stanowią muzułmanie. Trzech sędziów Sądu Apelacyjnego w Richmond w stanie Wirginia, którzy zostali mianowani przez Partię Republikańską, wyraziło się pozytywnie o dekrecie imigracyjnym z 6 marca 2017, wskazując, iż głównym jego celem jest bezpieczeństwo narodowe. Natomiast sześciu sędziów tego sądu mianowanych przez Partię Demokratyczną wyraziło zaniepokojenie i niepewność przed wprowadzeniem prezydenckiego rozporządzenia. Biorąc pod uwagę pytania zadane podczas rozprawy, można przypuszczać, że większość sędziowska przychyla się do poglądów sądu niższej instancji, iż w rozpatrywaniu owego dekretu należy brać pod uwagę wcześniejsze wypowiedzi prezydenta, które mówiły o konieczności powstrzymania napływu muzułmanów do USA. Prokurator Jeffrey Wall, reprezentujący przed sądem administrację Trumpa, argumentował, że ""to nie jest zakaz dla muzułmanów"", jest to zakaz wstępu do USA osób z krajów, w których powszechny jest terroryzm bądź które podejrzane są o finansowanie terroryzmu. Sędzia Robert King, mianowany przez prezydenta Billa Clintona, podkreślał, że Trump nigdy nie odniósł się do swoich słów z kampanii prezydenckiej o ""całkowitym zakazie wstępu muzułmanów do USA"". Wall odpowiedział na to, że sąd powinien patrzeć tylko na treść rozporządzenia, które nie wspomina o religii. Druga wersja dekretu imigracyjnego została zaskarżona w sąsiednim stanie Maryland, m.in. przez organizacje obrońców praw obywatelskich, twierdzące, że rozporządzenie jest niezgodne z konstytucją zabraniającą dyskryminacji ze względu na religię. Administracja prezydencka złożyła apelację od wyroku wydanego przez sędziego federalnego w stanie Maryland Theodora Chuanga, który nakazał wstrzymanie wykonywalności rozporządzenia na dzień przed jego wejściem w życie 15 marca. W przyszłym tygodniu odbędzie się przed sądem w San Francisco odrębna rozprawa dotycząca tego samego dekretu. Praktycznie bez względu na wyrok Sądu Apelacyjnego w Richmond, którego ogłoszenie spodziewane jest pod koniec maja lub na początku czerwca, sprawa ta znajdzie swój finał w Sądzie Najwyższym USA. Zapowiedział to już wcześniej prezydent Donald Trump. Po zaprzysiężeniu Neila Gorsucha Republikanie mają w nim większość. Ustawa o imigracji i obywatelstwie z 1952 roku daje prezydentowi możliwość zabronienia wjazdu do USA obcokrajowcom bądź grupom obcokrajowców na okres, jaki uważa on za stosowny. Prezydenci Jimmy Carter, Ronald Reagan czy Barack Obama używali tego prawa wobec niektórych grup uchodźców i dyplomatów, np. z Iranu, Kuby czy Korei Płn.",Prezydent USA Donald Trump,
https://wiadomosci.onet.pl/swiat/migranci-uciekaja-przed-trumpem-do-kanady-nadzieja-na-azyl/6d5tj0p,Migranci uciekają przed Trumpem do Kanady. Nadzieja na azyl,Ze strachu przed zaostrzoną polityką imigracyjną nowego amerykańskiego prezydenta Donalda Trumpa setki migrantów z USA przedzierają się do Kanady. Mają nadzieję na azyl.,"Większość ludzi, którzy w ubiegłych tygodniach piechotą przedzierało się przez granicę, pochodzi z krajów takich jak Syria, Sudan, Jemen i Turcja - poinformował przedstawiciel UNHCR w Kanadzie Jean-Nicolas Beuze. Od czasu przejęcia rządów przez nową administrację w Waszyngtonie i dekretu Trumpa o okresowym zakazie wjazdu uchodźców z krajów muzułmańskich do USA, rośnie liczba migrantów, którzy chcą przedostać się z USA do Kanady. Na przejściu granicznym Lacolle, 70 km na południe od Montrealu, zaobserwowano w ostatnich tygodniach całe rodziny, które z dobytkiem i dziećmi w wózkach przekraczały granicę, czasami w środku nocy, przy minusowych temperaturach. Aby zorientować się w panującej tam sytuacji UNHCR wraz z kanadyjskimi służbami ochrony granic i narodową policją wysłał delegację w region przejścia granicznego Lacolle. - Ci ludzie to raczej uchodźcy niż migranci - wyjaśniał Beuze w wywiadzie udzielonym prasie. Przedostają się oni do Kanady nie po to, żeby poprawić sobie warunki życia, tylko dlatego, że w ich krajach pochodzenia grożą im prześladowania - wyjaśniał szef UNHCR w Kanadzie. To świadczy o tym, że w Stanach Zjednoczonych nie czują się już bezpiecznie. Ludzie się boją, że mogliby znaleźć się w sytuacji bez dostępu do systemu, który sprawiedliwie ich potraktuje - zaznaczył Beuze. Większość nowo przybywających do Kanady to osoby, które wjechały do Stanów Zjednoczonych z ważną wizą i ze względu na sytuację w ich krajach pochodzenia miały dobre szansę otrzymania statusu uchodźców. Migranci z USA, którzy mają nadzieję na otrzymanie azylu w Kanadzie i przekraczają granicę na oficjalnych przejściach granicznych, dworcach i lotniskach, na podstawie dwustronnych umów są odsyłani z powrotem. Komu uda się w innym miejscu przekroczyć nielegalnie granicę, ten może pozostać w Kanadzie i złożyć wniosek o azyl. Większość osób, które w ostatnim czasie przybywają do Kanady, jest z reguły dobrze wykształcona i należą one do klasy średniej i wyższej - wyjaśnia Beuze. Doskonale wiedzą, co robią i dobrze przygotowały swoją wyprawę. Wiele osób czerpie informacje z Internetu i same zorientowały się, jak wystąpić w Kanadzie o azyl. Z tego względu nie są zdane na usługi przemytników ludzi. Pomimo tego podróż taka jest dość kosztowna: do 5000 kanadyjskich dolarów czyli prawie 3600 euro. Premier Kanady Justin Trudeau pod koniec stycznia w reakcji na dekret Trumpa demonstracyjnie podkreślił wolę swojego kraju, by dalej przyjmować uchodźców. Na Twitterze napisał on ""do wszystkich, którzy uciekają przed prześladowaniami, terrorem i wojną. Kanada przyjmie was, niezależnie od waszej wiary. Nasza siła leży w różnorodności.",Donald Trump,
https://wiadomosci.onet.pl/tylko-w-onecie/adam-bodnar-bezdomni-polacy-za-granica/zpw7c4m,Adam Bodnar: bezdomni Polacy za granicą,"W Paryżu przebywa obecnie ok. 10 tys. bezdomnych – obywateli RP. Spośród państw Europy Środkowej i Wschodniej jesteśmy drugą nacją (po Bułgarach), która żyje na ulicach, pod mostami, w przytułkach, przy wentylatorach metra. Podobne obrazy można zobaczyć w wielu innych, dużych zachodnich miastach, od Berlina, przez Londyn, Manchester, po Madryt czy Ateny.","W ubiegłym tygodniu miałem okazję spotkać się i rozmawiać w stolicy Francji z naszymi rodakami. Zaprosiło mnie działające tam od 10 lat Stowarzyszenie Pomost-Passerelle, zajmujące się pomocą dla bezdomnych Polaków. Organizacja ta – wspierana przez polski kościół katolicki w Paryżu – zrzesza wolontariuszy i pracowników, którzy na co dzień starają się okazać wsparcie osobom potrzebującym pomocy, doświadczającym kryzysu bezdomności. Skąd się biorą bezdomni? W polskiej historii już tak bywa, że wielkim, korzystnym zmianom politycznym i ekonomicznym towarzyszą też pewne straty społeczne. Mniej o nich mówimy, bo łatwiej jest docenić i chwalić się sukcesem. Tak było też w przypadku transformacji ustrojowej w 1989 r., która bez wątpienia miała charakter przełomowy, zmieniła oblicze Polski i spowodowała m.in. wzrost ogólnej zamożności społeczeństwa. Jednak niektóre grupy społeczne jakby pozostały w tyle, na marginesie, nie potrafiły skorzystać z przemian. Głównie mieszkańcy wsi i małych miasteczek. Dla nich zabrakło oferty, pomysłu, czasami nawet szacunku. Na to nałożyła się następna wielka zmiana – przystąpienie Polski do Unii Europejskiej i otwarcie granic. Pojawiły się nowe możliwości szukania lepszego życia, zarobku, szans rozwoju, a co za tym idzie – nowa fala masowej emigracji. Wielu się powiodło. Na uczelniach brytyjskich, tych najlepszych, studiują setki Polaków, nasi rodacy potrafią też być świetnymi menedżerami i prawnikami w londyńskim City. Ale emigracja europejska to także kryzys polskiej rodziny, zjawisko eurosieroctwa, niekończące się transgraniczne spory prawne, czy też właśnie dziesiątki tysięcy obywateli RP dotkniętych kryzysem bezdomności. Naszym obowiązkiem jest na to reagować, szukać sposobów pomocy tym, którzy znaleźli się w bardzo trudnym położeniu życiowym. Dobrze to rozumiał dr Janusz Kochanowski, RPO w latach 2006-2010, który wiele energii poświęcał na wsparcie polskich migrantów w Wielkiej Brytanii, m.in. starając się uruchomić punkty bezpłatnej pomocy prawnej. W czasie wędrówek po ulicach Paryża, w towarzystwie pracowników Stowarzyszenia Pomost-Passerelle, miałem okazję rozmawiać z polskimi bezdomnymi. Zrozumiałem, że walka z tym problemem to nie mniej poważne wyzwanie niż przeciwdziałanie bezdomności w Polsce. Są to również osoby, które zazwyczaj odnotowały poważną porażkę życiową, czasami miały problemy z prawem. Wielu z nich ruszyło w poszukiwaniu lepszego życia, dobrych zarobków, a niektórzy po prostu starali się uciec od krajowych traum. Lecz im się nie powiodło, zostali oszukani przez pracodawcę, stracili pracę, mieszkanie i wylądowali na ulicy. Na kilka dni – które jednak przekształciły się w tygodnie, miesiące, nawet lata. Powrót do normalności jest trudny, bo często nie znają języka francuskiego, nie rozumieją lokalnych uwarunkowań i procedur, mają nawet problem z zaakceptowaniem wielokulturowości francuskiego społeczeństwa. Na ulicy łatwo także popaść w apatię, życie z dnia na dzień, uzależnienie od alkoholu i innych używek. Niektórzy z nich przyznawali w rozmowie, że chcieliby do Polski wrócić. Ale jednocześnie można było wyczuć w rozmowie lęk przed tym krokiem i swoiste poczucie honoru. Bo jak można przywitać po latach rodzinę, przyjaciół, znajomych, jeśli wraca się bez sukcesu, na tarczy, bez gotówki w ręku. I tak pogrążają się w kryzysie bezdomności. Co prawda, korzystają z solidnego wsparcia społecznego państwa francuskiego, mają dostęp do łaźni, czystych ubrań, są w stanie zebrać pieniądze na codzienne przeżycie. Zdają sobie jednak sprawę, że kiedyś może spotkać ich los jednego z kilkunastu bezdomnych obywateli RP, którzy co roku giną – często bezimiennie – na ulicach Paryża. Będzie później pamiętało o nich Stowarzyszenie Morts de la Rue, które dba o godny pochówek każdej osoby bezdomnej, próbując choćby w ten sposób uchronić ich człowieczeństwo. Ale być może jest też tak, jak powiedziała Adriana Porowska z Kamiliańskiej Misji Pomocy Społecznej, że takie organizacje w ogóle nie powinny istnieć i że trzeba szukać lepszych ""sposobów wyjścia"" z kryzysu bezdomności. Jeśli ktoś jest osobą dotkniętą bezdomnością i uparcie twierdzi, że ""wszystko jest w porządku"", ""to mój wybór życiowy"", ""to tylko chwilowe"", to zazwyczaj takiej osobie trudno jest pomóc. Musi przede wszystkim sama zrozumieć, zacząć szukać swojej szansy, niestety czasami dotknąć dna. Wtedy jednak bardzo ważne jest, aby ktoś wyciągnął pomocną dłoń, wskazał inne możliwości, szansę na powrót do społeczeństwa. Podpowiedział terapię, a może zaproponował nawet pracę lub jakieś lokum. Czasami droga do ""uzdrowienia"" może prowadzić poprzez wiarę. Czasami poprzez skorzystanie ze zwyczajnej oferty wsparcia drugiego człowieka. Ale ta pomocna dłoń musi być gdzieś w pobliżu, musi czuwać, interesować się, nie oczekiwać wdzięczności. Taką rolę pełni właśnie Stowarzyszenie Pomost, jedyna charytatywna organizacja działająca w środowisku polonijnym w Paryżu. Dobrze, że działa, warto jej pomagać – w interesie państwa polskiego i naszych obywateli, którzy zaplątali się w wirze swoich trudnych losów. Tym bardziej że rozmowa z rodakiem, w ojczystym języku, zrozumienie skąd pochodzi, dokąd dąży i jak żył – to często znacznie lepszy sposób wsparcia niż wysiłki najlepszego francuskiego psychoterapeuty. Polska nie powinna zapominać o losie swoich obywateli, którym się nie udało i zamiast osiągnąć sukces, lepsze życie, stali się ofiarami przemian. Przemyślane programy działania, wsparcie dla działaczy i organizacji pozarządowych działających w zachodniej Europie, stworzenie ""domów polskich"" w największych stolicach, nawiązanie bliskiej współpracy z krajowymi organizacjami pozarządowymi zajmującymi się bezdomnością – to nie są zadania niewyobrażalne. Mogą stać się jednym z priorytetów polskiej polityki społecznej prowadzonej poza granicami kraju. Warto w tym zakresie czerpać choćby z doświadczeń poznańskiej ""Barki"". Na pewno skorzystają na tym obywatele RP, spośród których wielu może nawet wrócić do kraju. Niewątpliwie będzie to również służyło budowaniu wizerunku Polski na arenie międzynarodowej jako kraju, w którym solidarność społeczna jest szczególną wartością.",Adam Bodnar: bezdomni Polacy za granicą,
https://wiadomosci.onet.pl/swiat/co-trzeci-uczen-w-niemczech-ma-tlo-migracyjne/cwfdvqk,Co trzeci uczeń w Niemczech ma tło migracyjne,"Wielokulturowość w Niemczech jest powszechnym zjawiskiem. Ale dzieci ze środowisk migracyjnych mają marne szanse edukacyjne. Jak poinformował wczoraj Federalny Urząd Statystyczny w Wiesbaden, powołując się na dane z 2015 roku, 21 procent niemieckiego społeczeństwa wywodzi się ze środowisk migracyjnych (17,1 mln).","Jedna trzecia uczniów w niemieckich szkołach ma tło migracyjne. W statystykach tych tylko w części uwzględnione zostało 300 tys. dzieci, które jako uchodźcy i imigranci włączeni zostali w niemiecki system szkolnictwa. 69 procent dzieci i młodzieży obcego pochodzenia urodziło się w Niemczech i posiada niemieckie obywatelstwo. O ile w zachodnich Niemczech czy Berlinie przeciętnie 36 procent uczniów ma migracyjne tło, o tyle na wschodzie Niemiec ma je tylko co 10 uczeń. Widoczne różnice można zauważyć również w grupach wiekowych oraz w różnych typach szkół. Okazuje się, że w szkołach podstawowych migracyjne tło ma 36 procent uczniów, a w przypadku uczniów szkół średnich tylko 26 procent. W szkołach głównych (Hauptschule) udział takich uczniów wynosi 51 procent i jest zdecydowanie wyższy niż w gimnazjach, gdzie uczniowie z rodzin imigrantów stanowią 27 procent. Jeśli chodzi o osiągnięcia edukacyjne osób z migracyjnym tłem oraz ich integrację na niemieckim rynku pracy są one częściowo zróżnicowane. 88 procent osób między 25 i 35 rokiem życia z chińskim pochodzeniem ukończyło w 2015 r. w Niemczech maturę. Dla porównania w tej samej grupie wiekowej udało się to tylko 16 proc. osób tureckiego pochodzenia. Związek Opieki Społecznej dla Robotników AWO wskazał, że system szkolnictwa powinien zapewnić wszystkim dzieciom równe szanse edukacyjne. Tymczasem staje on w dzisiejszym społeczeństwie migracyjnym przed coraz większymi wyzwaniami. Jak oświadczył szef AWO, Wolfgang Stadler, problem ten można rozwiązać w ""oparciu na triadzie, tj. interkulturowym otwarciu się, rozbudowie szkół"".",Co trzeci uczeń w Niemczech ma tło migracyjne,
https://wiadomosci.onet.pl/swiat/sondaz-nowa-polityka-socjalna-niemiec-nie-ograniczy-emigracji-polakow/kjplqdf,Sondaż: nowa polityka socjalna Niemiec nie ograniczy emigracji Polaków,"Tylko dla 15 proc. Polaków, którzy rozważają emigrację zarobkową do Niemiec, przyznawane w tym kraju świadczenia socjalne są głównym powodem wyjazdu - wynika z badania Millward Brown dla Work Service.","Firma przypomniała w raporcie, że na początku grudnia w Bundestagu przyjęto ustawę, która przewiduje zmiany w polityce socjalnej Niemiec. Według nowych przepisów, niepracujący cudzoziemcy z krajów Unii Europejskiej, dopiero po 5 latach nabędą praw do zasiłku socjalnego. Dla osób opłacających składki i pracujących legalnie w Niemczech przez przynajmniej 6 miesięcy, zostaną zachowane wszystkie uprawnienia. Z sondażu wynika, że aspekt zawodowy stanowi najsilniejszy magnes wyjazdów na Saksy. Obecnie 17 proc. Polaków, którzy rozważają emigrację zarobkową, chciałoby podjąć pracę w Niemczech. 41 proc. z nich, jako główny powód takiej decyzji podaje łatwość w znalezieniu pracy, 40 proc. wskazało na bliską odległość od domu rodzinnego, 31 proc. na wielokrotnie wyższe zarobki. W badaniu podkreślono, że tylko 15 proc. respondentów wskazywało na świadczenia socjalne, jako powód wyjazdu do Niemiec. W komentarzu do badania firma zauważa, że Polacy częściej stawiają na ciężką pracę, a nie podejmują decyzji o wyjeździe ze względu na zasiłki socjalne - co oznacza, że nowe regulacje przyjęte przez niemiecki parlament nie powinny spowodować zmniejszenia poziomu emigracji z Polski, a zahamować ją może dalsza poprawa sytuacji na polskim rynku pracy oraz zwiększenie zagrożenia terrorystycznego u naszych zachodnich sąsiadów. Jak podkreślono w badaniu, niemieckie firmy od dawna szukają w Polsce przedstawicieli niemal wszystkich zawodów: od inżynierów i specjalistów IT po pielęgniarki i opiekunki osób starszych, pracowników branż hotelarskiej i gastronomicznej. Obecnie obserwujemy największe zapotrzebowanie na pracowników, którzy mogą podjąć pracę w logistyce i produkcji. Wielu Polaków pracuje także w branży budowlanej, gdzie zatrudnienie znajdują nie tylko pracownicy fizyczni, ale także kierownicy budowy i inżynierowie. Federalny Urząd Statystyczny przewiduje, że w 2050 r. już, co trzeci z Niemców należeć będzie do pokolenia 65+. Z tego powodu - wskazało Work Service - coraz większe znaczenie będą mieli imigranci, którzy zapełnią lukę na tamtejszym rynku pracy. Badanie na zlecenie Work Service przygotował instytut Millward Brown. Zrealizowano je na próbie 634 osób pracujących, bezrobotnych, uczących się oraz przebywających na urlopach macierzyńskich i wychowawczych. Próbę dobrano z ogólnopolskiej reprezentatywnej próby tysiąca dorosłych Polaków (zgodnej ze strukturą populacji pod względem płci, wieku, wykształcenia oraz klasy wielkości i miejsca zamieszkania). Wykluczono z niej: emerytów, rencistów oraz osoby zajmujące się domem.",Sondaż: nowa polityka socjalna Niemiec nie ograniczy emigracji Polaków,
https://wiadomosci.onet.pl/kraj/puls-biznesu-bez-imigrantow-nie-damy-rady/ycjb5f,"""Puls Biznesu"": bez imigrantów nie damy rady","Demografia mocno uderzy w gospodarkę. Otwarcie na cudzoziemców jest nieuniknione, ale wymaga przemyślanego planu i integracji przybyszów - pisze ""Puls Biznesu"".","Bezrobocie nad Wisłą jest już na historycznie niskim poziomie, a liczba osób bez zatrudnienia spadła poniżej miliona. Optymizm, jaki płynie z rynku pracy, wywołuje jednak coraz większy ból głowy u pracodawców. Przybywa sektorów, gdzie brak rąk do pracy jest palącym problemem, a będzie jeszcze gorzej. Demografia coraz mocniej zaczyna podmywać fundamenty naszego wzrostu. Zdaniem ekspertów, recepta jest prosta - otworzyć się na siłę roboczą z zagranicy. Jednak zamiast spontanicznego poddania się migracyjnej fali należy prowadzić ten proces według strategii. Takie płyną wnioski z najnowszego opracowania CEED Institute poświęconego migracjom widzianym z perspektywy regionu Europy Środkowo-Wschodniej (EŚW). Autorzy raportu: Maciej Duszczyk i Kamil Matuszczyk, zwracają uwagę, że dzisiaj dyskusja o polityce migracyjnej na unijnym forum jest wyjątkowo trudna. Z jednej strony napływ uchodźców doprowadził do jednego z największych kryzysów politycznych Unii Europejskiej (UE). Z drugiej strony wiele osób, które zagłosowało za brexitem, chciało w ten sposób postawić tamę napływowi imigrantów z mniej zamożnych państw UE i dać wyraz niezadowoleniu z polityki Brukseli. Z badań wynika, że w ciągu ostatnich dwóch lat zapotrzebowanie na imigrantów, którzy mogą łatwo wejść na rynek pracy w UE, wzrosło. Więcej na ten temat w najnowszym wydaniu ""Pulsu biznesu"".",Bezrobocie w Polsce jest na historycznie niskim poziomie,
https://wiadomosci.onet.pl/kiosk/polacy-na-walizkach/wqm06m,Polacy na walizkach,Liczba rodaków wyjeżdżających na stałe do innych krajów systematycznie rośnie. Szczęścia szukają w coraz dalszych zakątkach globu.,"Powiększająca się z roku na rok emigracja Polaków jest od kilkunastu lat jednym z ulubionych tematów kampanijnych niemal wszystkich formacji politycznych. Razem z ""rozwojem innowacyjności"" i ""ułatwieniami dla przedsiębiorców"" ""powstrzymanie wyjazdów i zachęcanie emigrantów do powrotu"" stało się hasłem tak wszechobecnym i wyświechtanym, że trudno w tej chwili nadać mu jakiekolwiek realne znaczenie i skojarzyć z rzeczywistymi działaniami politycznymi. Jednak ponieważ liczba Polaków za granicą stale rośnie, a wraz z wyjazdem z kraju nie tracą oni przecież praw wyborczych, raz na kilka lat warto sobie o nich przypomnieć. Odkąd Polska w 2004 roku wstąpiła do Unii Europejskiej, bardzo wielu naszych rodaków zaczęło szukać pracy w innych państwach członkowskich. Dokąd wyjechało najwięcej Polaków? Gdzie najbardziej opłaca się szukać pracy? Odpowiedzi znajdziecie w naszej infografice! Statystyki są jednak dla rządzących nieubłagane – przez ostatnie dwie dekady zaobserwowano w naszym kraju bezprecedensowy w skali regionalnej, a może nawet kontynentalnej exodus, zorientowany przede wszystkim na kraje Europy Zachodniej. Jak twierdzą badacze z CEED Institute (Instytutu Rozwoju Europy Środkowo-Wschodniej), przypadek polskiej emigracji jest ważny chociażby dlatego, że jego katalizatorem nie był ani nagły konflikt zbrojny, jak w przypadku narodów bałkańskich, ani głęboki kryzys ekonomiczny, jak miało to miejsce w Grecji, Turcji czy Rosji. Od czasów transformacji ustrojowej na przełomie lat 80. i 90. Polacy coraz częściej i w sposób bardziej zorganizowany wyjeżdżali z kraju, głównie w celach zarobkowych, jednak rzadko kiedy następowało skokowe przyśpieszenie tego zjawiska. Dla kolejnych roczników emigracja stała się po prostu coraz bardziej realną opcją rozwoju życiowego – o ile na początku wybierano ją z przymusu, o tyle w ostatnich latach często uznawano za najlepszą drogę do sukcesu i polepszenia statusu materialnego. W dyskusjach o emigracji Polaków wciąż przewija się kilka niebezpiecznych uproszczeń oraz niepotwierdzonych mitów. Po pierwsze, nadal dominuje przekonanie, że wyjeżdżają przede wszystkim pracownicy niewykwalifikowani, wykonujący najbardziej podstawowe prace, zatrudniający się na Zachodzie dorywczo. Innymi słowy, na wyjazd zdecydowali się ci, którzy w kapitalistycznej Polsce sobie nie radzą, lub ci, dla których rynek pracy po transformacji oraz zmiana natury krajowego uprzemysłowienia okazały się bezlitosne. A przecież Polacy wyjeżdżający z kraju to nie tylko kelnerzy, kierowcy, ślusarze czy opiekunki do dzieci. Coraz częściej jednym z powodów wyjazdu jest rozwój edukacyjny, o czym świadczy chociażby wzrost aż do 35 tys. (według danych OECD za zeszły rok) liczby polskich studentów uczących się na zagranicznych uczelniach. Dla porównania – w roku 2000 nie przekraczała ona 8 tys. Decyzja o wyjeździe za granicę na studia, choć podejmowana w porozumieniu z rodziną i przy jej wsparciu, jest często jednym z pierwszych świadomych kroków młodych Polaków. Kraj opuszcza też coraz więcej wykwalifikowanych i dobrze opłacanych specjalistów – lekarzy, inżynierów, programistów. Powoduje to stopniową zmianę obrazu polskiej diaspory przede wszystkim w państwach docelowych – Niemczech, Wielkiej Brytanii, Holandii. Systematycznie rośnie liczba rodaków zajmujących stanowiska kierownicze średniego i wyższego szczebla na Wyspach, są przy tym coraz lepiej zorganizowani, dbają o swoją reprezentację. Wielu decyduje się zostać tam po zakończeniu studiów. Organizacje branżowe, takie jak zrzeszająca pracowników londyńskiego City Polish Professionals in London, angażują się w projekty integrujące polską społeczność w Wielkiej Brytanii, pokazując również na łamach brytyjskich mediów, jak mało wspólnego z rzeczywistością ma dzisiaj mit polskiego hydraulika. Liczbowo wciąż dominują pracownicy niewykwalifikowani (szczególnie widać to na przykładzie Niemiec, gdzie Polacy znajdują zatrudnienie m.in. w przemyśle samochodowym) – jedynie niecałe 23 proc. polskich emigrantów ma wyższe wykształcenie, 40 proc. to osoby z wykształceniem średnim, a 24 proc. – zawodowym. Niemniej jednak przyrost polskich pracowników w kadrach kierowniczych pokazuje trend, który ma szansę utrzymać się w najbliższych latach. Popularny jest też pogląd, że Polacy wyjeżdżają z kraju nie na stałe, ale tymczasowo – planują odłożyć pieniądze, poczekać na lepszą sytuację na rodzimym rynku pracy i wrócić. Podobne scenariusze zakładali także eksperci od ruchów migracyjnych przy okazji wejścia Polski do Unii Europejskiej – przeważał wówczas pogląd, że choć fale emigracyjne są nieuniknione, po pewnym czasie nastąpią po nich migracje powrotne. Niestety, dane CEED Institute, OECD i Banku Światowego dla całego regionu Europy Środkowo-Wschodniej skutecznie obalają te tezy, a Polska na tle sąsiednich krajów jest przykładem wręcz sztandarowym. W 2012 r. stosunek liczby wyjeżdżających do tych, którzy wracali na stałe, wynosił w przybliżeniu 14:1 – proporcja ta w zasadzie utrzymuje się do dzisiaj. Polacy stosunkowo często i regularnie odwiedzają rodzinę i bliskich w kraju, ale nie myślą o powrocie albo o pracy w systemie wahadłowym. Według danych GUS ponad 80 proc. rodaków przebywających czasowo poza krajem w 2015 r. opuściło Polskę przeszło 12 miesięcy wcześniej, co jest progiem uznawanym przez socjologów ruchów migracyjnych za granicę między możliwą migracją incydentalną a dłuższym pobytem, zmniejszającym szanse na powrót. Wreszcie bardzo mocno uproszczona została kwestia geograficzna – symbolem naszej emigracji stały się w ostatnich latach Wyspy Brytyjskie, które zastąpiły dominujące za PRL Niemcy i Stany Zjednoczone. Owszem, spośród wszystkich krajów Europy to Wielka Brytania przyjęła najwięcej Polaków (według różnych szacunków od 720 tys. do nawet 2 mln), drugie miejsce zajmują Niemcy (ok. 655 tys.), popularne są niezmiennie Francja, kraje Beneluksu i Norwegia. Nie wszystkie największe skupiska polskich imigrantów powstały z tego samego powodu – emigracja do Skandynawii czy na Wyspy Brytyjskie to głównie skutek uwolnienia tamtejszych rynków pracy. Podobnie jest w Irlandii, gdzie Polaków mieszka aż ok. 111 tys. – są grupą tak znaczącą dla tamtejszych pracodawców, że większość z nich zapewnia obsługę formalną po polsku i zniosła kontrowersyjne, choć jeszcze kilka lat temu wszechobecne tam i w Wielkiej Brytanii, zakazy komunikowania się po polsku w czasie pracy. Inaczej wygląda sytuacja w Niemczech, gdzie ok. 60 proc. emigrantów to osoby, które wyjechały ze Śląska i Opolszczyzny przed transformacją. Sami siebie nie nazywają imigrantami, chcąc w ten sposób odróżnić się od nowej, stricte ekonomicznej fali migrantów. Holandia, Austria, Niemcy – te kraje pozostają dla Polaków głównym wyborem, również dlatego, że w ostatnich latach bezrobocie spadało tam momentami do poziomu sprzed kryzysu. Dotyczy to zwłaszcza Austrii, gdzie polska diaspora imigracyjna jest może niewielka (ok. 36 tys. osób), ale bardzo zgrana pod względem biznesowym. Na tamtejszym ciasnym i mocno konkurencyjnym rynku Polacy otwierają swoje firmy (rzadziej niż np. na Wyspach czy w Skandynawii), zatrudniając przede wszystkim rodaków. Z pomocą przychodzą im też władze lokalne, oferując preferencyjne warunki, ulgi dla małych przedsiębiorców i ułatwienia administracyjne. Z drugiej strony Polacy coraz chętniej osiedlają się w innych, mniej oczywistych migracyjnie krajach, decydując się np. na Islandię. W jej przypadku statystyki są nader wymowne – Polaków jest tam obecnie ok. 13 tys., co stanowi w przybliżeniu 3 proc. populacji całego kraju i 44 proc. populacji imigranckiej (drugą najliczniejszą mniejszością na Islandii są Litwini, których jest tam jednak niewiele ponad 2 tys.). Jako główne powody wyboru tego kierunku Polacy wskazują bardzo wysokie w porównaniu z ojczyzną zarobki, wynoszące średnio równowartość 30 tys. zł miesięcznie dla kadry kierowniczej średniego szczebla i brak trudności ze znalezieniem pracy. Co ciekawe, dla wielu Islandia jest jedynie stacją przesiadkową, przystankiem na drodze do wielkiej emigracji – blisko stamtąd bowiem do Norwegii, gdzie też osiedla się coraz więcej rodaków (na stałe jest ich tam ok. 84 tys., stanowią drugą najliczniejszą – po Pakistańczykach – mniejszość narodową), do Wielkiej Brytanii czy nawet do Stanów Zjednoczonych. Innym popularnym, choć mniej oczywistym kierunkiem okazała się Kanada, gdzie w tej chwili przebywa ok. 40 tys. polskich emigrantów, prawie 10 tys. więcej niż przed dekadą. Stale rośnie (choć bardziej procentowo niż liczbowo) polska diaspora w Chinach i Brazylii, lecz kraje te wciąż są jednym z najmniej znaczących kierunków emigracji, Polacy nie odgrywają tam większej roli ani na rynku pracy, ani jako grupa narodowa. Warto odnotować, zwłaszcza w przypadku Chin, że są to emigracje wtórne, a nie bezpośrednie wyjazdy z kraju – przenoszą się tam ci, którzy wcześniej wyjechali do Australii czy Japonii. Osobnym tematem są Polacy w USA – być może najbardziej zróżnicowani pod względem struktury migracyjnej. Nigdzie, nawet w Niemczech, nie rysuje się tak wyraźnie podział na ""starych"" i ""nowych"" imigrantów. Stara Polonia, skupiona wokół kilku silnych ośrodków w Chicago, Nowym Jorku i Waszyngtonie, jest ważna głównie ze względów politycznych – jako ogromne zaplecze głosów dla prawicy. Młodzi Polacy za oceanem zdecydowanie odcinają się od tej dominującej narracji, przez co niestety rzadko słychać ich wspólny głos. A nie jest im łatwo, szczególnie ze względu na uwarunkowania wizowe – nawet osobom, które skończyły w USA studia i podjęły pracę dla ogromnych amerykańskich firm, rząd nie daje żadnej gwarancji przedłużenia prawa pobytu. Ogółem Polaków uznawanych za emigrantów czasowych jest według naszych władz niemal 2,4 mln. Więcej niż połowa z nich decyduje się na osiedlenie w Wielkiej Brytanii i Niemczech, a jedynie ok. 300 tys. wyjeżdża na stałe poza Europę. Jeśli wybierają opuszczenie Starego Kontynentu, stawiają najczęściej na USA, gdzie obecnie przebywa ok. 210 tys. polskich imigrantów. Niewiele zatem jest w takiej analizie zaskoczeń. Do ciekawszych wniosków może prowadzić rzut oka na rozkład czasowy – od wejścia naszego kraju do Unii liczba emigrantów zwiększyła się ponaddwukrotnie (w 2004 r. było ich ok. 1 mln), rosnąc systematycznie z roku na rok – nie zahamował tego zjawiska trwale ani kryzys gospodarczy w strefie euro, ani wzrost popularności ruchów nacjonalistycznych w krajach, w których Polacy osiedlali się najczęściej. Polakom poza ojczyzną żyje się coraz lepiej. Nie tylko dlatego, że są do emigracji coraz lepiej przygotowani – mentalnie, finansowo czy językowo. Wielu z nich – zwłaszcza na Wyspach, ale także w Austrii czy Norwegii – dołącza do znajomych bądź członków rodziny, którzy wcześniej opuścili kraj. Choć zabrzmi to paradoksalnie, w wielu miejscach skorzystali też na wybuchu kryzysu uchodźczego – antyimigranckie nastroje skoncentrowały się na przybyszach z Afryki i Bliskiego Wschodu, poza ogarniętą pobrexitową gorączką Wielką Brytanią właściwie nie słychać, by migranci z Europy Wschodniej byli dominującym tematem debaty publicznej w krajach Unii. Zdaje się również, że rodacy powoli przezwyciężają niemal tradycyjną niechęć do siebie nawzajem po opuszczeniu kraju – zakładają coraz więcej stowarzyszeń branżowych i fundacji, prowadzą działalność kulturalną. I przede wszystkim dobrze zarabiają, nie zapominając przy tym o rodzinach w kraju – według danych GUS i OECD w samym 2013 r. Polacy przesłali do domów równowartość ok. 5,5 mld euro, z czego ponad 3 mld pochodziły z dochodów wypracowanych w krajach Unii Europejskiej. Skalę tego zjawiska najlepiej uświadamia fakt, że kwota ta stanowiła w przybliżeniu 1,5 proc. polskiego PKB. Emigracja zarobkowa ostatnich lat bardzo negatywnie odbiła się natomiast na strukturze ludności. Wyjeżdżały głównie osoby młode i w średnim wieku, co dla starzejącego się społeczeństwa oznacza spustoszenie demograficzne w najbliższych latach. Te grupy wiekowe są najmniej skłonne wracać do kraju, gdyż w wielu przypadkach młodzi Polacy założyli za granicą rodziny, nierzadko mieszane. Według danych brytyjskiego urzędu zdrowia publicznego w samym 2015 r. w Wielkiej Brytanii Polki urodziły 22 tys. dzieci, co stanowi ok. 6 proc. całego przyrostu naturalnego Polski. Nietrudno sobie uzmysłowić, że Polacy urodzeni za granicą, pochodzący często z małżeństw mieszanych, będą grupą niemal niemożliwą do ściągnięcia na stałe nad Wisłę. Co więcej, badania wskazują, że trend ten w najbliższych latach się nasili. Pozytywnie o możliwości podjęcia pracy za granicą – szukając jej samemu lub zgadzając się na ewentualną otrzymaną propozycję – myśli aż 60 proc. Polaków w wieku 18–24 lata oraz ponad 40 proc. w grupie 25–34 lata. Jeżeli taka tendencja się utrwali, emigracja może zaważyć na strukturze naszego społeczeństwa i polskim systemie opieki społecznej. Projekcje demograficzne biorące pod uwagę dane z ostatnich 12 lat zakładają, że w ciągu najbliższego ćwierćwiecza populacja Polski zmniejszy się o ponad 2 mln. Nie trzeba tłumaczyć, co to oznacza dla systemu emerytur i opieki zdrowotnej, szczególnie w obliczu planów obniżenia wieku emerytalnego, przesunięcia w górę momentu rozpoczęcia edukacji szkolnej i wciąż rosnącej liczby wyjeżdżających z Polski lekarzy i pielęgniarek.",emigracja emigrant emigranci podroz lotnisko bagaz bagaze pasazer pasazerowie podrozni,
https://wiadomosci.onet.pl/swiat/wlochy-ponad-4650-migrantow-uratowano-wczoraj-u-wybrzezy-libii/vdt4t3,Włochy: ponad 4650 migrantów uratowano wczoraj u wybrzeży Libii,Ponad 4650 migrantów uratowano wczoraj podczas ponad 30 operacji ratunkowych u wybrzeży Libii. Z morza wyłowiono 28 zwłok - poinformowała włoska straż przybrzeżna.,"Reuters wskazuje, że łączna liczba migrantów uratowanych tam w ciągu ostatnich 48 godzin wzrosła tym samym do ponad 10 tysięcy, a co najmniej 50 osób zginęło próbując przedostać się drogą morską do Europy. Agencja zwraca uwagę, że przemytnicy ludzi wysyłają teraz więcej łodzi na morze, korzystając z dość dobrej pogody. Według włoskiej straży przybrzeżnej we wtorek ratowano migrantów usiłujących przeprawić się na 33 łodziach, w tym 27 gumowych pontonach. Włoska wyspa Lampedusa znajduje się w odległości 290 km od wybrzeży Libii. W operacjach ratunkowych uczestniczyło 13 jednostek straży przybrzeżnej, włoskie i irlandzkie okręty, prywatne statki handlowe. W niesienie pomocy migrantom zaangażowane są też organizacje humanitarne, które dzierżawią własne statki ratownicze. Nie podano narodowości uratowanych migrantów. Reuters odnotowuje, że od początku roku do Włoch dotarły co najmniej 142 tys. migrantów, a ok. 3100 zginęło podczas przeprawy. W całym 2015 roku było to - jak się szacuje - ok. 154 tys. migrantów i 2892 ofiary śmiertelne. Większość docierających do Włoch migrantów pochodzi z Afryki, głównie z Nigerii, Erytrei, Gwinei, Gambii, Sudanu, Wybrzeża Kości Słoniowej i Somalii.",Włochy: ponad 4650 migrantów uratowano wczoraj u wybrzeży Libii,
https://wiadomosci.onet.pl/swiat/polscy-emigranci-w-europie-infografika/zymjk8,Polscy emigranci w Europie [INFOGRAFIKA],"Odkąd Polska w 2004 roku wstąpiła do Unii Europejskiej, bardzo wielu naszych rodaków zaczęło szukać pracy w innych państwach członkowskich. Dokąd wyjechało najwięcej Polaków? Gdzie najbardziej opłaca się szukać pracy? Odpowiedzi znajdziecie w naszej infografice!",,,
https://wiadomosci.onet.pl/swiat/z-wielkiej-brytanii-wyjada-setki-tysiace-polakow/qeen3p,"""Dziennik Gazeta Prawna"": z Londynu bliżej do Oslo niż Warszawy","Z powodu Brexitu z Wielkiej Brytanii może wyjechać 120-400 tys. Polaków. Doświadczenia migrujących pokazują, że jeśli ktoś mieszkał już za granicą i doświadczył wyższej jakości życia, nie tak łatwo będzie mu wrócić do Polski – pisze ""Dziennik Gazeta Prawna"".","""W 2008 r., kiedy Wielka Brytania zaczęła odczuwać skutki kryzysu gospodarczego, ludzie przemieszczali się do innych krajów UE, w tym do Holandii, a później do Norwegii. Podobnego zjawiska możemy się spodziewać, jeśli Brytyjczycy postanowią wyjść z Unii"" – powiedziała dziennikowi prof. Izabela Grabowska z Uniwersytetu SWPS i Ośrodka Badań nad Migracjami UW. Inni eksperci do puli potencjalnych kierunków wyjazdowych dokładają jeszcze Niemcy i Irlandię – czytamy w artykule. Aż 32 proc. Polaków zamierza się ubiegać o brytyjskie obywatelstwo niezależnie od wyników referendum, a kolejnych 21 proc. uczyni tak, jeśli kraj wystąpi z UE – przypomina ""Dziennik Gazeta Prawna"". ""Dla tych, którzy już takie obywatelstwo zdobędą, rynek pracy będzie korzystniejszy, bo konkurencja będzie mniejsza"" – podsumowuje. Więcej w najnowszym wydaniu ""Dziennika Gazety Prawnej"".",Z Wielkiej Brytanii wyjadą setki tysiące Polaków?,
https://wiadomosci.onet.pl/kraj/niemcy-najchetniej-wskazywane-jako-kierunek-emigracji/ebp1lh,"34 proc. Polaków, jako miejsce emigracji wskazuje Niemcy","Jako kierunek potencjalnej emigracji 34 proc. Polaków wskazuje naszego zachodniego sąsiada - tak wynika z raportu ""Migracje zarobkowe Polaków"" firmy Work Service. Dane niemieckiego urzędu statystycznego wskazują, że pracuje tam 354 tys. Polaków.","1 maja br. mija 5 lat od otwarcia niemieckiego rynku pracy dla polskich pracowników. ""Silna gospodarka, olbrzymi potencjał tworzenia nowych miejsc pracy, a także stała dynamika wzrostu sprawiają, że Polacy coraz częściej wybierają Niemcy, jako kraj, w którym chcą żyć i pracować"" - podkreślił pełnomocnik zarządu Work Service S.A. Krzysztof Inglot. Jak dodał, z najnowszego raportu ""Migracje zarobkowe Polaków"", który w całości zostanie opublikowany w maju wynika, że 34 proc. naszych rodaków, jako miejsce ewentualnej emigracji wskazuje Niemcy. ""Nasi zachodni sąsiedzi już po raz drugi wyprzedzili, zajmującą do tej pory pierwsze miejsce, Wielką Brytanię"" – zauważył. Zdaniem Inglota dodatkową zachętą do pracy w Niemczech jest także ustawowa stawka godzinowa na poziomie 8,5 euro, którą Niemcy wprowadzili w ubiegłym roku. Według Bundesagentur fur Arbeit w maju 2011 r. w Niemczech pracowało 184 tys. Polaków, a w styczniu br. było to już 354 tys. osób, co oznacza wzrost o 51 proc. Ekspert Work Service Express Artur Ragan podkreślił, że wynagrodzenia w Niemczech są znacznie wyższe niż w Polsce. ""Nawet na szeregowych stanowiskach, przy pracach takich jak komisjonowanie artykułów, obsługa wózka paletowego czy innych pracach fizycznych, zarobki są trzykrotnie wyższe niż w Polsce. Zaczynają się od poziomów 1400 euro brutto miesięcznie, co stanowi równowartość ponad 6000 zł brutto"" - wylicza Ragan. Polacy w Niemczech znajdują zatrudnienie nie tylko przy zbiorach owoców i warzyw, ale coraz częściej, jako wykwalifikowani rzemieślnicy, hydraulicy, cieśle, dekarze i monterzy na liniach produkcyjnych. Pracują także w branży budowlanej, jako pracownicy fizyczni, ale również, jako kierownicy budowy czy inżynierowie. Coraz więcej osób z Polski zasila tzw. biały personel. Odpływ lekarzy i pielęgniarek ze szpitali odczuwa polska służba zdrowia. Z danych Bundesagentur fur Arbeit wynika, że 305 tys. Polaków opłaca w Niemczech składki na ubezpieczenia społeczne. To więcej o 215 tys. niż jeszcze cztery lata temu. ""Podejmując zatrudnienie za pośrednictwem licencjonowanej agencji, pracownicy mają pewność, co do jego legalności, rzetelności zagranicznego pracodawcy i gwarancję terminowej wypłaty wynagrodzeń. Ponadto mogą liczyć na zakwaterowanie i wsparcie polskiego koordynatora na miejscu"" - zaznacza Ragan. Jak podkreślił, osoby planujące wyjazd do Niemiec muszą pamiętać o obowiązku meldunkowym. Zameldować należy się w ciągu 7 dni (w niektórych landach w ciągu 14 dni) od przyjazdu w urzędzie meldunkowym. We właściwym urzędzie skarbowym należy wystąpić o wydanie zastępczego zaświadczenia w sprawie karty podatkowej, a także założyć konto bankowe, na które będzie przelewane wynagrodzenie. Za jego pośrednictwem uiszcza się też opłaty takie jak: czynsz za mieszkanie czy media. Podjęcie pracy na miejscu wiąże się z zawarciem umowy o pracę.",,
https://wiadomosci.onet.pl/swiat/publicysta-sarrazin-polityka-migracyjna-merkel-najwiekszym-bledem-od-wojny/llrl2j,Publicysta Sarrazin: polityka migracyjna Merkel największym błędem od wojny,"Kontrowersyjny niemiecki autor Thilo Sarrazin przedstawił dziś dziennikarzom w Berlinie swoją najnowszą książkę, w której skrytykował politykę migracyjną kanclerz Angeli Merkel, uznając ją za ""największy błąd w powojennej historii Niemiec"".","- Nieprzemyślana i oparta na utopii polityka niemieckiego rządu wobec uchodźców i imigrantów jest prawdopodobnie największym błędem w powojennej historii Niemiec - powiedział Sarrazin podczas prezentacji książki ""Chciejstwo"" dostępnej od poniedziałku w księgarniach. Zdaniem Sarrazina podejmując decyzję o otwarciu kraju dla imigrantów, Merkel kierowała się ""utopijną wizją świata bez granic"" i uzasadniała swoją decyzję ""względami moralnymi"". Negatywne skutki tej decyzji zostały przemilczane lub zignorowane - zaznaczył autor. Publicysta i polityk powiedział, że Niemcy są w stanie ""zapewnić byt materialny"" 1,2 mln imigrantów, którzy przyjechali w zeszłym roku do Niemiec, wyraził jednak obawę, czy władze poradzą sobie z ich integracją. - Niemieccy politycy są odpowiedzialni przede wszystkim za własnych obywateli. Próba przejęcia przez jeden kraj odpowiedzialności za cały świat jest niebezpieczna - dodał. Sarrazin jest z wykształcenia ekonomistą, w latach 2002-2009 był ministrem finansów landu Berlin, a następnie członkiem zarządu niemieckiego banku centralnego, Deutsche Bundesbank. W 2010 roku Sarrazin wywołał w Niemczech skandal, publikując książkę ""Niemcy likwidują się same"". Zarzucił w niej imigrantom z państw muzułmańskich, że tworzą ""równoległe społeczeństwo"" oraz przysparzają państwu więcej kosztów socjalnych, niż wart jest ich wkład w rozwój gospodarki. Według niego duża liczba niewykształconych imigrantów z państw muzułmańskich wpływa na obniżenie średniego poziomu inteligencji w niemieckim społeczeństwie. Ze względu na tezę, że inteligencja jest dziedziczna, książkę uznano za rasistowską, skrytykowała ją m.in. kanclerz Merkel. Sarrazin stracił stanowisko w banku, ale próba pozbawienia go członkostwa w SPD nie powiodła się. Sprzedany nakład tej publikacji przekroczył 1,5 mln egzemplarzy. W minionych latach Sarrazin opublikował kilka pozycji zawierających kontrowersyjne tezy. W książce ""Europa nie potrzebuje euro"" (2012) sugerował, że niemieckimi zwolennikami euroobligacji kieruje poczucie winy za wojnę i Holokaust i apelował do władz, by nie podejmowały żadnych zobowiązań dotyczących wsparcia zadłużonych krajów Eurolandu. W publikacji ""Terror cnoty"" zarzucał politykom i mediom ograniczanie wolności wypowiedzi poprzez stosowanie ""poprawności politycznej"". W najnowszej publikacji Sarrazin nie ogranicza się do krytyki niemieckiej polityki migracyjnej. Jego zdaniem równie utopijna i oparta na chciejstwie jest polityka klimatyczna rządu oraz szkolnictwo ignorujące różnice w inteligencji dzieci i obniżające poziom nauczania do poziomu najsłabszego ucznia. Publicysta skrytykował całą klasę polityczną, wytykając politykom, że podejmując decyzje, opierają się na fragmentarycznej wiedzy lub wręcz ""sami się oszukują"". Sarrazin powiedział, że sukcesy ugrupowań prawicowo-populistycznych, jak ostatnio w Austrii, są ""jak najbardziej zrozumiałe"", ponieważ będące przy władzy siły polityczne ""ignorują problemy trapiące zwykłych ludzi"". Gdyby posłuchano mnie wcześniej, w Niemczech nie byłoby obecnie Alternatywy dla Niemiec - zauważył pisarz. Antyislamska i antyimigrancka AfD odniosła w połowie marca sukces w wyborach lokalnych, a w sondażach uzyskuje wyniki powyżej 10 proc. w skali całego kraju.",Thilo Sarrazin,
https://wiadomosci.onet.pl/kraj/polacy-na-emigracji-sla-miliardy-do-kraju/f6rdvp,Polacy na emigracji ślą miliardy do kraju,"Polacy pracujący za granicą w ubiegłym roku przekazali do kraju równowartość ponad 16 mld złotych – informuje ""Gazeta Wyborcza"". Gazeta powołuje się na dane Narodowego Banku Polskiego.","Najwięcej, bo 5,7 mld złotych, z Niemiec, gdzie pracuje 614 tys. Polaków. Bardziej liczną grupę stanowimy w Wielkiej Brytanii: około 685 tys., ale pieniądze, które przesyłają Polacy z Wysp, są skromniejsze: to 4,5 mld złotych.",,
https://wiadomosci.onet.pl/tylko-w-onecie/polacy-najliczniejsza-grupa-przestepcza-wsrod-imigrantow-w-w-wielkiej-brytanii/q1efgc,Polacy najliczniejszą grupą przestępczą wśród imigrantów w w Wielkiej Brytanii,"Przestępczość wśród imigrantów w Wielkiej Brytanii wzrosła w ciągu ostatnich pięciu lat o prawie 40 proc. Pierwsze miejsce na niechlubnej liście skazanych zajmują Polacy – informuje ""Daily Mail"". Popełniają oni m.in. morderstwa i gwałty, co według prof. Zbigniewa Nęckiego, może być związane z dwiema cechami polskiego społeczeństwa.","700 tygodniowo, 146100 łącznie w ostatnich czterech latach – tyle wyroków wobec imigrantów z Unii Europejskiej zapada w Wielkiej Brytanii. Na szczycie listy skazanych znajdują się Polacy i Rumuni. Budzi to u wielu osób wątpliwości, czy rozszerzanie Unii Europejskiej jest na pewno dobrym pomysłem. – Informacja ta jest bardzo przykra. Przyczynę takiego obrotu zdarzeń można upatrywać w dwóch cechach polskiego społeczeństwa: żywego zainteresowania erotyką oraz skłonnością Polaków do kombinowania i omijania prawa – powiedział socjolog w rozmowie z Onetem. – Jeżeli chodzi o pierwszą kwestię, nasze kobiety uznawane są za najpiękniejsze na świecie więc tym bardziej przykro, że tym razem zostaliśmy ukazani w negatywnym świetle w związku z kwestiami seksualnymi. Nie do końca dobrze wykorzystujemy to, że wygrywamy w loterii wizowej (w porównaniu do innych krajów) i mamy często trudności z socjalizacją w innym kraju. Przyczyną może być też to, że poziom poprawności prawnej w naszym kraju jest niższy – powiedział socjolog. Eksperci sugerują, że wzrost przestępczości spowodowany jest otworzeniem granic dla imigrantów z byłego blogu sowieckiego. Jack Montgomery, członek eurosceptycznego ruchu Leave.EU powiedział, że ""Wolność przemieszczania się prowadzi do dziesiątek tysięcy przestępstw, popełnianych każdego roku. Społeczeństwo czuje się zagrożone, co powoduje napięcie również wobec większości imigrantów, przestrzegających prawa"". David Green, dyrektor Civitas dodaje ""w trakcie dyskusji, czy imigracja jest dobrym, czy złym pomysłem należy pamiętać, że wiele osób, które do nas dociera, jest kryminalistami"". Wśród skazanych na Wyspach jest przypadek polskiego gwałciciela, Rafała Bargieła, który zmienił swoje imię i użył fałszywych dokumentów, by przedostać się do Wielkiej Brytanii. Został on skazany na dożywocie w grudniu ubiegłego roku. Obywatele EU skazani przez sąd mogą być deportowani, o ile urzędnicy stwierdzą, że są oni zagrożeniem dla bezpieczeństwa, porządku lub zdrowia publicznego. Wielka Brytania obok Niemiec pozostaje nadal najpopularniejszym kierunkiem emigracji Polaków. Tylko w grudniu 2015 roku na wyspach zarejestrowanych zostało 111 tys. Polaków – czytamy na stronach Office for National Statistics. Polacy stanowią również największą mniejszość narodową w Wielkiej Brytanii. Obecnie jest ich 853 tysiące i w zeszłym roku wg. National Police Chiefs' Council dokonali ponad 10 tys. przestępstw. Wśród nich uwzględniono również przestępstwa o charakterze seksualnym. W raporcie wyróżniono również obywateli Rumunii – 175 tysięcy emigrantów i ponad sześć tysięcy przestępstw czy Irlandczyków, których na wyspach jest 331 tysięcy. Dopuścili się oni 5164 przestępstw.",Raport nt. przestępczości opublikowała brytyjska policja,
http://wiadomosci.onet.pl/tylko-w-onecie/media-donosza-ze-wielka-brytania-ma-wobec-nas-mocne-argumenty/rmlpze,"""Media donoszą, że Wielka Brytania ma wobec nas mocne argumenty""","- Najbardziej dla nas emocjonalnym punktem jest ograniczenie świadczeń dla Polaków pracujących w Wielkiej Brytanii. Media zachodnie donoszą, ze Polska zgadza się na pewne ograniczenia świadczeń, bo Wielka Brytania ma wobec nas mocne argumenty - powiedziała w rozmowie z Onetem poseł Joanna Schmidt.",,,
https://wiadomosci.onet.pl/kraj/rzeczpospolita-emigracja-pozera-uczniow/0vx4c8,"""Rzeczpospolita"": emigracja pożera uczniów","79 035 polskich uczniów szkół podstawowych i 24 292 gimnazjalnych uczęszcza do szkół za granicą. To ponad dwa razy więcej niż jeszcze pięć lat temu – wynika z danych zebranych dla ""Rzeczpospolitej"" przez Główny Urząd Statystyczny.","Z danych Departamentu Badań Społecznych i Warunków Życia GUS wynika, że w roku szkolnym 2010/2011 za granicą uczyło się 47 tys. polskich uczniów (prawie 35 tys. w podstawówkach i ponad 12 tys. w gimnazjach). Trzy lata później takich uczniów było już w sumie 86 tys. W ciągu kolejnego roku wyjechało następnych 18 tys. W Polsce we wszystkich szkołach kształciło się w ubiegłym roku ponad 4 mln uczniów. Prezes Związku Nauczycielstwa Polskiego Sławomir Broniarz jest zaskoczony danymi o emigracji. - Liczba uczniów przekłada się wprost na liczbę nauczycieli. Otwarte pozostaje pytanie, czy te dzieci uczące się w angielskich lub szwedzkich szkołach kiedykolwiek do kraju powrócą. Jeśli nie, to będzie problem nie tylko dla polskiej szkoły, ale także finansów ZUS i rynku pracy - wskazuje. Więcej w ""Rzeczpospolitej"".","""Rzeczpospolita"": emigracja pożera uczniów",
https://wiadomosci.onet.pl/swiat/szwecja-przywraca-kontrole-dokumentow-na-granicy-z-dania/57blk9,Szwecja przywraca kontrole dokumentów na granicy z Danią,Szwecja od poniedziałku od północy wprowadza kontrole dokumentów tożsamości na granicy z Danią. Wydłuży to znacznie podróż pociągiem przeprawą nad cieśniną Sund z Kopenhagi do Malmoe.,"W niedzielę duńskie koleje DSB rozpoczęły montaż 34 bramek na stacji Kastrup, gdzie stawać będą wszystkie pociągi jadące w kierunku Szwecji. Kontrole mają przebiegać na peronie, nie będzie już bezpośrednich pociągów z Danii do Szwecji. Według lokalnego operatora kolejowego Skanetrafiken nowa organizacja ruchu spowoduje opóźnienia pociągów od 30 do 50 minut. Dotychczas z Kopenhagi do Malmoe można było dostać się pociągiem w zaledwie 35 minut. W godzinach szczytu zmniejszona zostanie także częstotliwość kursowania pociągów. Z połączenia kolejowego między Danią a Szwecją korzysta codziennie 16 tys. ludzi. Jak wyliczył ośrodek badawczy Oeresundsinstituttet, opóźnienia mogą kosztować mieszkańców regionu Kopenhaga-Malmoe nawet 1,6 miliona koron szwedzkich dziennie, jeśli będą oni potrzebować dodatkowych 10,4 tys. godzin każdego dnia na podróż. Szwedzkie państwowe koleje SJ rezygnują od poniedziałku z bezpośrednich połączeń z Kopenhagi do Sztokholmu. Kontrole wprowadzone zostaną także po duńskiej stronie przez armatora promowego HH-Ferries obsługującego połączenie Helsingoer (Dania) - Helsingborg (Szwecja), a także przewoźników autobusowych jadących do Szwecji, korzystających z mostu nad cieśniną Sund. Do sprawdzania tożsamości pasażerów firmy transportowe pod groźbą kar pieniężnych zobowiązał szwedzki rząd, który chce w ten sposób ograniczyć liczbę imigrantów przedostających się do Szwecji. W 2015 roku wśród 160 tys. osób starających się o azyl w tym kraju jedynie 20 proc. miało paszport. Armator promowy HH-Ferries zapowiedział już złożenie skargi do Komisji Europejskiej na władze Szwecji, gdyż ""zorganizowanie kontroli tożsamości wiąże się z dodatkowymi kosztami dla firmy i zmniejsza jej konkurencyjność"". Z kolei duńskie koleje DSB nie wykluczyły podwyżki biletów.",Szwecja przywraca kontrole dokumentów na granicy z Danią,
https://wiadomosci.onet.pl/swiat/turcja-straz-przybrzezna-uratowala-57-imigrantow/c3f8fk,Turcja: straż przybrzeżna uratowała 57 imigrantów,"Turecka straż przybrzeżna uratowała 57 imigrantów, którzy usiłowali dostać się od strony Turcji na grecką wyspę Lesbos na Morzu Egejskim - podała agencja informacyjna Anatolia.","Statek z uchodźcami miał problemy po odpłynięciu z kurortu Dikili w prowincji Izmir - sprecyzowała agencja. 12 osób, w tym troje dzieci, zostało przetransportowanych przez straż graniczną do Dikili, a 45 osób uratowały łodzie rybackie. Według najnowszych danych Biura Wysokiego Komisarza ONZ do spraw Uchodźców (UNHCR), od początku 2015 r. roku do 27 grudnia z Turcji przedostało się przez Morze Egejskie do Grecji 840 839 uchodźców, przy czym 57 proc. z nich pochodziło z Syrii. Exodus ten najbardziej obciążył wyspę Lesbos, gdzie zarejestrowano ponad 490 tys. migrantów.",,
https://wiadomosci.onet.pl/swiat/minister-szymanski-o-poszukiwaniu-kompromisu-z-wielka-brytania/d72kly,Minister Szymański o poszukiwaniu kompromisu z Wielką Brytanią,"Polska jest zainteresowana poszukiwaniem rozwiązań, które ograniczą atrakcyjność brytyjskiego rynku pracy dla imigrantów, ale nie zgodzi się na ich dyskryminację - wynika z wypowiedzi ministra ds. europejskich Konrada Szymańskiego.","- I Polska, i Komisja Europejska są zainteresowane tym, aby poszukiwać takich rozwiązań, które z jednej strony de facto przyniosą nam sytuację, w której brytyjski rynek pracy będzie mniej atrakcyjny dla migrujących, a z drugiej strony nie będziemy mieli do czynienia z dyskryminacją pracowników, podatników brytyjskich, również ze względu na posiadany paszport - powiedział dziś Szymański polskim dziennikarzom w Brukseli. W belgijskiej stolicy odbywa się spotkanie ministrów odpowiedzialnych za sprawy europejskie, którzy przygotowują szczyt UE. Podczas czwartkowo-piątkowego spotkania szefowie państw i rządów będą rozmawiać m.in. o żądaniach Wielkiej Brytanii dotyczących przyszłości funkcjonowania tego kraju w UE. Polska nie zgadza się na ograniczenia praw socjalnych imigrantów pracujących na Wyspach, bo dotknęłoby to wielką rzeszę Polaków, którzy tam przebywają. Szymański zaznaczył, że do osiągnięcia jest kompromis w sprawie nadużyć. - Tam, gdzie mamy do czynienia z nadużyciami, Polska nie ma żadnych intencji, aby chronić nadużywających, ale to jest w naszej ocenie bardzo wąska grupa spraw i ona nie przynosi fundamentalnej zmiany, jeśli chodzi o kształt rynku pracy - oświadczył. Jego zdaniem w aktualnych ramach traktatowych UE bardzo trudno zawrzeć postulaty, które do tej pory przedstawiał Londyn. Brytyjski rząd chce, by imigranci dopiero po czterech latach pracy na tamtejszym rynku nabywali prawa do ubiegania się o świadczenia socjalne, takie jak zasiłki czy dopłaty na dzieci. Szymański zaznaczył, że w tej zasadniczej dla Polski sprawie będzie poszukiwany kompromis. Czas na jego zawarcie jest przynajmniej do lutego, kiedy odbędzie się kolejny szczyt UE w tej sprawie. - Jesteśmy nastawieni na poszukiwanie rozwiązań praktycznych, tak aby obywatele brytyjscy mieli poczucie, że można znaleźć lepsze miejsce w UE i jest sens zostać w UE, bo strategicznie oczywiście zależy nam na tym, żeby Unia nie odchudzała się - oświadczył minister. Brytyjski premier David Cameron próbował przekonać w zeszłym tygodniu w Warszawie szefową polskiego rządu Beatę Szydło. Nie uzyskał jednak zgody w sprawie ograniczenia zasiłków dla imigrantów. Referendum na temat członkostwa Wielkiej Brytanii w UE zgodnie z przedwyborczymi zapowiedziami Camerona ma się odbyć najpóźniej do końca 2017 roku. Gdyby do porozumienia z państwami UE doszło jeszcze w grudniu, głosowanie mogłoby odbyć się w czerwcu lub lipcu 2016 roku.",Londyn nadal jest atrakcyjny dla imigrantów,
http://wiadomosci.onet.pl/brytyjczycy-chca-ograniczyc-liczbe-imigrantow/6j665y,Większość Brytyjczyków chce ograniczenia liczby imigrantów,"Imigrantów do Wlk. Brytanii przyciąga m.in. przyjazny system prawny, rozbudowany system świadczeń socjalnych, ale też wieloletnia tradycja wielokulturowości, tolerancji dla odmienności – mówi w rozmowie z PAP dr Agnieszka Kwiatkowska z Uniwersytetu SWPS. 60 proc. Brytyjczyków uważa, że należy ograniczyć liczbę imigrantów w kraju, zwłaszcza tych nielegalnych.",,,
https://wiadomosci.onet.pl/kraj/wyladowaly-cztery-samoloty-z-polakami-ewakuowanymi-ze-wschodniej-ukrainy/2vq00h,Wylądowały cztery samoloty z Polakami ewakuowanymi ze wschodniej Ukrainy,"Na wojskowym lotnisku w Królewie Malborskim (Pomorskie) wylądowały dziś cztery samoloty z osobami polskiego pochodzenia, ewakuowanymi ze wschodniej Ukrainy, m.in. z Mariupola. Samolotami z Zaporoża przyleciało 149 osób. Na miejscu przywitała ich premier Beata Szydło. -Witajcie w domu - powiedziała szefowa rządu.","Pierwszy samolot wojskowy CASA wylądował kilka minut po godz. 18.00, ostatni - ok. 20.00. Samoloty wyleciały z Zaporoża. W sumie do Polski ma przybyć 188 osób: 149 samolotami, a 39 osób - samochodami i pociągiem. - Są to osoby z Mariupola oraz kilkadziesiąt osób z terenów zajętych przez tak zwanych separatystów, które nie zdążyły na ewakuację w styczniu tego roku lub zdecydowały się na ewakuację dopiero teraz - powiedział szef sejmowej komisji łączności z Polakami za granicą Michał Dworczyk (PiS), który był na Ukrainie i razem z ewakuowanymi przyleciał do Polski. Specjalnie na ten przyjazd polskie władze uruchomiły dodatkowe, lotnicze przejście graniczne pod Malborkiem. To takie samo rozwiązanie, jakie zastosowano w przypadku Polaków i osób polskiego pochodzenia ewakuowanych w styczniu tego roku z Donbasu. Oni również przylecieli na podmalborskie lotnisko wojskowe. Polacy ze wschodniej Ukrainy zostaną umieszczeni w ośrodku Caritas w Rybakach na Warmii, tym samym, w którym przez pół roku przebywała pierwsza grupa sprowadzona w styczniu. Na lotnisku Polaków ewakuowanych z Ukrainy przywitała Beata Szydło. - Witajcie w domu. Polska to Wasz dom. Zrobimy wszystko, byście czuli się tu bezpiecznie. Zrobimy wszystko, by każdy kto chce wracać do Polski mógł to zrobić - powiedziała. - Dziękuję tym, którzy przyczynili się do tego, że wróciliście do Polski. Również władzom ukraińskim - dodała premier. Szefowa rządu wręczyła także powitalne prezenty. - Jesteśmy przygotowani na ich przyjęcie. Zrobimy wszystko, żeby proces adaptacji przebiegał skutecznie, żeby jak najszybciej ci ludzie się usamodzielnili - powiedział dyrektor ośrodka ks. Piotr Hartkiewicz. W Rybakach jest już pierwsza, sześcioosobowa rodzina, która przyjechała z Ukrainy własnym samochodem. Główna grupa, która przyleciała samolotem, jest spodziewana w ośrodku dziś późnym wieczorem. Według ks. Hartkiewicza wśród ewakuowanych jest znacznie więcej małych dzieci niż poprzednio. Dorośli mogli zabrać ze sobą po 50 kg bagażu. Dlatego - jak mówił duchowny - potrzebni są darczyńcy gotowi dostarczyć pampersy i inne środki higieny dla niemowląt oraz dziecięce ubrania na zimę. Chęć pomocy można zgłaszać bezpośrednio do ośrodka w Rybakach lub Caritas w Olsztynie. Polacy z Ukrainy rozpoczną teraz program adaptacyjny, który potrwa sześć miesięcy. - W tym czasie będą mogli załatwić wszystkie sprawy formalno-prawne. Będą uczyć się języka polskiego. Większa część z tych osób deklaruje chęć pozostania w Polsce na stałe - powiedział Dworczyk. Tak jak w przypadku osób sprowadzonych w styczniu, ta grupa będzie uzyskiwać pozwolenia na pobyt stały. Zezwolenie to zrównuje cudzoziemca z obywatelem Polski we wszelkich uprawnieniach, z wyłączeniem praw politycznych. Oznacza to również, że osoby te mogą legalnie mieszkać i pracować w Polsce. Osoby ewakuowane w styczniu z Donbasu przez sześć miesięcy miały zapewniony pobyt w ośrodkach i całodzienne wyżywienie. W tym czasie przeszły aklimatyzację, uczyły się polskiego i przygotowywały do osiedlenia w Polsce, a dzieci chodziły do polskiej szkoły. Aby im pomóc, uruchomiono bank ofert, który gromadził informacje o wszelkich formach pomocy, jaką zadeklarują samorządy, instytucje czy osoby prywatne.",Wylądowały cztery samoloty z Polakami ewakuowanymi ze wschodniej Ukrainy,
https://wiadomosci.onet.pl/kraj/cbos-16-proc-polakow-pracowalo-za-granica-w-ostatniej-dekadzie/9y9gh0,CBOS: 16 proc. Polaków pracowało za granicą w ostatniej dekadzie,"Niemcy, Wielka Brytania i Holandia to najpopularniejsze kierunki wyjazdów zarobkowych Polaków – wynika z sondażu CBOS. Główną motywacją są niskie płace, a dalszej kolejności brak pracy. 16 proc. badanych deklaruje, że w ciągu ostatnich 10 lat pracowało za granicą.","83 proc. ankietowanych podało, że w ostatniej dekadzie nie pracowało za granicą; jedna na sto osób (1 proc.) twierdzi, że nadal tam pracuje, a w trakcie badania przebywała w swoim rodzinnym domu. Mniej więcej co ósmy badany (13 proc.) podał, że za granicą pracuje obecnie ktoś z jego gospodarstwa domowego. Częściej sytuacja taka ma miejsce w regionach, gdzie trudniej znaleźć pracę. W rejonach wiejskich deklarację taką złożył co piąty respondent (19 proc.), w małych miastach (do 20 tys. mieszkańców) - co siódmy (14 proc.), natomiast w większych – o połowę mniej (ok. 7–8 proc.). Gotowość do emigracji zadeklarowało w październikowym sondażu 10 proc. ankietowanych, z czego 3 proc. twierdziło, że już stara się o pracę za granicą, a 7 proc. zamierza szukać jej w przyszłości. Co jedenasty badany (9 proc.) skłonny jest przyjąć ofertę pracy za granicą, gdyby się pojawiła, ale nie zamierza się o nią starać. Cztery piąte ankietowanych (80 proc.) całkowicie odrzuca taką możliwość. Z sondażu wynika, że w ostatniej dekadzie w celach zarobkowych z kraju wyjeżdżały najczęściej osoby w wieku od 25 do 34 lat (30 proc.) i w przedziale 35–44 lat (21 proc.). Za granicą pracowały bądź pracują częściej niż przeciętnie osoby legitymujące się wykształceniem zasadniczym zawodowym (20 proc.), a w szczególności robotnicy wykwalifikowani (30 proc.) i niewykwalifikowani (32 proc.). Osobiste doświadczenia migracyjne częściej mają mężczyźni (20 proc.) niż kobiety (13 proc.). Respondenci deklarujący gotowość wyjazdu pytani o motywy swojego zainteresowania pracą poza krajem, w większości (56 proc.) wskazali, że najważniejszym powodem są niskie zarobki w Polsce. Znacznie rzadziej zainteresowanie pracą za granicą było uzasadniane brakiem pracy (15 proc.). Co ósmy ankietowany zdecydowany na poszukiwanie pracy za granicą (12 proc.) jest zainteresowany zdobywaniem nowych doświadczeń i poznawaniem świata. Natomiast co jedenasty (9 proc.) chce za granicą zdobyć doświadczenie zawodowe. Nieliczni plany wyjazdowe uzasadniali chęcią dołączenia do członka rodziny lub kogoś bliskiego (4 proc.) albo zamiarem dokształcenia się w zakresie języka obcego (1 proc.). Najbardziej popularnymi kierunkami wyjazdów zarobkowych pozostają Niemcy (40 proc. deklarujących pracę za granicą), Wielka Brytania (25 proc.) oraz Holandia (13 proc.). Część badanych pracowała w przeszłości lub nadal pracuje we Włoszech (6 proc.), Norwegii, Hiszpanii, Stanach Zjednoczonych (po 4 proc.), Francji, Irlandii (po 3 proc.), Belgii, Danii (po 2 proc.), Szwajcarii oraz Austrii (po 1 proc.). Wśród badanych pracujących za granicą największa grupa (50 proc.) przebywała tam kilka miesięcy, więcej niż co trzeci (36 proc.) – jeszcze dłużej. Co siódmy ankietowany (14 proc.) pracował za granicą najwyżej kilka tygodni. Badanie CBOS przeprowadzono między 15 a 21 października br., na reprezentatywnej liczącej 1114 osób próbie losowej dorosłych mieszkańców Polski.",CBOS: 16 proc. Polaków pracowało za granicą w ostatniej dekadzie,
https://wiadomosci.onet.pl/swiat/grecja-demonstracja-migrantow-przy-granicy-z-macedonia/gkf9qq,Grecja: demonstracja migrantów przy granicy z Macedonią,"Około 1300 migrantów w greckim mieście Idomeni przy granicy z Macedonią zorganizowało pokojowy protest przeciwko decyzji władz macedońskich, by nie wpuszczać przybyszów spoza obszarów ogarniętych wojną, takich jak Syria, Afganistan i Irak. Władze wysłały na miejsce dodatkowe siły, w tym wozy opancerzone. W rozwikłanie sporu włączy się Donald Tusk.","Demonstrowali głównie Marokańczycy, ale także migranci z Algierii, Tunezji, Libii, Iranu, Pakistanu, Bangladeszu i Konga. Domagali się wpuszczenia ich na terytorium Macedonii, skandując: ""Wolność!"", ""Nie jesteśmy terrorystami!"" i ""Nie wrócimy"". Jak informuje agencja Associated Press, część migrantów w Idomeni przystąpiła też do strajku głodowego. Po południu demonstranci wycofali się spod granicy i nieco dalej rozbili namioty. Władze Macedonii zdecydowały w tym tygodniu, że nie będą wpuszczać migrantów spoza obszarów ogarniętych wojną; wcześniej podobne decyzje podjęły Serbia, Chorwacja i Słowenia. Władze w Skopje wysłały rano w okolice przejścia granicznego w Gewgelije dodatkowe siły policyjne i żandarmerię wojskową, w tym wozy opancerzone. Macedońskie media zwracają dziś uwagę, że w przezwyciężenie imigracyjnego kryzysu włącza się Donald Tusk. Szef Rady Europejskiej wieczorem spotka się w Belgradzie z premierem Serbii Aleksandarem Vućićem. Jutro będzie najpierw w Tiranie, a po południu w stolicy Macedonii. Tusk na miejscu chce poznać kroki, jakie podejmują kraje Bałkanów zachodnich, by zatrzymać napływ imigrantów, którzy nie mają szans na uzyskanie azylu w krajach Wspólnoty. Unia Europejska chce ściśle współpracować z Serbią i Macedonią, które są kluczowymi krajami na bałkańskim szlaku imigrantów z Bliskiego Wschodu i Afryki do Europy Zachodniej.",Grecja: demonstracja migrantów przy granicy z Macedonią,
https://wiadomosci.onet.pl/swiat/odpowiedz-na-brytyjska-propozycje-zlotowski-wierze-ze-ten-spor-uda-sie-szybko/79sphn,"Odpowiedź na brytyjską propozycję. Złotowski: wierzę, że ten spór uda się szybko załagodzić","– Wierzę, że spór ws. imigrantów uda nam się szybko załagodzić. Nigdy nie zgodzimy się na rozwiązanie, które będzie dyskryminowało wszystkich Polaków pracujących w Wielkiej Brytanii. Taka stanowcza postawa zapewni nam szacunek w Europie – powiedział Kosma Złotowski. Europoseł PiS pozytywnie odpowiedział na brytyjską ofertę zacieśnienia współpracy w UE. – Dla Polaków na Wyspach nie ma gorszego scenariusza niż ""Brexit"", a do tego mogą doprowadzić zbyt emocjonalne reakcje na propozycje Londynu – zaznaczył.","Syed Kamall: nasze kraje łączy wspólny cel Jedną z konsekwencji wyborczego zwycięstwa PiS może być zacieśnienie relacji między Polską i Wielką Brytanią oraz nadanie im strategicznego wymiaru – w taki sposób wypowiedział się Syed Kamall. Jest on liderem frakcji EKR w Parlamencie Europejskim, w której zasiadają m.in. europosłowie PiS i brytyjskiej Partii Konserwatywnej. Brytyjski polityk ocenił, że Warszawa i Londyn mogą rozwiązać trzy problemy związane z reformą Unii Europejskiej, kryzysem imigracyjnym oraz wzmocnieniem NATO. – Podzielamy wspólny cel; jestem pewien, że PiS u władzy w Polsce może nam tylko pomóc – powiedział Kamall w wywiadzie dla Onetu. Perspektywy współpracy polsko-brytyjskiej na forum UE i NATO są obiecujące, ale nie można wykluczyć także sporów pomiędzy rządami w Warszawie i Londynie. Przeszkodą we współpracy może być bowiem stanowisko premiera Davida Camerona względem imigracji z państw Unii Europejskiej – zwłaszcza z Polski. Na tym tle w ciągu ostatnich miesięcy dochodziło do znacznych napięć pomiędzy władzami Wielkiej Brytanii i Polski; nie można wykluczyć, że takie napięcia pojawiać się będą również w przyszłości. Według Kosmy Złotowskiego, takie spory nie są przesądzone, ale gdyby nawet do nich doszło, to mogłyby zostać szybko załagodzone. Eurodeputowany PiS zauważa, że w wielu aspektach punkt widzenia i diagnoza problemów, z którymi zmaga się UE, są takie same i dla Prawa i Sprawiedliwości, i dla Partii Konserwatywnej. Jak ocenia, ""ta bliska współpraca i zaufanie"" między obiema partiami będą służyć budowaniu wzajemnego zrozumienia w ramach UE. – Jednak dobra i skuteczna współpraca nie oznacza absolutnej jednomyślności. Są sprawy, w których się różnimy i nie zrezygnujemy z naszego stanowiska. Nie uważam jednak, że należy do nich kwestia Polaków przebywających legalnie w Wielkiej Brytanii i ciężko tam pracujących; David Cameron zawsze podkreślał, że zna i ceni wkład naszych rodaków w budowę silnej gospodarki na Wyspach Brytyjskich – stwierdził Złotowski w rozmowie z Onetem. – Problemem dla rządu w Londynie jest przede wszystkim wykorzystywanie swobody podejmowania pracy i płynących z tego korzyści w sposób nieuczciwy. Bardzo często media zbyt impulsywnie reagowały na deklaracje płynące w tej sprawie z Londynu i kreowały emocje, które nie były potrzebne – dodał polityk Prawa i Sprawiedliwości. Złotowski powiedział, że wierzy, iż ""wspólnie z brytyjskimi kolegami znajdziemy sposób, aby tego rodzaju nadużycia wyeliminować, nie szkodząc całej polskiej mniejszości w Anglii, Walii, Szkocji i Irlandii Północnej"". – Nigdy nie zgodzimy się na takie rozwiązanie, które będzie dyskryminowało wszystkich Polaków pracujących w Wielkiej Brytanii. Taka stanowcza postawa przysporzy nam szacunku W Europie; wierzę, że Brytyjczycy nie będą mieli nam tego za złe, bo sami myślą i działają w taki sam sposób – zadeklarował. Czynnikiem sprzyjającym ma być tutaj fakt, że Polska jako państwo z dużym potencjałem może i powinna odgrywać istotną rolę w budowanych na forum UE koalicjach i sojuszach. W opinii Złotowskiego Platforma Obywatelska ""nie korzystała z tej opcji i tkwiła bardzo mocno, często wbrew polskim interesom, w orbicie wpływów Niemiec"". Europoseł zapowiedział, że rząd PiS ""na pewno nie zrezygnuje z tych atutów i będzie prowadził suwerenną i skuteczną politykę europejską"". Możliwość zastosowania takiego podejścia jest związana z forsowanym przez Wielką Brytanię postulatem zreformowania Unii Europejskiej. Brytyjczycy będą chcieli uzyskać poparcie ze strony innych państw, w tym także Polski, co w wywiadzie z Onetem zasygnalizował wyraźnie lider frakcji EKR Syed Kamall. A w toku negocjacji, według polskiego eurodeputowanego, można by trwale zabezpieczyć przywileje, jakie mają Polacy żyjący i pracujący w Wielkiej Brytanii. – W polityce europejskiej nie da się osiągnąć niczego, jeśli stosowane są naciski groźby, trzeba dążyć do porozumienia. Brytyjczycy powinni zaakceptować fakt, że pracowitość i energia Polaków stanowią ogromny impuls dla wzrostu gospodarczego w ich kraju; obecność Polaków nie jest więc dla nich balastem, ale szansą, także na zrównoważenie napływu imigrantów z innych części świata – przypomniał Kosma Złotowski. Polityk PiS ocenił jednak, że polska opinia publiczna ""powinna być bardziej otwarta na argumenty przemawiające za uszczelnieniem brytyjskiego systemu świadczeń społecznych dla imigrantów, tak aby trafiały one do osób, które najbardziej ich potrzebują"". – Dla Polaków na Wyspach nie ma gorszego scenariusza niż ""Brexit"", a do tego mogą doprowadzić zbyt emocjonalne reakcje na propozycje Londynu. Wierzę, że dzięki współpracy i bardzo dobrym relacjom między PiS a Partią Konserwatywną ten spór, w dużej mierze retoryczny, uda się szybko załagodzić – stwierdził europoseł.",David Cameron,
https://wiadomosci.onet.pl/swiat/przywodcy-g20-migracja-to-problem-swiata-wymaga-wspolpracy/8trqkm,"Przywódcy G20: migracja to problem świata, wymaga współpracy","Przywódcy państw G20 uczestniczący w rozpoczętym dziś szczycie uważają, że migracja to problem globalny i jako taki musi być rozwiązany w sposób skoordynowany - wynika z projektu porozumienia, które ma zostać podpisane w dniu jutrzejszym - pisze Reuters.","Projekt porozumienia został zaprezentowany dziś podczas rozpoczynającego się w Turcji szczytu G20 - podał Reuters. W dokumencie podkreślono, że wszystkie państwa powinny wziąć udział w rozwiązaniu kryzysu migracyjnego. Reuters przypomina, że UE i Turcja, które są najbardziej dotknięte tym zjawiskiem, od dawna zabiegały o uznanie go za problem o charakterze globalnym. ""Wzywamy wszystkie państwa do odpowiedzi na ten kryzys i ponoszenia ciężarów z nim związanych w tym dotyczących relokacji migrantów, innych form ich humanitarnego przyjmowania, a także udzielania im pomocy i umożliwienia migrantom dostępu do usług, edukacji i środków utrzymania"" - napisano w projekcie dokumentu. Przywódcy G20 uzgodnili, że zwiększą finansowanie dla międzynarodowych organizacji, pomagających w złagodzeniu kryzysu migracyjnego. Zdecydowanie potępiono ""ohydne ataki terrorystyczne"" w Paryżu. Przywódcy G20 zapewnili, że w walce z terroryzmem będą działać wspólnie. Chcą też zamknąć kanały finansowania organizacji terrorystycznych m.in. przez wymianę informacji wywiadowczych i zamrażanie środków gromadzonych na kontach. Przywódcy najbogatszych państw uzgodnili także, że należy zwiększyć kontrole na granicach i lotniskach. Przemawiając dziś na konferencji poprzedzającej szczyt G20 szef KE Jean-Claude Juncker podkreślał, że państwa UE nie powinny zamykać się na uchodźców w związku z zamachami w Paryżu. Dodał, że zamachowcy byli kryminalistami, a nie migrantami. Reuters zwrócił uwagę, że w reakcji na zamachy w Paryżu - w Polsce i na Słowacji pojawiły się głosy kontestujące konieczność przyjmowania migrantów w ramach kwot opracowanych na forum UE. Wcześniej Juncker apelował o przyspieszenie relokacji uchodźców z Włoch i Grecji do innych krajów unijnych. - Nie powinniśmy mieszać różnych kategorii ludzi przybywających do Europy. (...) Osoby odpowiedzialne za ataki w Paryżu były kryminalistami, a nie uchodźcami czy ubiegającymi się o azyl - podkreślił szef KE. Stwierdził przy tym, że UE nie musi rewidować swojej dotychczasowej polityki. - Widzę pewne trudności, jednak nie dostrzegam potrzeby zmiany naszego ogólnego podejścia - podsumował na konferencji prasowej przed szczytem G20. Pełniący funkcję gospodarza szczytu prezydent Turcji Recep Tayyip Erdogan podkreślił, że ostatnie ataki w Paryżu i Ankarze pokazały, że świat stoi w obliczu wspólnego zagrożenia terroryzmem. Podczas konferencji prasowej, w której uczestniczył też prezydent USA Barack Obama, turecki prezydent zapewnił, że rozmawiał z amerykańskim przywódcą na temat koordynacji działań przeciwko Państwu Islamskiemu (IS) w Syrii. - Stajemy wobec zbiorowych wysiłków terrorystów. Te działania terrorystyczne są wymierzone nie tylko we Francuzów, ale w całą ludzkość - podkreślił Erdogan. Obama ocenił, że zamachy w Paryżu były atakiem na cywilizowany świat. Zapewnił jednocześnie władze Francji, że Waszyngton pomoże im w ujęciu osób odpowiedzialnych za te akty terroru. Prezydent USA zapewnił władze Francji, że Waszyngton zrobi wszystko, co w jego mocy, aby organizatorzy zamachów zostali złapani i oddani w ręce sprawiedliwości. - Tak, jak było w przypadku straszliwych zamachów w Ankarze, gdzie zginęli ludzie w imię chorej ideologii, nie możemy mówić tylko o atakach na Francję, czy Turcję, ale na cywilizowany świat - mówił Obama, odnosząc się do zamachu bombowego w Ankarze z zeszłego miesiąca. Do paryskich zamachów odniósł się też obecny na szczycie G20 sekretarz generalny ONZ Ban Ki Mun. Ocenił, że po tych zamachach świat staje przed ""rzadką okazją zakończenia przemocy"". Z zadowoleniem powitał coraz powszechniej dostrzeganą potrzebę zakończenia konfliktu w Syrii. Sekretarz generalny ONZ dodał, że odpowiedź na zamachy terrorystyczne powinna być zdecydowana, ale w granicach prawa i z poszanowaniem praw człowieka. Trwający od niedzieli szczyt G20 potrwa do dnia jutrzejszego. Uczestniczą w nim przedstawiciele najbogatszych krajów świata w tym Brack Obama, Władimir Putin i Angela Merkel. Do G20 należy 19 państw i Unia Europejska.","Przywódcy G20: migracja to problem świata, wymaga współpracy",
https://wiadomosci.onet.pl/swiat/portugalia-na-emigracji-zyje-ponad-20-proc-obywateli-kraju/z7js8l,Portugalia: na emigracji żyje ponad 20 proc. obywateli kraju,Portugalia jest europejskim państwem o proporcjonalnie największej liczbie obywateli mieszkających poza granicami. Na emigracji żyje już ponad 20 proc. osób urodzonych w tym iberyjskim kraju - wynika z najnowszego raportu Obserwatorium Emigracyjnego w Lizbonie.,"Jak powiedziała Ines Espirito Santo z Obserwatorium Emigracyjnego (OEm), działającego przy stołecznym uniwersytecie ISCTE, poza 10-milionową Portugalią mieszkają ponad 2 miliony jej obywateli, z czego większość na terenie Unii Europejskiej. Przedstawicielka instytutu badawczego przyznała, że precyzyjne ustalenie liczebności portugalskiej diaspory jest trudne z powodu mało szczegółowych statystyk urzędów konsularnych tego kraju. - Uwzględniają one wszystkich Portugalczyków mieszkających poza ojczyzną, bez wyszczególniania miejsca ich urodzenia. Dlatego mamy świadomość, że pełna liczba naszych rodaków mieszkających poza Portugalią jest znacznie większa niż 2 mln osób - powiedziała Santo. Wyjaśniła, że w najnowszym raporcie OEm uwzględnione zostały jedynie osoby, które urodziły się na terytorium Portugalii. - W badaniu za portugalskich emigrantów uznaliśmy zarówno obywateli naszego kraju, jak i osoby z podwójnym obywatelstwem. Nie braliśmy pod uwagę dzieci emigrantów, które choć mają nasze obywatelstwo, to jednak urodziły się poza Portugalią - poinformowała współautorka badania. Z raportu OEm wynika, że kryzys gospodarczy drastycznie nasilił tendencję wyjazdów zarobkowych z kraju. Autorzy badania oszacowali, że po 2010 r. emigracja zwiększyła się aż o 50 proc. Dokument przygotowany przez ekspertów OEm wskazuje, że od 2013 r. co roku opuszcza Portugalię 110 tys. obywateli, czyli liczba nienotowana dotychczas w statystykach demograficznych od 1973 r. - W chwili obecnej jesteśmy w ujęciu proporcjonalnym pierwszym krajem Unii Europejskiej pod względem liczby obywateli mieszkających poza ojczyzną. Tezę tę poprzedziliśmy wnikliwą analizą statystyk Eurostatu dotyczących innych państw członkowskich UE - dodała rozmówczyni. W dokumencie wskazano, że najwięcej Portugalczyków wyjeżdża obecnie do Wielkiej Brytanii (30 tys.) i Szwajcarii (20 tys.). Trzecie miejsce na liście ulubionych kierunków portugalskich emigrantów zajmuje Francja, ze średnią liczbą 18 tys. osób wyjeżdżających rocznie. Poza UE głównym kierunkiem wyjazdów Portugalczyków pozostaje Angola, gdzie średnio w roku emigruje 5 tys. obywateli. Emigranci są ważnym źródłem finansowym dla Portugalii. Ze statystyk Narodowego Banku Portugalii (BdP) wynika, że co miesiąc do ojczyzny wysyłają oni ponad 300 mln euro. W lipcu br. przesłali 318,4 mln euro, czyli o 10 proc. mniej niż w tym samym miesiącu poprzedniego roku. Największe kwoty napłynęły ze Szwajcarii (99 mln) i Francji (88 mln).","Lizbona, stolica Portugalii",
https://wiadomosci.onet.pl/kraj/msw-nielegalna-migracja-zjawiskiem-stale-rosnacym-min-przez-uchodzcow/6j7122,MSW: nielegalna migracja zjawiskiem stale rosnącym m.in. przez uchodźców,"Konflikty zbrojne na Ukrainie oraz w Syrii, a także migracja uchodźcza i ekonomiczna z Azji i Afryki to główne czynniki wpływające na wzrost nielegalnej migracji - wynika z raportu MSW o stanie bezpieczeństwa w Polsce w 2014 r.","Do innych zagrożeń związanych z obszarem nielegalnej migracji zaliczono: wykorzystywanie połączeń lotniczych z państw trzecich do obszaru Schengen, przerzut migrantów w ładowniach samochodowych, uzyskiwanie prawa pobytu za pomocą fikcyjnych małżeństw i pozorów podejmowania nauki na uczelniach specjalistycznych. Jak podkreślono w raporcie przygotowanym przez analityków służb podległych MSW, nielegalna migracja, która stała się jednym ze znaczących źródeł dochodu zorganizowanych grup przestępczych, od lat pozostaje najpoważniejszym rodzajem przestępczości granicznej. Migranci wciąż poszukują możliwości uzyskania azylu lub poprawy sytuacji ekonomicznej przez znalezienie legalnej lub nielegalnej pracy w krajach lepiej rozwiniętych. W 2014 r. zatrzymano łącznie 4,9 tys. cudzoziemców, w większości (4,3 tys.) obywateli państw trzecich, którzy wbrew przepisom przekroczyli lub usiłowali przekroczyć granicę. To o blisko jedną czwartą więcej niż rok wcześniej. Największą liczbę stanowili Ukraińcy, obywatele Rosji, Białorusi, Wietnamu oraz Gruzji. Straż Graniczna w związku ze stwierdzeniem nielegalnego pobytu zatrzymała 9,1 tys. cudzoziemców (o 19 proc. więcej niż w roku 2013). - Położenie Polski oraz jej członkostwo w strukturach UE, jak również przynależność do strefy Schengen powoduje stałe zainteresowanie naszym krajem wśród obywateli państw trzecich i międzynarodowych grup przestępczych. Obecnie Polska traktowana jest zarówno jako kraj tranzytowy do innych państw Europy Zachodniej oraz Ameryki Północnej, jak i kraj docelowej migracji- wskazują autorzy raportu. W 2014 r. stałe zagrożenie tym zjawiskiem utrzymywało się w szczególności na granicy z Ukrainą. Nastąpił wzrost liczby wniosków o nadanie statusu uchodźcy ze strony obywateli Ukrainy. Część wnioskujących chciała się ustrzec przed powołaniem do wojska i skierowaniem do działań w ramach ATO (tzw. operacji antyterrorystycznej prowadzonej przez siły ukraińskie). W zeszłym roku utrzymywała się stała liczba nielegalnych migrantów pochodzących z Syrii i bezpaństwowców deklarujących obywatelstwo syryjskie. Głównym powodem ich migracji jest trwająca w tym kraju od 2011 r. wojna domowa. Jak podkreślono, czynnik ten zyskał na znaczeniu po ogłoszeniu w 2014 r. Państwa Islamskiego (ISIS) na terytorium Syrii i Iraku. Główny szlak migracyjny obywateli Syrii prowadzi z państw Europy Południowej do Niemiec i dalej - do państw skandynawskich. - Można przypuszczać, że w związku z prowadzeniem intensywnych działań na ww. szlaku aktywizował się kanał przerzutowy prowadzący przez Polskę. Nie bez znaczenia jest także rozwój grup przestępczych czerpiących zyski z nielegalnej migracji - podkreślono w raporcie. Polskie służby odnotowały znaczny wzrost migracji obywateli Wietnamu. Z ich zeznań wynikało również, że zazwyczaj przebywali przez jakiś czas w Moskwie, jednak czynniki ekonomiczne, czyli niepewność zatrudnienia i niewielkie zarobki, skłoniły ich do dalszej migracji. - Ponadto polityka migracyjna Rosji, widoczna w działaniach ukierunkowanych na obywateli Wietnamu poprzez tzw. rajdy, w czasie których ujawniane były nielegalne fabryki produkujące głównie odzież, nie sprzyjała pozostawaniu na terytorium Rosji - stwierdza raport. Kolejnym problemem wskazanym przez ekspertów MSW jest używanie fałszywych dokumentów, głównie wiz wyłudzonych w konsulatach RP, jako metody wjazdu do Polski. Najliczniejszą grupę sprawców stanowili obywatele Ukrainy. Podobnie jak w latach poprzednich, rzeczywisty cel uzyskania wizy był odmienny od deklarowanego i sprowadzał się do wielokrotnego przekraczania granicy w celach zarobkowych lub migracji. W raporcie wskazano cztery zjawiska, którym należy przeciwdziałać w przyszłości. To nielegalna migracja cudzoziemców pochodzących z krajów tzw. wysokiego ryzyka, nielegalna migracja realizowana tzw. kanałem nadbałtyckim, nadużywanie procedur administracyjnych związanych z udzieleniem zezwolenia na zamieszkanie przy legalizacji pobytu na terytorium Polski, przenikanie na obszar UE ""elementów ekstremistycznych"" w związku z migracją uchodźczą i ekonomiczną.",MSW: nielegalna migracja zjawiskiem stale rosnącym m.in. przez uchodźców,
http://wiadomosci.onet.pl/kraj/migracja-zarobkowa-polakow-szansa-czy-zagrozenie/mq0c41,Migracja zarobkowa Polaków - szansa czy zagrożenie?,"Poakcesyjna migracja zarobkowa Polaków, która ostatnimi czasy znów przybrała na sile, na krótką metę zmniejsza poziom bezrobocia; dodatkowo jest źródłem transferu kapitału. Jednak w dłuższej perspektywie może prowadzić do niedoboru pracowników na rynku pracy i poważnych problemów demograficznych – uważają rozmówcy PAP Biznes: dr hab. Maciej Duszczyk z UW i Prezydent Pracodawców Rzeczypospolitej Polskiej Andrzej Malinowski.",,,
https://wiadomosci.onet.pl/kraj/szydlo-nowa-ustawa-repatriacyjna-w-ciagu-pierwszych-100-dni-nowego-rzadu/yerwvy,Szydło: nowa ustawa repatriacyjna w ciągu pierwszych 100 dni nowego rządu,"Kandydatka PiS na premiera Beata Szydło zadeklarowała dzisiaj, że jeśli jej partia wygra wybory, to nowy rząd doprowadzi do przyjęcia w ciągu pierwszych 100 dni swojego działania nowej ustawy repatriacyjnej.","Szydło wzięła udział w Warszawie w Nadzwyczajnym Zjeździe Związku Repatriantów RP.- Razem podejmijmy pracę, by zapewnić godność także tym obywatelom, którzy chcą po latach wrócić do kraju - mówiła podczas spotkania z repatriantami Szydło. Podkreślała, że kwestia repatriantów jest bolesna i stanowi ""nierozwiązany od lat problem"". - My podejmiemy wszelkie działania, by razem ze Związkiem Repatriantów doprowadzić do tego, by każdy polski obywatel, każdy Polak mieszkający za granicą, który chce wrócić do swojej ojczyzny, do ojczyzny swoich przodków, miał poczucie godnego życia, miał zapewnioną przez polskie państwo wszelką pomoc, mógł tu żyć, mieszkać i bezpiecznie myśleć o swojej przyszłości - powiedziała Szydło. Mówiła, że otrzymała list od środowiska repatriantów z prośbą o pomoc, ale traktuje go jako prośbę do całej klasy politycznej, ""by skutecznie przeprowadzić to, co jest naszym zobowiązaniem"". Zadeklarowała, że jeśli PiS wygra wybory i będzie współtworzyć nowy rząd, to będzie chciało w ciągu 100 pierwszych dni działania doprowadzić do przyjęcia ustawy repatriacyjnej. - My podejmujemy się i zobowiązujemy, że jeśli będziemy tworzyć nowy rząd, jeśli Polacy nam zaufają i jeśli będziemy w Polsce po wyborach brali odpowiedzialność za sprawy polskie, to ten projekt ustawy - obywatelski projekt o powrocie do Rzeczpospolitej Polskiej osób pochodzenia polskiego deportowanych i zesłanych przez władze Związku Socjalistycznych Republik Radzieckich - przejmujemy jako nasze zobowiązanie i wspólnie z państwem będziemy go procedowali, bo chcemy go przyjąć w pierwszych 100 dniach rządów PiS - mówiła Szydło. Przekonywała, że obecnie najczęściej repatriantom udaje się wracać do kraju dzięki pomocom organizacji pozarządowych lub osób prywatnych. - O to powinno zadbać polskie państwo - podkreślała. Na dotychczasowy - ""powolny"" - czas pracy nad obywatelskim projektem ws. ustawy repatriacyjnej narzekał zajmujący się nim w sejmowej podkomisji poseł PiS Jan Dziedziczak. Według niego, od początku kadencji komisje: Łączności z Polakami za Granicą, Samorządu Terytorialnego i Polityki Regionalnej oraz Spraw Wewnętrznych zajęły się nim tylko trzy razy - ostatni raz w 2013 r. - Najwyraźniej postanowiono się tego projektu pozbyć - ocenił. Szefowa Związku Repatriantów RP Aleksandra Ślusarek powiedziała z kolei, że zaprosiła Szydło, bo ma nadzieję, że kandydatka PiS na premiera doprowadzi do tego, by przepisy, o które dopomina się środowisko repatriantów zostały przyjęte, a ono samo - dostrzeżone przez polityków. ""Potrzebna jest praca, a nie obietnice"" - zaznaczyła. Podczas spotkania dziennikarze pytali Szydło, jak czuje się przed poniedziałkową debatą wyborczą z premier Ewą Kopacz. - Czuję się dobrze. Czuję się w obowiązku też przygotować do tej debaty - odpowiedziała. Podkreśliła, że ma nadzieję na spokojną i merytoryczną rozmowę o ważnych dla Polaków sprawach. Pytana, czy wierzy w obiektywność debaty, Szydło potwierdziła. - Wierzę w obiektywizm i profesjonalizm dziennikarzy i wierzę, że to będzie debata, która przede wszystkim dla widzów, dla wyborców, będzie tym wydarzeniem dzięki któremu będą mogli sobie wyrobić przekonanie na kogo chcą oddać swój głos - powiedziała. Projekt ustawy o repatriacji został przygotowany przez Wspólnotę Polską przy udziale m.in. Związku Repatriantów RP. Pilotował go prezes Wspólnoty, były marszałek Sejmu Maciej Płażyński, który zginął w katastrofie samolotowej pod Smoleńskiem. Zbieranie podpisów koordynował potem jego syn - Jakub Płażyński. Głównym jego celem było przyspieszenie repatriacji Polaków ze Wschodu, za zapewnienie repatriantom mieszkań miał być odpowiedzialny rząd. Zgodnie z obecną ustawą repatriacyjną z 2001 r. za zapewnienie repatriantom mieszkań odpowiedzialne są gminy. W projekcie zawarto również regulacje dotyczące zasad aktywizacji zawodowej repatriantów i udzielania im pomocy przez starostów m.in. przez utworzenie stanowiska pracy, przeszkolenie repatrianta oraz zwrot części kosztów na podnoszenie kwalifikacji. Przewidziano także środki na pokrycie kosztów utrzymania w ciągu trzech pierwszych lat po przybyciu do Polski. Projekt przewidywał poszerzenie kręgu uprawnionych do repatriacji. Obecnie za repatrianta może zostać uznana osoba, która jeszcze przed wejściem w życie ustawy o repatriacji mieszkała na terytorium: Armenii, Azerbejdżanu, Gruzji, Kazachstanu, Kirgizji, Tadżykistanu, Turkmenistanu, Uzbekistanu albo azjatyckiej części Rosji. Według informacji Ministerstwa Spraw Wewnętrznych na styczeń tego roku na repatriację do Polski oczekuje ok. 2600 osób. Pod koniec września rząd zwiększył rezerwę celową do 30 mln zł w budżecie na 2016 roku na pomoc dla repatriantów. Jak informował wówczas wiceminister spraw wewnętrznych Piotr Stachańczyk premier Ewa Kopacz poleciła przygotowanie programu, który pozwoliłby w ciągu kilku najbliższych lat rozwiązać sprawę osób oczekujących na repatriację do Polski. Program dotyczący repatriacji miałby się opierać na współpracy z samorządami. Od stycznia 2001 r. do końca grudnia 2014 r. repatriowało się do Polski nieco ponad 5 tys. osób. W ostatnich latach rocznie do Polski przyjeżdża około 200 repatriantów.",Beata Szydło,
https://wiadomosci.onet.pl/swiat/bulgaria-czlonek-gangu-przemytnikow-ludzi-bedzie-wydalony-do-austrii/yfwv0z,Bułgaria: członek gangu przemytników ludzi będzie wydalony do Austrii,"Członek transgranicznego gangu przemytników migrantów, któremu zarzuca się odpowiedzialność za śmierć 71 osób w ciężarówce chłodniczej w Austrii w końcu sierpnia, zostanie wydalony z Bułgarii do Austrii - poinformowało we wtorek bułgarskie radio publiczne.","Decyzję podjął sąd w mieście Montana w północno-zachodniej Bułgarii. Sąd rozpatrywał sprawę 32-letniego Cwetana Cwetanowa, który według oskarżenia i informacji policji austriackiej był jednym z dwóch kierowców feralnej ciężarówki, porzuconej w Austrii niedaleko od granicy w Węgrami. Przypuszcza się, że kierowcy uciekli po stwierdzeniu śmierci migrantów, którzy udusili się w szczelnie zamkniętym pojeździe. Wśród nich było kilkanaście kobiet i czworo dzieci. W sprawie oprócz Cwetanowa zatrzymano jeszcze pięć osób – czterech obywateli Bułgarii i Afgańczyka. Według bułgarskiego kontrwywiadu organizatorem kanału przemytniczego był Libańczyk mający obywatelstwo bułgarskie. Jak podała Państwowa Agencja Bezpieczeństwa Narodowego (kontrwywiad), grupa ta zajmowała się przemytem ludzi od dawna. Zatrzymani przewozili migrantów z Bliskiego Wschodu i Afganistanu na Węgry i do Austrii. Część środków transportu wykorzystywanych do przemytu ludzi kupiono w Bułgarii, inne wynajmowano na Węgrzech. Cała grupa ma też na koncie wyroki za kradzieże w Bułgarii, jedna osoba także za przemyt ludzi w niewymienionym kraju unijnym. Dwa tygodnie temu parlament bułgarski drastycznie podniósł kary za przemyt ludzi. Nowelizacja kodeksu karnego była podyktowana dużą skalą tego zjawiska w ostatnich miesiącach i kilkoma wypadkami, w których doszło do śmierci przemycanych migrantów. Maksymalną karę podniesiono do 10 lat pozbawienia wolności i grzywny w wys. do 15 tys. euro. Dla funkcjonariuszy publicznych (policjantów, celników) kara może sięgnąć do 12 lat więzienia i konfiskaty majątku. Od początku roku w Bułgarii za przemyt ludzi zatrzymano ponad 240 osób.",,
https://wiadomosci.onet.pl/swiat/serbia-zakazala-wjazdu-ciezarowkom-i-towarom-z-chorwacji/7klmvn,Serbia zakazała wjazdu ciężarówkom i towarom z Chorwacji,Serbia wydała zakaz wjazdu ciężarówkom i towarom z Chorwacji w odpowiedzi na podobne restrykcje wprowadzone wcześniej przez Chorwację - poinformował wieczorem serbski mkinister spraw wewnętrznych Nebojsa Stefanović.,"- Od tej chwili serbska policja nie przepuści przez żadne przejście graniczne jakichkolwiek pojazdów ciężarowych zarejestrowanych w Chorwacji, lub jakichkolwiek ciężarówek przewożących towary wytworzone w Chorwacji - powiedział Stefanović dziennikarzom. Stefanović, który wypowiadał się na przejściu granicznym Bajakovo-Batrovci, oświadczył, że Serbia ""padła ofiarą agresji ekonomicznej i musi bronić swoich interesów"". Minister potępił ""nieodpowiedzialne działania"" władz chorwackich, ale dodał, że rząd Serbii gotów jest ""niezwłocznie odwołać swoją decyzję"" jeśli przejście Bajakovo-Batrovci zostanie ponownie udostępnione dla ruchu pojazdów ciężarowych. Chorwacja zablokowała w poniedziałek dla ciężarówek główne przejście graniczne z Serbią Bajakovo-Batrovci w reakcji na masowy napływ migrantów z Serbii. Zezwolono jedynie na przejazd ciężarówek do Serbii. We wtorek Chorwacja pozwoliła na przejazd ciężarówek przewożących łatwo psujące się towary. Mimo to jednak po obu stronach granicy utworzyły się gigantyczne korki złożone z ciężarówek oczekujących na przejazd. Szef MSW Chorwacji Ranko Ostojić powiedział w środę, że zakaz wjazdu dla ciężarówek z Serbii na przejście Bajakovo-Batrovci, będzie obowiązywał do czasu aż Belgrad zacznie ponownie kierować napływających przez Serbię migrantów na Węgry. Szlakiem bałkańskim, przez Macedonię, przedostało się od początku br. 160 tys. migrantów. Dalej zmierzali oni do Serbii, na Węgry i stamtąd do Europy Zachodniej. Do Macedonii migranci napływali z Grecji i w mniejszym stopniu - z Bułgarii. Od czasu, gdy Węgry wzniosły na swej granicy z Serbią 175-kilometrowe ogrodzenie, szlak migracji wiedzie przez Chorwację. Gdyby migranci wybrali trasę przez Bośnię i Hercegowinę, to również prowadziłaby ona dalej do Chorwacji. Bośnia jest bowiem otoczona z trzech stron przez terytorium Chorwacji, na wschodzie graniczy z Serbią, a na południowym wschodzie - z Czarnogórą.",Serbia zakazała wjazdu ciężarówkom i towarom z Chorwacji,
https://wiadomosci.onet.pl/swiat/szwecja-to-raj-dla-uchodzcow-ale-moze-rozczarowac/bzr6cl,"Szwecja to raj dla uchodźców, ale może rozczarować","Uchodźcy wybierają Szwecję z powodu łatwości uzyskania azylu, obywatelstwa czy hojnej opieki socjalnej. Nie bez znaczenia są względy polityczne i historyczne. Rozczarować może jednak wysokie bezrobocie oraz trudny proces integracji.","Do Szwecji przyciąga liberalna polityka migracyjna prowadzona przez rządzącą Partię Socjaldemokratyczną premiera Stefana Loefvena. W tej kwestii może on liczyć także na wsparcie koalicjanta Partii Zielonych oraz centroprawicowej opozycji. Jedyne przeciwne imigrantom ugrupowanie Szwedzcy Demokraci, choć jest trzecią siłą w parlamencie, jest izolowane i nie ma wpływu na politykę. Natomiast w Norwegii, Danii czy Finlandii współrządzą lub wspierają rządzących partie nacjonalistyczne. W Danii od 1 września zmniejszono wysokość zasiłków dla uchodźców. Szwedzki rząd zapowiedział zwiększenie nakładów na integrację uchodźców, w tym subwencji, jakie na ten cel otrzymują gminy. Szwecja ma wizerunek kraju otwartego, który przez lata chętnie przyjmował imigrantów. Jako państwo neutralne podczas II wojny światowej stała się domem dla tysięcy ofiar obozów koncentracyjnych (akcja tzw. białych autobusów), sierot z ogarniętej wojną Finlandii czy imigrantów z zajętej przez Niemców Norwegii. W latach 60. oraz 70. przyjęła falę uchodźców politycznych z Polski (imigracja marcowa) oraz z Chile, gdzie rządził reżim wojskowy. W latach 80. Szwecja zaczęła przyjmować imigrantów z Iranu, Iraku, Syrii oraz Turcji. W latach 90. Szwedzi przyznali azyl 100 tys. obywateli byłej Jugosławii, którzy uciekli przed wojną na Bałkanach. Wielu uchodźców przyjeżdża do Szwecji, gdyż już w tym kraju mają krewnych czy znajomych. Część z nich otrzymuje azyl na zasadzie łączenia rodzin. Dotyczy to żony, męża, partnera lub dziecka, które pozostało w kraju ogarniętym wojną. Jako cel emigracji Szwecja wybierana jest szczególnie przez Syryjczyków, których 69 tys. od 2011 roku wystąpiło o azyl w tym kraju. Ma to częściowo związek z decyzją z 2013 roku, gdy jako pierwszy kraj w Europie Szwecja przyznała obywatelom tego państwa, jak i bezpaństwowcom zamieszkującym Syrię prawo stałego pobytu. Wcześniej mogli oni liczyć jedynie na okresowe pozwolenie na pobyt, np. na trzy lata. Szwedzki Urząd ds. Migracji uważany jest za liberalny - aż 77 proc. wniosków o azyl rozpatruje pozytywnie. Uchodźcy w Niemczech otrzymują prawo pobytu jedynie w 42 proc. przypadków. Względnie łatwo jest otrzymać obywatelstwo szwedzkie. Należy mieszkać w Szwecji przynajmniej 5 lat, nie jest wymagana znajomość języka szwedzkiego. W Danii np. należy zdać egzamin językowy. Szwedzki paszport uznawany jest za najbardziej ceniony na świecie ze względu na możliwość wjazdu bez wizy aż do 173 krajów. Nie bez znaczenia jest opieka socjalna ze strony państwa. Przybywającemu do Szwecji zapewnia się mieszkanie w ośrodku oraz zasiłek w wysokości 71 koron dziennie (ok. 32 złotych), jeszcze bardziej uprzywilejowane w tym systemie są rodziny wielodzietne. Gdy uchodźca otrzyma już azyl, przechodzi pod opiekę Urzędu Pracy. Otrzymuje wówczas tzw. zasiłek w wysokości 6468 koron (ok. 2,9 tys. zł). W tym czasie musi wykazać się aktywnością, poszukiwaniem pracy, uczęszczać na bezpłatny kurs języka szwedzkiego lub brać udział w zajęciach integracyjnych. W Szwecji to gmina ma obowiązek pomóc w znalezieniu mieszkania, przeznaczane są na ten cel lokale komunalne. Każdemu przysługuje zasiłek na pokrycie czynszu czy dodatek socjalny. Państwo szwedzkie zapewnia także zasiłki na dzieci, daje możliwość uczenia się przez nie języka ojczystego w szkole, a także - wszystkim cudzoziemcom - prawo do tłumacza w urzędach i przychodniach lekarskich. Obraz Szwecji jako raju dla cudzoziemców nieco psują dane dotyczące rynku pracy. W Szwecji panuje względnie wysokie bezrobocie - 7,6 proc., a wśród osób urodzonych za granicą jest ponad dwukrotnie wyższe. Nowo przybyłym trudno jest wejść na rynek pracy, który jest mało elastyczny. Pracodawcy nie mogą dowolnie oferować imigrantom niższych stawek, gdyż obowiązują minimalne stawki regulowane umowami ze związkami zawodowymi. W całym kraju, a zwłaszcza w Sztokholmie, Goeteborgu i Malmoe, brakuje mieszkań. Ceny ich najmu na rynku wtórnym biją rekordy. Azylanci są zmuszeni do przebywania w ośrodkach nawet 2-3 lata. Napływ migrantów spowodował problemy w szwedzkich szkołach. W placówkach na południowych obrzeżach Sztokholmu, gdzie osiedlają się nowo przybyli, szkołę podstawową kończy jedynie 50 proc. uczniów. Władze miasta próbują rozlokować dzieci uchodźców w innych szkołach w mieście albo zmienić metodę liczenia, tak aby ich wyniki w nauce nie były zaliczane do oficjalnych statystyk. Według najnowszych prognoz szwedzki Urząd ds. Migracji spodziewa się rekordowej liczby ponad 90 tys. wniosków o azyl. W ponad 9,5-milionowej Szwecji ok. 15 proc. ludności stanowią obcokrajowcy.",Flaga Szwecji,
https://wiadomosci.onet.pl/szkocja-tu-warto-szukac-pracy/yh35r4,Szkocja – tu warto szukać pracy,"Polacy zainteresowani pracą na Wyspach powinni skierować swą uwagę w stronę Szkocji. Największy wzrost liczby ofert pracy odnotowano tam w ostatnim czasie w biurach Jobcentre w Glasgow, Edynburgu i Aberdeen.","Do najbardziej poszukiwanych pracowników należą sprzedawcy, przedstawiciele handlowi i asystenci sprzedaży w sklepach i supermarketach. W grupie tej znajdują się też oferty dla osób niewykwalifikowanych, zajmujących się sprzątaniem i układaniem towarów na półkach. Sporo wakatów czeka tam również na opiekunów i pracowników domów spokojnej starości. Niewiele mniej ofert skierowanych jest do personelu sprzątającego. Nie brakuje też nowych stanowisk dla kucharzy, pomocników w kuchni, barmanów i pracowników restauracji. Kierunek Aberdeen To jedno z najbogatszych i najszybciej rozwijających się miast w Wielkiej Brytanii. W tym 200-tysięcznym mieście znajdują się duże zakłady przemysłowe: maszynowe, chemiczne, stoczniowe, port rybacki, ośrodek usługowy dla platform wiertniczych i gazociągów na Morzu Północnym. Jak wynika ze statystyk, większość imigrantów mieszkających w Aberdeen znajduje zatrudnienie przy sprzątaniu, w gastronomii oraz w charakterze pracowników linii produkcyjnych w tamtejszych fabrykach. Dotyczy to również naszych rodaków, których można także spotkać w magazynach, zakładach przetwórstwa rybnego oraz wśród kierowców miejskich autobusów. Do Aberdeen przyjeżdża też wielu polskich fachowców, inżynierów, monterów rurociągów, spawaczy i pracowników przemysłu naftowego i metalurgicznego. Miasto to przyciąga ich atrakcyjnymi zarobkami, choć nie wszyscy nasi rodacy mogą liczyć na tak wysokie dochody, jakie otrzymują brytyjscy specjaliści. Aberdeen to duży rynek pracy, który stwarza spore możliwości dla nowo przybyłych imigrantów. Można skorzystać z bogatej oferty licznych agencji zatrudnienia lub poszukać zajęcia na własną rękę. Ważnym źródłem informacji o wolnych miejscach pracy są wypełnione po brzegi ogłoszeniami gazety ""Scottish Jobs"" oraz ""Scottish Recruitment"". Sporo ofert znajdziesz również w lokalnym wydaniu gazety Evening Express oraz na tablicach ogłoszeń w supermarketach. Edynburg przyjazny Polakom Stolica Szkocji to od kilku lat jeden z najpopularniejszych kierunków obieranych przez Polaków przybywających na Wyspy. To doskonałe miejsce na szukanie pracy, o którą jest tu łatwiej niż w innych częściach Wielkiej Brytanii. Przekonało się już o tym liczne grono polskich imigrantów. Nasi rodacy pracują tam najczęściej w branży hotelarsko-gastronomicznej (około 25 proc.), w budownictwie (ponad 12 proc.) oraz w handlu i usługach (około 11 proc.). Nie brakuje tam ofert dla pracowników niewykwalifikowanych, które generuje głównie przemysł spożywczy i produkcyjny. W okolicach szkockiej stolicy ulokowanych jest wiele magazynów, hurtowni, fabryk i przetwórni, w których zatrudnienie znajdują nasi rodacy. W oddalonym o 16 km od Edynburga mieście Livingstone znajduje się duży magazyn dystrybucji towarów sieci Tesco. W stolicy Szkocji ulokowane jest też centrum obsługi amerykańskiego potentata w handlu internetowym – firmy Amazon. Wśród znanych pracodawców należy wymienić DHL, Interlink Express czy Kerry Foods DTS. Na osoby zainteresowane pracą branży turystycznej czekają liczne hotele, schroniska młodzieżowe, restauracje, oraz puby i kluby. Swoje hotele mają tu tak popularne sieci jak Travelodge i Intercontinental. Wśród zatrudnionych tam pracowników można spotkać polskie pokojówki. Na imigrantów czeka też praca w porcie handlowym i rybackim oraz w przemyśle elektronicznym i maszynowym. W przypadku tych dwóch ostatnich sektorów poszukiwanie są osoby ze specjalistycznymi kwalifikacjami i dobrą znajomością języka angielskiego. Po pracę do Glasgow Glasgow to największe szkockie miasto liczące około 600 tys. mieszkańców. Według różnych szacunków przebywa tam ponad 20 tys. polskich imigrantów. To drugi, po Londynie, ośrodek handlowy i jedno z najszybciej rozwijających się miast Wielkiej Brytanii. W ciągu ostatnich ośmiu lat liczba nowych miejsc pracy wzrosła tam aż o 70 tys. W Glasgow znajduje zatrudnienie ponad 450 tys. osób, z czego niecałe 160 tys. dojeżdża tam codziennie do pracy. Dotyczy to również Polaków mieszkających w okolicznych miejscowościach. Poszukiwanie pracy w Glasgow warto rozpocząć od wizyty w lokalnych agencjach. W samym centrum i bliskich okolicach jest ich co najmniej kilkanaście. W niektórych z nich w roli rekruterów można spotkać naszych rodaków, co jest szczególnie dobrą wiadomością dla osób nieznających języka. Zainteresowanym pracą w zawodach niewymagających wysokich kwalifikacji i biegłej znajomości języka angielskiego radzimy szukać zajęcia w przemyśle spożywczym i produkcyjnym. To m.in. w tych sektorach rośnie liczba firm, w których zdecydowaną większość zatrudnionych stanowią nasi rodacy. Przykładem takiego zakładu w Glasgow jest fabryka mydełek Soapworks Ltd. Rekrutację pracowników prowadzi tam agencja Maxwell Bruce. Wiele magazynów, hurtowni, zakładów przemysłowych i przetwórni, w których pracują imigranci z Polski, ulokowanych jest też w okolicach Glasgow. Przykładem takiej fabryki jest położony w miejscowości Erskin zakład Hewlett Packard. Rekrutację dla HP prowadzą lokalne agencje zatrudnienia. Warto także zaglądać bezpośrednio na stronę internetową pracodawcy – www.hp.co.uk. Strony internetowe z ofertami pracy Oferty w prasie: www.jobs.scotsman.com, www.theherald.co.uk/advertising/appointments.",Aberdeen,
https://wiadomosci.onet.pl/swiat/ke-5-mln-euro-dla-francji-w-zwiazku-z-kryzysem-migracyjnym-w-calais/gpk19p,KE: 5 mln euro dla Francji w związku z kryzysem migracyjnym w Calais,"Komisja Europejska ogłosiła, że przekaże Francji dodatkowe 5 mln euro na pomoc migrantom, którzy koczują w obozie w portowym mieście Calais i usiłują przedostać się do Wielkiej Brytanii przez Kanał La Manche.","Pieniądze te mają zostać przeznaczone na budowę nowego obozu, który pomieści ok. 1,5 tys. imigrantów, a także na transport osób ubiegających się o azyl do różnych ośrodków we Francji. Wiceszef KE Frans Timmermans poinformował o tych środkach podczas poniedziałkowej wizyty w Calais, w której towarzyszyli mu premier Francji Manuel Valls, szef francuskiego MSW Bernard Cazeneuve oraz komisarz UE ds. migracji Dimitris Awramopulos. Spotkali się z mieszkańcami prowizorycznego obozu w Calais - kilkoma tysiącami uchodźców z Sudanu, Erytrei i innych krajów. - To kryzys na światową skalę, który wymaga wspólnej europejskiej odpowiedzi. (...) Musimy pozostać wierni naszym wartościom - powiedział Timmermans. - Nie będziemy nigdy odsyłać tych, którzy wymagają ochrony - zapewnił. Wiceprzewodniczący Komisji uważa też, że chociaż sytuacja jest trudna, to mająca 500 mln mieszkańców Unia powinna sobie z nią poradzić. Według premiera Vallsa kryzys ten stanowi wyzwanie dla wszystkich krajów Unii Europejskiej i wystawia je na próbę. Valls ocenił również, że tego problemu nie da się rozwiązać za pomocą ogrodzenia z zasieków z drutu kolczastego, jakie zbudowały już Węgry na granicy z Serbią. Zaapelował o większą pomóc dla ludzi, którym należy się azyl, podkreślając jednocześnie, że imigranci zarobkowi powinni być odesłani do swych krajów. ""Zbyt wiele krajów odmawia wzięcia na siebie odpowiedzialności"" za uchodźców - ubolewał Valls. - Ten wyjątkowo poważny kryzys dotyczy całej Europy i dlatego cały kontynent powinien się zmobilizować - zaznaczył francuski premier.",Manuel Valls,
https://wiadomosci.onet.pl/swiat/andrzej-duda-dla-niemieckiego-bilda-emigracja-mlodych-to-najwiekszy-dramat-polskiego/hx23cx,"Andrzej Duda dla niemieckiego ""Bilda"": emigracja młodych to największy dramat polskiego społeczeństwa","Emigracja młodych Polaków jest jednym z największych dramatów polskiego społeczeństwa - ocenia prezydent Polski w wywiadzie dla niemieckiego dziennika tabloidowego ""Bild"". Andrzej Duda podkreślił, że zależy mu na utrzymaniu dobrych stosunków z Niemcami i zwiększeniu bezpieczeństwa Europy Środkowo-Wschodniej.","W rozmowie z gazetą prezydent zapewnił, że Niemcy nie powinny spodziewać się z jego strony rewolucji, raczej kilku korekt. Prezydent zapowiada, że Polska będzie dbała o to, aby jej głos był słyszalny w Europie. Jego zdaniem, Unia Europejska musi dostosować się do wyzwań przyszłości, jak mówi Duda: ""zwłaszcza we wschodniej części naszego kontynentu"". - Niemcy są dla Polski największym i najważniejszym sąsiadem - gospodarczo oraz politycznie - zapewnia w wywiadzie prezydent. Duda chwali też kanclerz Angelę Merkel za jej zdecydowaną postawę wobec Rosji. - Mam nadzieję, że cała Europa będzie wspierać tę determinację - powiedział. I podkreślił, że ""Rosja złamała prawo międzynarodowe, nie możemy tego po prostu zignorować"". Jednocześnie Duda zaznaczył, że Polska życzy sobie silniejszej obecności NATO w naszym regionie. - Oczywiście chcemy silniejszej obecności NATO w regionie, także w Polsce - zaznacza. Zdaniem prezydenta Polski, potrzebne są trwałe rozwiązania poprawiające bezpieczeństwo. Pytany o politykę krajową, prezydent ocenia, że emigracja młodych Polaków jest jednym z największych dramatów polskiego społeczeństwa, dlatego trzeba stworzyć im warunki do powrotu. - To dramat (...) Bardzo istotnym zadaniem, które stoi przed polityką polską jest to, aby stworzyć warunki, które pozwolą emigrantom wrócić do domu - powiedział Duda. Andrzej Duda dodaje jednocześnie, że wielu Polaków wcale nie odczuło rozwoju gospodarczego o którym opowiadał rząd oraz poprzednia głowa państwa. - Przez lata rząd i mój poprzednik prezydent Bronisław Komorowski przekonywał, że wszystko idzie w górę. Gospodarka kwitnie, wzrasta dobrobyt w kraju. Ludzie tego nie odczuwają - ocenił prezydent. Andrzej Duda zapytany o ""zlodowacenie relacji Polski z Niemcami w czasach prezydentury Lecha Kaczyńskiego"", odpowiedział, że relacje między nimi były o wiele lepsze, niż wtedy prezentowano. Zdaniem prezydenta wiele spraw ""wyostrzyły i wysunęły wtedy na pierwszy plan media"".",Duda: emigracja młodych Polaków jest jednym z największych dramatów polskiego społeczeństwa,
https://wiadomosci.onet.pl/kraj/prezydent-andrzej-duda-dla-bilda-trzeba-zwalczac-przyczyny-migracji/y9n64b,"Prezydent Andrzej Duda dla ""Bilda"": trzeba zwalczać przyczyny migracji","Prezydent Andrzej Duda zapewnił w – opublikowanej dzisiaj – drugiej części wywiadu dla ""Bilda"", że Polska poczuwa się do solidarności z uchodźcami napływającymi do Europy, jednak UE powinna przede wszystkim zwalczać przyczyny migracji i ścigać przemytników ludzi.","– Rozumiem, że ten problem (uchodźców) jest bardzo ważny dla Niemców. My Polacy także nie możemy w tej kwestii odmówić pomocy – powiedział Duda. – Prezydent przypomniał, że w przeszłości wielu Polaków: ""musiało wyjechać z kraju, stając się uchodźcami"". Zapewnił, że Polacy nie zapomnieli paczek z pomocą wysyłanych im przez Niemców w latach 80. – Ważne jest to, abyśmy jako UE zwalczali przyczyny ucieczek, i to w krajach, z których przybywają do nas uchodźcy – wyjaśnił Duda. Jak dodał, ""musimy być solidarni (z uchodźcami), jednak powinniśmy bardziej zdecydowanie zwalczać bandy przemytników, którzy wykorzystując ludzkie tragedie, zarabiają miliardy"". W pierwszym zagranicznym wywiadzie – po zaprzysiężeniu – prezydent Andrzej Duda wezwał NATO do ustanowienia stałych baz wojskowych na terenie kraju Prezydent Duda zwrócił uwagę na sytuację na Ukrainie, z której do Polski i na Węgry uciekają ze względu na konflikt w Donbasie tysiące uchodźców. Prezydent powiedział, że w przypadku eskalacji konfliktu liczba uciekinierów z Ukrainy znacznie zwiększy się. – Z sygnałów docierających do nas wynika, że do Polski chce przyjechać kilkaset tysięcy Ukraińców. Inne europejskie kraje powinny uwzględnić ten czynnik w dyskusjach o gotowości do udzielenia pomocy – powiedział Duda. Władze w Berlinie szacują, że w tym roku o azyl w Niemczech wystąpi ponad 800 tys. obcokrajowców. Niemcy zarzucają swoim partnerom z UE, że odmawiają przyjęcia uchodźców i nie chcą angażować się w rozwiązywanie problemu azylantów. Emigracja młodych Polaków jest jednym z największych dramatów polskiego społeczeństwa – ocenił prezydent Polski w pierwszej części wywiadu dla niemieckiego tabloidu ""Bild"". Andrzej Duda podkreślił, że zależy mu na utrzymaniu dobrych stosunków z Niemcami i zwiększeniu bezpieczeństwa Europy Środkowo-Wschodniej. W rozmowie z gazetą prezydent zapewnił, że Niemcy nie powinny spodziewać się z jego strony rewolucji, raczej kilku korekt. Prezydent zapowiada, że Polska będzie dbała o to, aby jej głos był słyszalny w Europie. Jego zdaniem, Unia Europejska musi dostosować się do wyzwań przyszłości, jak mówi Duda: ""zwłaszcza we wschodniej części naszego kontynentu"". – Niemcy są dla Polski największym i najważniejszym sąsiadem – gospodarczo oraz politycznie – zapewnia w wywiadzie prezydent. Duda chwali też kanclerz Angelę Merkel za jej zdecydowaną postawę wobec Rosji. – Mam nadzieję, że cała Europa będzie wspierać tę determinację – powiedział. I podkreślił, że ""Rosja złamała prawo międzynarodowe, nie możemy tego po prostu zignorować"". Jednocześnie Duda zaznaczył, że Polska życzy sobie silniejszej obecności NATO w naszym regionie. – Oczywiście chcemy silniejszej obecności NATO w regionie, także w Polsce – zaznacza. Zdaniem prezydenta Polski, potrzebne są trwałe rozwiązania poprawiające bezpieczeństwo. Pytany o politykę krajową, prezydent ocenia, że emigracja młodych Polaków jest jednym z największych dramatów polskiego społeczeństwa, dlatego trzeba stworzyć im warunki do powrotu. - To dramat (...) Bardzo istotnym zadaniem, które stoi przed polityką polską, jest to, aby stworzyć warunki, które pozwolą emigrantom wrócić do domu – powiedział Duda. Andrzej Duda dodaje jednocześnie, że wielu Polaków wcale nie odczuło rozwoju gospodarczego, o którym opowiadał rząd oraz poprzednia głowa państwa. – Przez lata rząd i mój poprzednik prezydent Bronisław Komorowski przekonywał, że wszystko idzie w górę. Gospodarka kwitnie, wzrasta dobrobyt w kraju. Ludzie tego nie odczuwają – ocenił prezydent. Andrzej Duda zapytany o ""zlodowacenie relacji Polski z Niemcami w czasach prezydentury Lecha Kaczyńskiego"" odpowiedział, że relacje między nimi były o wiele lepsze, niż wtedy prezentowano. Zdaniem prezydenta wiele spraw ""wyostrzyły i wysunęły wtedy na pierwszy plan media"".","Prezydent Andrzej Duda dla ""Bilda"": trzeba zwalczać przyczyny migracji",
http://wiadomosci.onet.pl/londynczycy-podzieleni-ws-zapowiadanego-na-20-sierpnia-strajku-polakow/zsc011,Londyńczycy podzieleni ws. zapowiadanego na 20 sierpnia strajku Polaków,"""Nieakceptowalna akcja"", ""dobry pomysł"" albo ""mnie to nie interesuje"" - londyńczycy są podzieleni ws. zapowiadanego na 20 sierpnia strajku Polaków, który - według pomysłodawców akcji - ma uzmysłowić Brytyjczykom, jak ważni dla tamtejszej gospodarki są imigranci pracujący na Wyspach.","PAP przeprowadziła wśród londyńczyków sondę uliczną na temat strajku. ""Polacy, którzy wezmą udział w strajku nie będą mieli z tego żadnej korzyści, więc nie widzę sensu, żeby to robić"" - podkreśla pytana o strajk Brytyjka. ""Nie wiem czy to wypali, bo dużo osób przyjechało tu pracować i boi się narazić, żeby pracodawca nie wyrzucił ich z pracy"" - zauważa jedna z Polek. ""Pokażmy Brytyjczykom, jak bardzo mylą się w swoich oskarżeniach względem imigrantów i jak bardzo nie doceniają naszego wkładu w rozwój brytyjskiej gospodarki! 20 sierpnia – zamiast do pracy – przyjdźmy wszyscy przed Parlament!"" - zachęcają autorzy strony zatytułowanej ""Strajk imigrantów w UK"" na jednym z portali społecznościowych.",,
https://wiadomosci.onet.pl/kraj/rzad-przyjal-plan-wspolpracy-z-polonia-chce-zachecac-polakow-do-powrotow-do-kraju/1mpndh,Rząd przyjął plan współpracy z Polonią - chce zachęcać Polaków do powrotów do kraju,"Wspieranie nauczania języka polskiego, wzmacnianie pozycji środowisk polonijnych i wspieranie powrotu Polaków do kraju oraz tworzenie zachęt do osiedlania się w Polsce osób polskiego pochodzenia - zakłada plan współpracy z Polonią do 2020 r., przyjęty dzisiaj przez rząd.","Program współpracy z Polonią i Polakami za granicą w latach 2015-2020 przygotowało MSZ. Jak podkreśla resort, wśród założeń programu jest utrzymywanie partnerskich zasad współpracy z Polonią oraz wykorzystanie potencjału polonijnych profesjonalistów. Przyjęty przez rząd program ma umożliwić migrantom zatrudnionym na europejskich rynkach pracy zachowanie więzi z Polską, stworzyć atrakcyjną ofertę współpracy dla młodego pokolenia Polonii, lepiej wykorzystać potencjał polonijnych profesjonalistów, oraz efektywnie zabezpieczyć prawa polskich mniejszości. W ramach programu MSZ proponuje partnerom polonijnym wspólne i obustronnie działania na rzecz kształtowania za granicą rzetelnego wizerunku Polski oraz współdziałanie w pogłębianiu współpracy z Polską krajów zamieszkania rodaków, w wymiarze regionalnym (np. samorządy) i sektorowym (np. uczelnie, instytucje kulturalne, podmioty gospodarcze). Nowością w programie - jak podkreśla MSZ - jest określenie zasad współpracy rządu z Polonią i Polakami za granicą i położenie nacisku na partnerstwo. - Partnerskie podejście przyświecało już podczas prac nad dokumentem – szeroki proces konsultacji projektu programu został dobrze przyjęty w środowiskach polonijnych. Podkreślamy też pełne uznanie faktu, że nasi Rodacy są najczęściej obywatelami innych państw i państwom tym winni są lojalność obywatelską. Wiemy też, że wielu naszych Rodaków utraciło znajomość języka polskiego i skuteczna komunikacja z nimi musi odbywać się w językach ich krajów zamieszkania - podkreśla MSZ w przesłanym komunikacie. Program przyjmuje jako cele strategiczne: wspieranie nauczania języka polskiego, umacnianie polskiej tożsamości i zapewnienie możliwości uczestniczenia w kulturze narodowej, wzmacnianie środowisk polskich za granicą, wspieranie powrotów Polaków do kraju oraz tworzenie zachęt do osiedlania się w Polsce osób polskiego pochodzenia, a także wielopłaszczyznowy rozwój kontaktów z Polską. Rządowy będzie realizowany we współpracy z ministerstwami, urzędami centralnymi oraz wojewodami. Partnerami rządu w realizacji polityki wobec Polonii i Polaków za granicą są m.in.: kancelaria prezydenta, komisje parlamentarne Sejmu i Senatu, samorządy terytorialne, organizacje międzyrządowe, stowarzyszenia polonijne i instytucje kościelne. Ramowa część programu obejmuje okres sześcioletni. Towarzyszy jej dokument określający szczegółowe zadania poszczególnych resortów i instytucji centralnych zaangażowanych w realizację polityki polonijnej. Obecnie określa on zadania na lata 2015-2016, po czym dwukrotnie będzie aktualizowany – wyznaczając zadania na lata 2017-2018 oraz 2019-2020. Podstawą programu ma być partnerstwo z rodakami - na co mają wskazywać przeprowadzone dwumiesięczne konsultacje społeczne programu, w ramach których napłynęło blisko 100 opinii i propozycji. Ocenia się, że poza Polską żyje 18-20 milionów Polaków i obywateli polskiego pochodzenia. Jedna trzecia z tej grupy to Polacy urodzeni w Polsce, reszta to osoby polskiego pochodzenia o różnym stopniu więzi z polskością. W XIX i XX wieku emigracja z Polski miała ustabilizowane kierunki – Stany Zjednoczone Ameryki Północnej (w 2012 r. polskie pochodzenie zadeklarowało 9 660 tys. osób), Ameryka Południowa (Brazylia – 1 500 tys. osób, Argentyna – 120 tys. osób). W ostatnim półwieczu większą dynamikę odnotowano w wyjazdach do Kanady (ok. 1 mln osób) i Australii (170 tys. osób). Spadła natomiast liczebność społeczności polskiej na Wschodzie.","Szacuje się, że w W. Brytanii mieszka ponad 700 tys. Polaków",
https://wiadomosci.onet.pl/swiat/libia-tonie-lodz-z-700-emigrantami-na-pokladzie/z34d3e,Libia: tonie łódź z 700 emigrantami na pokładzie,"U wybrzeży Libii przewróciła się łódź przewożąca nielegalnych imigrantów; na razie wyłowiono 25 ciał. Statki, które przybyły z pomocą, zdołały dotąd uratować ok. 250 osób. Na pokładzie było od 400 do 700 osób - podała środę włoska straż przybrzeżna.","Przeciążona łódź rybacka wezwała na pomoc straż przybrzeżną w Katanii (Sycylia). Dwa statki patrolujące okolicę, około 15 km od wybrzeży Libii, zostały natychmiast wysłane na miejsce wypadku. Do zagrożonej łodzi podpłynął statek organizacji ""Lekarze bez granic"" (MSF) i okręt marynarki wojennej Irlandii. Później do akcji ratowniczej dołączyły kolejne jednostki irlandzkie i włoskie. Załoga statku ""Dignity 1"", należącego do MSF poinformowała, że na razie nie sposób ocenić, ile jest ofiar śmiertelnych. Irlandzki statek, który zbliżył się jako pierwszy, rzucił na wodę szalupy, ale w tym momencie łódź przewróciła się. Jak wyjaśnia AFP, statki wiozące uchodźców są przeważnie tak przeciążone, że wystarczy, by jakaś grupa osób nagle wstała, by łódź się wywróciła. Kapitan irlandzkiej marynarki Donal Gallagher powiedział, że na miejsce wypadku przyleciał już włoski śmigłowiec wojskowy, który zrzuca tratwy ratunkowe. Na początku lipca biuro Wysokiego Komisarza ONZ ds. Uchodźców (UNHCR) podało, że od początku roku w bardzo niebezpiecznych warunkach uciekło przez Morze Śródziemne 137 tys. imigrantów. Większość z nich uciekła przed konfliktami zbrojnymi w krajach Afryki Północnej. To o 83 proc. więcej w porównaniu z pierwszym półroczem roku ubiegłego. Zatonięcia łodzi na Morzu Śródziemnym w kwietniu spowodowały, że przywódcy UE przyspieszyli operacje poszukiwawcze i ratunkowe, między innymi w ramach operacji patrolowej Tryton.",Libia: tonie łódź z 700 emigrantami na pokładzie,
http://wiadomosci.onet.pl/imigracja-z-ukrainy-szansa-dla-polskiej-gospodarki/cmx1tr,Imigracja z Ukrainy szansą dla polskiej gospodarki,Od 1 stycznia do 22 lipca 2015 r. obywatele Ukrainy otrzymali 17371 zezwoleń na pobyt czasowy w Polsce i 3843 zezwoleń na pobyt stały. 56 proc. zezwoleń na pobyt czasowy w Polsce w 2015 r. wydano w związku z pracą.,"– Większość Ukraińców, którzy przyjeżdżają do Polski, podejmuje tu pracę – część oficjalnie, część w szarej strefie – mówi dr Małgorzata Starczewska-Krzysztoszek, główna ekonomistka Konfederacji Lewiatan. – Jeśli pracują, tzn., że tworzą nasz dobrobyt, tworzą nasz wzrost gospodarczy, nasze PKB, że wydają część tych pieniędzy tutaj.",,
https://wiadomosci.onet.pl/swiat/francja-okolo-2-tys-imigrantow-probowalo-dostac-sie-do-eurotunelu/729m23,Francja: około 2 tys. imigrantów próbowało dostać się do eurotunelu,"Około 2 tys. nielegalnych imigrantów próbowało w nocy z poniedziałku na wtorek przedostać się na teren tunelu pod kanałem La Manche, w pobliżu Calais. Była to najpoważniejsza taka próba od ponad sześciu tygodni - poinformował rzecznik eurotunelu.","W piątek podano, że już osiem osób od początku czerwca poniosło śmierć przy próbie dostania się do tunelu, który łączy Francję z Wielką Brytanią. Tunel liczy około 50 km i umożliwia kursowanie pociągów towarowych przewożących samochody i ciężarówki, a także pociągów pasażerskich Eurostar. W samym Calais i w pobliżu miasta w obozowiskach mieszka ok. 3 tys. imigrantów, głównie z Erytrei, Etiopii, Sudanu i Afganistanu, którzy każdego dnia próbują dostać się do ciężarówek i pociągów jadących do Wielkiej Brytanii. Spółka Eurotunnel, zarządzająca tunelem, poinformowała, że nocami imigranci przedostają się przez bariery wokół terminalu i próbują wskoczyć do pociągów będących w ruchu. Eurotunnel poinformował ostatnio, że zwrócił się do władz brytyjskich i francuskich o 9,7 mln euro na pokrycie dodatkowych kosztów związanych z bezprecedensowym napływem imigrantów.","La Manche, Eurotunel",
https://wiadomosci.onet.pl/swiat/die-welt-w-polsce-coraz-lepiej-a-mlodzi-wyjezdzaja-ten-kraj-niedlugo-wyludni-sie-jak/9k2zwv,"""Die Welt"": W Polsce coraz lepiej, a młodzi wyjeżdżają. Ten kraj niedługo wyludni się jak Brandenburgia","Aż 46 proc. polskich studentów chce opuścić kraj, mimo dobrej koniunktury gospodarczej. ""Niemcy, co prawda, są ich ulubionym krajem, ale najbystrzejsze polskie umysły przenoszą się gdzie indziej"" - czytamy w ""Die Welt"".","Polska może się wkrótce wyludnić tak, jak Brandenburgia. Ubywa zwłaszcza młodych - pisze dziennik ""Die Welt"", powołując się na sondaż agencji Work Service przeprowadzony wśród 1,6 tys. polskich studentów. 46 proc. z nich chce po ukończeniu nauki pracować za granicą. Wśród ogółu Polaków aż 20 proc. rozważa wyjazd do innego kraju do pracy w ciągu najbliższych 12 miesięcy. ""Die Welt"" przytacza kolejne dane: że wg GUS-u za granicą mieszka już 2,2 mln Polaków, że sytuacja gospodarcza Polski jest coraz lepsza i że bezrobocie w ostatniej dekadzie spadło o 10 procent. Mimo to, coraz więcej dobrze wykształconych Polaków chce opuścić swój kraj - potwierdza w rozmowie z niemieckim dziennikiem Dominika Potkańska z Instytutu Spraw Publicznych. Powody? Przede wszystkim wyższe płace za granicą - taką motywację ma 78 proc. deklarujących wyjazd. 35 proc. twierdzi, że chce ""podróżować, by odkrywać świat"". Część młodych Polaków wyjeżdża, bo - jak zauważa gazeta - poza Polską łatwiej znajdują pracę zgodną ze swoim wykształceniem. Gdzie wyjeżdżają? Głównie do Wlk. Brytanii - to najchętniej wybierany przez nich kraj - i do Niemiec. ""Większość młodych Polaków zna angielski. Znajomość niemieckiego nie jest tak powszechna. Dlatego do Niemiec przyjeżdżają głównie ci Polacy, którzy pracują tu fizycznie i dla których znajomość języka nie jest w pracy najważniejsza"" - zauważa ""Die Welt"". Co z powrotem? Niemiecki dziennik podkreśla, że o ile wcześniej Polacy emigrowali po prostu z biedy, teraz silna jest nowa fala młodych polskich emigrantów, którzy wyjeżdżają, by zebrać w innym kraju doświadczenie. Wyjeżdżając, planują zwykle wrócić, ale w nowym miejscu łatwo im się zadomowić. Efekt? W Wlk. Brytanii planuje zostać 54 proc. polskich imigrantów, w Niemczech - 40 proc. Wśród nich są Marta i Łukasz, którzy do Niemiec wyjechali na stypendium, a potem przedłużyli swój pobyt. Planowali, co prawda, wrócić do Warszawy, ale w Niemczech mieszkają już siedem lat, mają tu pracę i urodziły im się dzieci. Dziś nie są pewni, czy w ogóle wrócą jeszcze do Polski. Pytani, dlaczego wracają lub chcą wrócić do kraju, polscy emigranci zwykle odpowiadają, że z powodów rodzinnych. Poza rodziną Polacy tęsknią za przyjaciółmi, których pozostawili w kraju. - Gdy w Niemczech umawiam się z przyjaciółmi, zajmuje nam to trzy tygodnie. W Polsce dzwonię do koleżanki w piątek wieczorem i za pół godziny już u mnie jest. I przyprowadza ze sobą jeszcze trzy osoby - mówi Marta. ""Die Welt"" zauważa też, że ze względu na październikowe wybory parlamentarne emigracja staje się w Polsce znów gorącym tematem politycznym.","Aż 46 proc. polskich studentów chce opuścić swój kraj - pisze ""Die Welt""",
https://wiadomosci.onet.pl/swiat/biedronka-emigruje-wraz-z-polakami/4gy11v,Biedronka emigruje wraz z Polakami,"Biedronka zaczyna pojawiać się na Wyspach, pierwszy sklep jest również na nowojorskim Queensie. Problem w tym, że to podróbki, które zamiast przyciągać klientów, skutecznie wywołują lokalne konflikty.","Jak najłatwiej odnieść sukces? Wystarczy podpatrzyć, jak zrobili to inni i zrobić dokładnie tak samo. Czasami jednak „tak samo” nie znaczy: z takim samym skutkiem. I tak chyba jest w tym przypadku. Może nie byłoby tak źle, gdyby nie ten żółty kolor. Mieszkańcy Barton Street w brytyjskim miasteczku Gloucester od jakiegoś czasu mają z tym poważny problem. Rażący żółty kolor jest aż nazbyt wyrazisty, lokalna wspólnota jest zdecydowana – sklep „Biedronki” koniecznie trzeba przemalować. Sprawą zainteresowały się lokalne media, ale nie tylko. Okazuje się, że pomysłowy emigrant z Polski postanowił przenieść pomysł znany mu z kraju na Wyspy. Problem w tym, że wygląda to aż nazbyt znajomo. „Jasnożółty sklep przy Barton Street wywołuje szok” – brzmi tytuł artykułu lokalnego „Gloucester Citizen”. – Ten kolor nie współgra z innymi budynkami w sąsiedztwie – mówi jeden z mieszkańców ulicy cytowany przez lokalny portal. – Nawet znajomi, którzy przejeżdżają obok w drodze do pracy, nie kryją zaskoczenia – mówi inny. Pomysłodawca „przeszczepu” pomysłu z ziemi polskiej nie widział pewnie tego w taki sposób. Przecież w Polsce Biedronka to synonim handlowego imperium. Szyld w Polsce znany tak dobrze, na Wyspach może szokować? Brytyjczycy może nie są przyzwyczajeni do specyficznego koloru giganta na polskim rynku, ale Polaków na emigracji powinno to przecież przyciągać. Grzegorz Matuszewski, który sklep „Biedronki” otworzył w marcu, był z pewnością jednym z tych przedsiębiorców, który swoją ofertę postanowił skierować do innych emigrantów z ojczystego kraju. Dziś praktycznie w każdym miasteczku na Wyspach znaleźć można choć jeden sklep z polskimi produktami. Problem w tym, że, podszywając się pod dużą sieć, drobni przedsiębiorcy stąpają po cienkim lodzie. W końcu ktoś się może przyczepić. – Informujemy, że Jeronimo Martins Polska, właściciel sieci sklepów Biedronka, nie prowadzi działalności poza granicami Polski i tym samym nie posiada swoich placówek handlowych w Wielkiej Brytanii. Zaznaczamy, że odnotowane przez nas przypadki wykorzystania identyfikacji wizualnej sieci Biedronka są każdorazowo przedmiotem analiz działu prawnego naszej firmy. W razie stwierdzenia nieuprawnionego i szkodliwego używania znaków graficznych powiązanych z naszą firmą podejmujemy stosowne kroki – czytamy w odpowiedzi, jaką biuro prasowe Jeronimo Martins Polska przygotowało na nasze pytanie. Co oznaczają „stosowne kroki”? Można się jedynie domyślać. Jednak przykład z Gloucester nie jest jedyny. „Biedronka” – i to dokładnie o takiej nazwie, nie w liczbie mnogiej – działa z powodzeniem w Nowym Jorku. Maspeth na nowojorskim Queensie to chyba drugie co do liczebności skupisko Polonii w Nowym Jorku, zaraz po legendarnym Greenpoincie. Może to nie prestiżowy Manhattan, ale nadal Nowy Jork. Szyld z nazwą z daleka rzuca się w oczy, podobnie jak polskie nazwy produktów, które można tam kupić. W tej Biedronce nie ma aż takiego tłoku, nie ma nawet takich promocji jak u nas. Mało tego, ceny – w porównaniu do tych z Polski – są znacznie wyższe, a i tak ludzie przychodzą. Kto kupuje w Biedronce? W zdecydowanej większości polscy emigranci. Kupują produkty znane z ojczyzny. Wybór jest spory i znaleźć można praktycznie wszystko. Od lokalnych polskich piw, pieczywa, wędliny, napojów, po polską prasę codzienną i dzienniki polonijne. Podobnie jak w przypadku „polskich sklepów” w Wielkiej Brytanii, tak i te w Stanach Zjednoczonych często stają się wręcz małymi ośrodkami kultury, gdzie na witrynie obok cen polskiej szynki znaleźć można plakat zapowiadający wizytę celebryty z ojczystego kraju. W takim sklepie kupić można kartę telefoniczną do domu, można przelać do Polski pieniądze. Tam można znaleźć ogłoszenia o pracę. Najczęściej po prostu mówi się tam po polsku i to wystarczy.",,
https://wiadomosci.onet.pl/kraj/rzeczpospolita-prawie-polowa-mlodych-chce-emigrowac/y8y6z8,"""Rzeczpospolita"": prawie połowa młodych chce emigrować","Aż 48 proc. młodych ludzi rozważa emigrację po zakończeniu studiów – wynika z badania przeprowadzonego przez Polskie Stowarzyszenie Zarządzania Kadrami, a informuje o tym ""Rzeczpospolita"".","Okazuje się, że najważniejszym powodem nie jest to, że z pracą w Polsce krucho. Zdaniem młodych ludzi polskie firmy mają im zdecydowanie mniej do zaoferowania niż ich konkurenci na Zachodzie. Twierdzą, że firmy w Wielkiej Brytanii, Irlandii czy Niemczech dają im większe możliwości rozwoju i pracy w swoim zawodzie. 26 proc. uczestników ankiety zadeklarowało, że najważniejsza dla nich w pracy jest możliwość pogodzenia życia zawodowego z życiem prywatnym.",Młodzi ludzie chcą wyjeżdżać z Polski,
http://wiadomosci.onet.pl/tylko-w-onecie/polska-musi-zapelnic-luke-po-emigracji-ludzi-mlodych/mjplyp,"""Polska musi zapełnić lukę po emigracji ludzi młodych""","- Polska musi zapełnić lukę po znaczącej emigracji ludzi młodych i energicznych z Polski - od pewnego czasu ich wyjazdy mają charakter osiedleńczy. Musimy zatem szukać imigrantów, którzy będą odpowiadać naszym potrzebom - mówi Piotr Kaźmierkiewicz z Instytutu Spraw Publicznych.","Jacek Gądek: Cudzoziemiec bądź bezpaństwowiec może uzyskać polskie obywatelstwo albo z mocy prawa - spełniając kilka warunków - albo w wyniku decyzji prezydenta. W 2014 r. prezydent nadał to obywatelstwo 2633 osobom. Jakie są Pana spostrzeżenia - czy polityka głowy państwa ws. migrantów jest dobra? Piotr Kaźmierkiewicz: Z naszych badań wynika, że Kancelaria Prezydenta powinna przedstawić wyraźną doktrynę ws. tego, jakie grupy imigrantów będą zapraszane do przyjęcia polskiego obywatelstwa. Aktualnie cudzoziemcy otrzymują różne sygnały, ale nie składają się one w spójną wizję. Kancelaria Prezydenta Andrzeja Dudy powinna powiedzieć, jakich nowych Polaków chce? Osoby, które przechodzą procedurę administracyjną bądź prezydencką uzyskania obywatelstwa, powinny spełniać te same przesłanki - np. wystarczająco długi pobyt w Polsce i mieć źródło stałego dochodu. Nie chodzi zatem o narodowość imigrantów, ale o procedury. Dlaczego jest to ważne? Bo wśród cudzoziemców istnieje iluzja, że skoro kryteria uzyskania polskiego obywatelstwa nie są wyraźnie określone, to oni ich nie spełniają. Ponadto takie dokładne sprecyzowanie wymagań obniżyłoby do minimum odsetek odmów. Konkretne przypadki pokazują, że jedna osoba składa wniosek kilka razy, a przecież mogłaby raz, gdyby tylko wiedziała, że musi posiadać np. umowę o pracę, a nie o dzieło. Takie techniczne kwestie też są istotne. A dzielenie imigrantów ze względu na ich narodowość? Nie sądzę, że należałoby przyjmować podział migrantów ze względu na narodowość przed podjęciem prawdziwej dyskusji na ten temat w Polsce i uzyskaniem zgody politycznej. Rolą prezydenta może być więc zainicjowanie takiej ogólnopolskiej debaty. Głowa państwa w materii przyznawania obywatelstwa nie jest niezależna. Migranci przychodzą do prezydenta dopiero po spełnieniu wcześniejszych wymogów administracyjnych, a te są domeną rządu. Dziś jakie są największe problemy z migrantami? Nie powiedziałbym, że polska administracja ma problem z migrantami. Duża liczba migrantów w Polsce pozostaje niewidoczna. Nie mamy wyraźnie zarysowanej polityki, która zapraszałaby osoby, na których nam zależy i ""sprzedawałaby"" społeczeństwu kwestię migracji jako możliwą do wygrania. Przez najbliższe lata powinniśmy zatem podkreślać dobre przykłady, kto do nas przyjechał i co dobrego nam dał. W tej chwili jedynie nieco kopiujemy debatę z innych krajów, obawiając się przy tym na wyrost. Jak wygląda ta najczęstsza imigracja do Polski? W znacznej mierze jest to tylko kontynuowanie tego, co ma miejsce od 20 lat - przyjeżdżają do nas sąsiedzi ze wschodniego pogranicza. Na razie nie widzimy znacznego osiedlania się tych ludzi w Polsce. Część migrantów, która mogłaby pozostać w Polsce, wyjeżdża dalej na zachód Unii Europejskiej. Jak pokonać obawę ludzi, że oto ktoś przyjedzie do Polski, będzie zupełnie wyalienowany, zradykalizuje się, stanie się agresywny i w konsekwencji dokona jakiegoś aktu terroru? Trzeba pokazywać fakty nt. tego, kto i dlaczego do Polski przyjeżdża. Wtedy okaże się, że nasze instytucje świetnie sobie radzą z zagrożeniem terrorystycznym oraz że migracja dla Polski nie stanowi zagrożenia, a może przynieść korzyści. Polityka informacyjna państwa wymaga nie tylko komunikatów ze strony rządu, ale i np. parlamentarzystów będących specjalistami ws. bezpieczeństwa. Eksperci wiedzą, że migracja do Polski nie jest dla nas zagrożeniem. Taki komunikat jednak nie przebija się do opinii publicznej, bo póki co nie jest to nawet tematem debaty publicznej. Co Polska może wygrać na migrantach? Polska musi zapełnić lukę po znaczącej emigracji ludzi młodych i energicznych z Polski - od pewnego czasu ich wyjazdy mają charakter osiedleńczy. Musimy zatem szukać imigrantów, którzy będą odpowiadać naszym potrzebom… …i zastępować Polaków, którzy wyjechali do Londynu? Długofalowo - tak. Ale nie stanie się to faktem, dopóki nie będziemy prowadzić aktywnej polityki rekrutacji migrantów, a do tego wymagana jest wola polityczna i środki finansowe. Jesteśmy dopiero na bardzo wczesnym etapie: musimy policzyć, ile Polaków wyjechało i ilu z nich może jeszcze wrócić do Polski. Jest też bardzo ważna kwestia demograficzna. Polska na razie nie wygrywa na imigracji, bo tylko w znikomym stopniu jest ona osiedleńcza. Po prostu bardzo mało przyjezdnych osób wiąże się z Polską. Statystyki mówiące o 5 tys. nowych obywateli Polski rocznie, to o wiele za mało. Pierwszym krokiem powinno być utrzymanie w kraju tych migrantów, którzy są związani z Polską i mówią w języku polskim. Póki co jednak obawiamy się inwestować w migrację, bo traktujemy ją jako sezonową i nie widzimy w nich nowych obywateli. Ile jest prawdy w stwierdzeniu, że Polska to jedynie przystanek na drodze do bogatszej części Unii Europejskiej? Jest tak, ale w coraz mniejszym stopniu. W UE w czasie kryzysu bardzo wiele się zmieniło. Mamy do czynienia ze wzrostem emigracji z południa Europy i z ustabilizowaniem się emigracji z Polski. Wiele zależy też od perspektyw ekonomicznych Polski - jeśli utrzymamy się na ścieżce wzrostu, to przez migrantów będziemy coraz wyraźniej postrzegani jako kraj docelowy. Rzecz do zrobienia ws. imigracji do Polski na dziś? Możemy ułatwić drogę do polskiego obywatelstwa tym cudzoziemcom, którzy już się zdecydowali na związanie się z Polską. Ich decyzja jest poza naszą kontrolą, ale oni przecież obserwują Polskę i widzą, czy warto tu zostać.",Piotr Kaźmierkiewicz,
http://wiadomosci.onet.pl/kraj/dgp-tysiace-osob-wymeldowuja-sie-z-polski-na-stale/9p4eem,"""DGP"": tysiące osób wymeldowują się z Polski na stałe","28 tysięcy osób wymeldowało się z Polski na stałe. Gorzej było tylko w latach 2006-2008, za czasów PiS i w 2013 r. za PO - podaje ""Dziennik Gazeta Prawna"".","Jak komentuje na łamach ""DGP"" prof. Romuald Jończy z Uniwersytetu Ekonomicznego we Wrocławiu, wiele z osób wymeldowujących się na stałe uważa, że ewentualny powrót nie stworzyłby im lepszych perspektyw. Jednocześnie z pozostaniem za granicą wiąże się bezpieczeństwo socjalne. Do wymeldowań z pobytu stałego w Polsce przyczyniają się także nasilające się nastroje antyimigranckie w niektórych krajach Unii Europejskiej - czytamy w ""DGP"". Emigranci liczą, że uregulowanie swojego statusu umożliwi im uniknięcie wielu problemów. Zdaniem ekspertów trend się nie zatrzyma, przeciwnie - ""rozstań z Polską"" będzie coraz więcej. Więcej w ""Dzienniku Gazecie Prawnej"".",Fala emigracji się nie zatrzymuje,
https://wiadomosci.onet.pl/awramopoulos-60-mln-euro-z-ue-na-wsparcie-dzialan-zwiazanych-z-migrantami/j1lx0c,Awramopoulos: 60 mln euro z UE na wsparcie działań związanych z migrantami,"Unia Europejska przeznaczy dodatkowe 60 mln euro, aby sprostać rosnącej fali migrantów i azylantów, wzrosną także fundusze na Frontex – poinformował dzisiaj w Warszawie komisarz UE ds. migracji Dimitris Awramopoulos.","Imigranci, którzy znajdą się już na terytorium UE, zostaną obsłużeni szybciej – dodał komisarz w czasie konferencji prasowej. KE – jak zaznaczył – oprócz dodatkowych pieniędzy przewiduje również działania legislacyjne, mające na celu walkę z nielegalną imigracją. Odnosząc się do działań Fronteksu i zarządzania granicami zewnętrznymi UE, Awramopoulos podkreślił, że celem głównym jest zachowanie integralności systemu Schengen. Jak tłumaczył, do tego konieczne jest wykorzystanie środków technologicznych, takich jak system informacji Schengen i system informacji wizowej. Natomiast mówiąc o kwestii rozmieszczenia uchodźców w różnych krajach UE w celu złagodzenia skutków fali migracji w rejonie Morza Śródziemnego, Awramopoulos powiedział, że trzeba działać bardziej sprawiedliwie i odpowiedzialnie. Zauważył, że rozważane są relokacje i przesiedlenia. W ubiegłym tygodniu KE zapowiedziała uruchomienie pod koniec maja systemu rozmieszczania uchodźców w różnych krajach UE, aby złagodzić skutki fali imigracji w śródziemnomorskich państwach UE. Wstępnie rozważano rozdzielenie pomiędzy wszystkie kraje UE 20 tys. uchodźców. Według wstępnych wyliczeń Polska miałaby przyjąć ok. 960 uchodźców z obozów poza Unią, ale także blisko 6 proc. uchodźców, którzy już przybyli do państw na południu UE. - Jesteśmy gotowi wdrożyć tę politykę i prosimy państwa członkowskie o współpracę – mówił Awramopoulos. - Niektóre państwa w ostatnich latach znalazły się pod silnym naciskiem siły migracyjnej, a inne nie. Dlatego musimy dzielić tę presję, okazując odpowiedzialność i solidarność - zauważył. Dodał, że w czasie pobytu w Warszawie nie poruszał tego problemu z polskimi władzami, gdyż cel wizyty był zupełnie inny. Powiedział jednak, że wkrótce odwiedzi Polskę, aby o tym rozmawiać. Komisarz ds. migracji, spraw wewnętrznych i obywatelstwa odwiedził Warszawę przy okazji 10. rocznicy powołania unijnej agencji Frontex, zarządzającej granicami zewnętrznymi Unii Europejskiej. Centrala Fronteksu mieści się w polskiej stolicy. Na stałe pracuje tam około 220 osób.","Awramopoulos powiedział, że trzeba działać bardziej sprawiedliwie i odpowiedzialnie",
https://wiadomosci.onet.pl/kraj/puls-biznesu-polacy-nie-chca-wracac-do-kraju/v724d3,"""Puls Biznesu"": Polacy nie chcą wracać do kraju","Pracować, kupić mieszkanie i sprowadzić rodzinę – taki jest cel rodaków na emigracji. Wielkich powrotów nie będzie, rosnących przelewów do kraju też - informuje ""Puls Biznesu"".","Jak się żyje na obczyźnie i czy w ogóle śnią o powrocie – zapytał NBP niemal 5 tys. emigrantów z 4 głównych kierunków wyjazdów: Wielkiej Brytanii, Niemiec, Irlandii i Holandii. Mówienie o masowych powrotach jest nieuprawnione, a jeśli nawet będą, to w znacznie mniejszej skali niż oczekiwano; emigranci ściągają rodziny albo zakładają je na miejscu – mówi Józef Sobota z NBP. Na Wyspach na stałe chce zostać 54 proc. Polaków, a jeszcze w 2012 r. w Wielkiej Brytanii było ich 45 proc., w Irlandii – 34 proc. I choć w przypadku Niemiec i Holandii w 2 lata ten odsetek spadł (odpowiednio: z 42 i 37 proc.), to i tak planuje tam zostać 40 i 34 proc. Polacy na tyle dobrze zadomowili się za Odrą, że aż 30 proc. ma tam nieruchomości, a 15 proc. rozważa taki zakup w ciągu roku. To niemal 2 razy więcej niż 2 lata temu. Podobne tendencje widać też na innych kierunkach wyjazdów. Pierwsze efekty już można zobaczyć – emigranci wysyłają coraz mniej pieniędzy do Polski i robią to coraz rzadziej – zauważa ""PB"".",Emigranci wysyłają coraz mniej pieniędzy do Polski i robią to coraz rzadziej,
https://wiadomosci.onet.pl/metro-w-tym-roku-moze-pasc-emigracyjny-rekord/smv5bk,"""Metro"": w tym roku może paść emigracyjny rekord","Może paść emigracyjny rekord. Jeszcze w 2015 roku chce opuścić Polskę 1,275 mln obywateli – wynika z raportu Work Service ""Migracje zarobkowe Polaków"" z marca 2015 r. - informuje ""Metro"". W ten sposób liczba polskich emigrantów wzrosłaby do rekordowych 3 mln.","Główny kierunek to Wielka Brytania - jest już tam 642 tys. Polaków. Podstawowy wabik to praca i zarobki dużo wyższe niż w Polsce. ""Chęć zarabiania lepiej"" wymieniło aż 78 proc. Polaków, którzy planują wyjazd w ciągu najbliższych 12 miesięcy. Wśród innych powodów, dla których planujemy wyjazd, są: wyższy standard życia – 44 proc., większe perspektywy rozwoju zawodowego – 37 proc., brak odpowiedniej pracy w Polsce – 37 proc., możliwość podróżowania i zwiedzania świata – 35 proc., lepsza służba zdrowia – 29 proc. Polacy pracują nie tylko na przysłowiowym zmywaku, ale też w hotelarstwie, budownictwie, handlu. Wyjeżdżają inżynierowie, lekarze, specjaliści do opieki nad osobami starszymi, m.in. pielęgniarki. Emigrować chcą głównie młodzi. Aż 63 proc. gotowych do spakowania walizek nie przekroczyło 35 lat.","""Metro"": w tym roku może paść emigracyjny rekord",
http://wiadomosci.onet.pl/kraj/kukiz-wladza-wypedzila-z-polski-trzy-miliony-ludzi-to-jest-wielka-eksterminacja/e4yxc8,Kukiz: Władza wypędziła z Polski trzy miliony ludzi. To jest wielka eksterminacja,"- Władza wypędziła trzy miliony ludzi z Polski. Trzeba doprowadzić do tego, aby ci Polacy mogli wrócić do Polski. Trzeba stworzyć warunki dla zaistnienia gospodarki wolnorynkowej i pracy - przekonywał w programie ""Dziś wieczorem"" w TVP Info Paweł Kukiz. Kandydat na prezydenta nazwał ten exodus Polaków ""wielką eksterminacją"".","Jak dodał, Polacy nie chcą wracać z emigracji do kraju, bo po prostu nie mają do czego. Podkreślał, że obecnie rządzący doprowadzili do sytuacji, w której nasza praca jest w 60 procentach opodatkowana i pracodawcy nie mogą tworzyć miejsc pracy. Kukiz przyznał również, że spotkani przez niego Polacy w Wielkiej Brytanii oraz Irlandii płacząc przekonywali go: chcemy wrócić, ale nie mamy do czego. - Pamiętam temat historyczny – wielka emigracja, kiedy 40 tysięcy ludzi wyjechało z Polski po powstaniu listopadowym. Wielką eksterminacją można nazwać wysłanie trzech milionów ludzi na poniewierkę - mówił dalej gość TVP Info. Z kolei komentując wystąpienie Grzegorza Schetyny w Sejmie, Paweł Kukiz przekonywał, że on jako prezydent nie eskalowałby konfliktu z Rosją i zrobiłby wszystko, aby reorganizować polską armię, która, jego zdaniem, powinna być zawodowa. Szef MSZ przedstawił informację o założeniach polityki zagranicznej w 2015 roku. Dużą część wystąpienia poświęcił kwestii bezpieczeństwa Polski. Podkreślił, że najważniejszym instrumentem do zapewnienia bezpieczeństwa w Polsce i Europie jest NATO. Zapowiedział, że w ramach realizacji planu modernizacji Sił Zbrojnych do 2022 roku Polska wyda na zbrojenia ponad 130 mld złotych. Co więcej, ewentualną sprzedaż broni Ukrainie, co dopuszcza minister Grzegorz Schetyna, w sytuacji, gdy konflikt na Wschodzie będzie się zaogniał, Paweł Kukiz nazwał ""krokami samobójczymi, które mogą sprowokować Rosję"". - Mogą doprowadzić nawet do tego, że Rosjanie rozpędzą się tak, że granicę będziemy mieli na Wiśle - ostrzegał. – To są nasi bracia. Z przyjemnością oddam im wiele rzeczy, ale ani jednego naboju - dodał kandydat na prezydenta.",Paweł Kukiz,
https://wiadomosci.onet.pl/swiat/premier-kopacz-w-brukseli-na-nadzwyczajnym-szczycie-na-temat-emigracji/zpenw7,Premier Kopacz w Brukseli na nadzwyczajnym szczycie na temat emigracji,"Premier Ewa Kopacz przybyła do Brukseli, gdzie weźmie udział w nadzwyczajnym szczycie Unii Europejskiej. Przywódcy mają znaleźć rozwiązania, które pomogą UE zmierzyć się z problemem napływu imigrantów przez Morze Śródziemne.","W nocy z soboty na niedzielę w katastrofie kutra rybackiego, który wypłynął z Libii do Włoch, mogło zginąć nawet 950 osób. Szacuje się, że od początku tego roku podczas przeprawy w Cieśninie Sycylijskiej zginęło nawet 1600 uciekinierów. W tym czasie na włoskie wybrzeża dotarło ponad 26 tysięcy imigrantów. Premier Kopacz podkreśliła w czwartek w Sejmie, że ""to, co wydarzyło się ostatnio na Morzu Śródziemnym, i to, że staje się ono olbrzymim cmentarzyskiem, nie może być niezauważone"". - Nie należy się spodziewać, że UE patrzy dzisiaj na to obojętnie, musimy bardzo stanowczo zareagować. W obszarach, w których możemy pomóc - choćby uszczelnienie granic - pewnie dzisiaj (na szczycie) decyzje zapadną - mówiła szefowa rządu. Jak zauważyła, Polska opiekuje się uchodźcami, a w naszym kraju przebywa ponad 2,5 tys. uchodźców. - Spodziewam się płomiennego wystąpienia premiera Włoch Matteo Renziego, (Włochy) przyjmują ok. 170 tys. uchodźców rocznie. Pewnie bardzo konkretnie zabierze głos także kanclerz Niemiec Angela Merkel, (bo) oni mają ponad 200 tys. uchodźców rocznie - powiedziała Kopacz. - Sytuacja na Morzu Śródziemnym jest tragiczna. Widzimy, że giną setki ludzi w tych ostatnich tygodniach. Wspólne działanie i wspólna odpowiedź UE jest absolutnie konieczna; musi ona jednak odbywać się na wielu płaszczyznach - powiedział wiceminister spraw zagranicznych Rafał Trzaskowski. Po pierwsze, mówił Trzaskowski, UE musi jeszcze aktywniej starać się stabilizować kraje, z których emigranci przyjeżdżają do Europy. Druga sprawa, zaznaczył, to uszczelnienia granic. - Rozmowa na pewno będzie dotyczyła tego, żeby wzmocnić misję UE na Morzu Śródziemnym. Pojawiają się również pomysły, żeby ewentualnie starać się niszczyć statki przemytnikom, którzy przewożą ludzi do Europy. Tego typu działania wymagałyby odpowiedniego mandatu, być może nawet mandatu ONZ - powiedział wiceszef MSZ. Trzecia kwestia, najbardziej kontrowersyjna według Trzaskowskiego, to zastanowienie się, co robić z imigrantami. Polska stoi na stanowisku, mówił, że podział odpowiedzialności musi się odbywać na zasadzie dobrowolności. - Trudno sobie wyobrazić jakiekolwiek kwoty i narzucanie państwom członkowskim tego typu obowiązków, czy to w podziale na państwa biedniejsze-bogatsze czy mniejsze-większe. Ta kwestia musi być pozostawiona państwom członkowskim - podkreślił Trzaskowski. Pytany o to, ilu imigrantów Polska mogłaby ewentualnie przyjąć, zaznaczył, że ""trudno w tej chwili cokolwiek deklarować"". - Po pierwsze, my mamy swoją presję migracyjną, choćby z Ukrainy, i nie możemy deklarować czegoś zupełnie w ciemno. Poza tym prawo europejskie nakazuje łączenie rodzin; mieliśmy sytuację, że przyjęliśmy kilka osób z Somalii, a później ich liczba urosła do ponad 20, bo przyjeżdżały do nich rodziny. Musimy poważnie się temu przyjrzeć i sprawdzić, jakie będą potrzeby i jakie liczby ewentualnych uchodźców będą deklarowały inne państwa - powiedział Trzaskowski. Przewodniczący Rady Europejskiej Donald Tusk poinformował, że celem szczytu jest dyskusja na najwyższym szczeblu o tym, co kraje UE i jej instytucje mogą i powinny zrobić, aby złagodzić kryzys. - Nie oczekuję żadnych szybkich rozwiązań dotyczących przyczyn imigracji, bo ich nie ma. Gdyby takie rozwiązania istniały, już dawno byśmy z nich skorzystali - zastrzegł. Zapowiedział, że oczekuje od Europejskiej Służby Działań Zewnętrznych i Komisji Europejskiej przedstawienia propozycji możliwych działań oraz wkładu państw członkowskich w rozwiązanie kryzysu. W poniedziałek w Luksemburgu na temat sytuacji na Morzu Śródziemnym dyskutowali na wspólnym spotkaniu ministrowie spraw zagranicznych i spraw wewnętrznych państw UE. Unijny komisarz spraw wewnętrznych Dimitris Awramopulos przedstawił 10-punktowy plan działań, które miałyby powstrzymać falę imigracji i zapobiec kolejnym tragediom. Zakłada on m.in. zwiększenie środków operacji patrolowej Tryton na Morzu Śródziemnym, zaostrzenie walki z przemytnikami ludzi, pobieranie odcisków palców od wszystkich imigrantów oraz stworzenie systemu relokacji uchodźców, których miałyby przyjmować wszystkie kraje UE. Według dyplomatów, w trakcie dyskusji ministrów padały postulaty wzmocnienia akcji ratunkowych na morzu, ale też zaostrzenia walki z przemytnikami, którzy wysyłają z wybrzeży północnej Afryki łodzie z imigrantami w kierunku Europy. Niektórzy ministrowie przestrzegali też, by ratując uchodźców, UE nie ułatwiała zadania przemytnikom. W marcu na spotkaniu ministrów spraw wewnętrznych pojawił się pomysł, by już w krajach Bliskiego Wschodu i Afryki Północnej tworzyć obozy, w których potencjalni imigranci mogliby zwrócić się o azyl w UE, nie ryzykując niebezpiecznej podróży przez morze. Od końca 2014 r. akcję patrolowania Morza Śródziemnego, przez które dziesiątki tysięcy nielegalnych imigrantów uciekają do Włoch, koordynuje unijna agencja ds. ochrony granic Frontex. Prowadzona przez nią operacja Tryton, której miesięczny budżet wynosi do 2,9 mln euro, zastąpiła realizowaną tylko przez Włochów droższą, bo kosztującą 9,5 mln euro miesięcznie, misję Mare Nostrum. Dzięki organizowanym przez ponad rok intensywnym patrolom na Morzu Śródziemnym włoskim służbom działającym w ramach Mare Nostrum udało się uratować ponad 100 tys. nielegalnych imigrantów. Włochy, Grecja czy Malta od dawna powtarzają, że są pozostawione same sobie w obliczu wciąż rosnącej fali imigracji przez Morze Śródziemne. Zgodnie z unijnym rozporządzeniem rozpatrywanie wniosku azylowego spoczywa na pierwszym kraju Unii, którego granicę uchodźca przekroczył, a pozostałe kraje nie kwapią się do przejmowania od państw członkowskich na południu uciekinierów z Afryki czy Bliskiego Wschodu. Wielu z tych, którzy wyprawiają się przez morze do Europy, w ogóle nie dociera do celu, bo ginie w wypadkach zdezelowanych i przepełnionych łodzi, na które zostali wsadzeni przez przemytników, albo umiera z pragnienia czy głodu. Międzynarodowa Organizacja ds. Migracji podała, że od początku 2015 r. na Morzu Śródziemnym zginęło 1750 imigrantów, 30 razy więcej, niż w tym samym okresie ubiegłego roku.",Ewa Kopacz,
https://wiadomosci.onet.pl/kraj/dziennik-gazeta-prawna-20-tysiecy-polakow-przepadlo-bez-wiesci/p0syky,"""Dziennik Gazeta Prawna"": 20 tysięcy Polaków przepadło bez wieści","Liczba zaginionych rodaków bije rekordy. Nowa przyczyna to problemy finansowe: uciekają za granicę, by tam zacząć życie od nowa – informuje ""Dziennik Gazeta Prawna"".","Jak wynika z najnowszych danych policji, zaginięć jest coraz więcej. W ubiegłym roku aż 20 845. To najwyższa liczba od 20 lat. Dla porównania w 2013 r. zgłoszono 19 617 zaginionych, w 2008 r. - 15 881, a w 1997 r. - 12 361. Jako powody tych wzrostów eksperci wskazują dynamiczne zmiany społeczne. - Otwarcie granic i emigracja zarobkowa. Od kilku lat 20-25 proc. zaginięć, jakimi się zajmujemy, to właśnie sprawy ludzi, którzy wyjechali za granicę - mówi Aleksander Zabłocki z Fundacji Itaka. Z powodów ekonomicznych o wiele częściej niż przed kilkunastu laty giną młodzi i wykształceni ludzie. Nie mogąc znaleźć odpowiedniej pracy, by sprostać oczekiwaniom rodziny, znikają bez słowa i wyjeżdżają za granicę. Równie niepokojącym zjawiskiem jest to, że po latach spadków znowu notuje się zaginięcia najmłodszych. Według ekspertów przyczyną jest często porywanie dzieci przez jedno z rodziców.","""Dziennik Gazeta Prawna"": 20 tysięcy Polaków przepadło bez wieści",
https://wiadomosci.onet.pl/niemcy-coraz-chetniej-witaja-imigrantow/48p8x,Niemcy coraz chętniej witają imigrantów,Coraz więcej Niemców z otwartymi ramionami wita imigrantów - pisze agencja dpa omawiając badanie przeprowadzone przez Fundację Bertelsmanna. Tylko we wschodnich landach ludzie wciąż są nastawieni sceptycznie do przybyszów z innych krajów.,"Pozytywne nastawienie do imigrantów obserwuje się zarówno wśród rodowitych Niemców, jak i wśród tych, którzy mają zagraniczne korzenie. Najnowsze badanie pokazało, że sześciu na dziesięciu Niemców uważa, iż imigranci są przyjmowani przyjaźnie. W 2012 roku tego zdania była tylko połowa ankietowanych. Także wśród imigrantów narasta opinia, że w Niemczech wita się ich z zadowoleniem. Duży postęp zaobserwowano, jeśli chodzi o wolę integracji i uznanie dla starań imigrantów o zintegrowanie się w niemieckiej społeczności. Aż 97 proc. objętych badaniem wyraziło opinię, że imigranci starają się o dobre relacje z mieszkańcami nowego dla nich kraju. W 2012 roku tego zdania było 88 proc. objętych badaniem. Aż 80 proc. Niemców chciałoby, żeby imigranci przekazywali więcej ze swojej kultury; przed trzema laty było to 69 proc. Sceptycyzm wobec imigrantów jest znacznie większy we wschodnich landach. Joerg Draeger z Fundacji Bertelsmanna zwrócił uwagę, że zróżnicowanie liczebności krytycznych wobec imigrantów demonstracji jest wyrazem ""przeciwstawnych nurtów społecznych na wschodzie i na zachodzie"". Niemal co drugi mieszkaniec wschodnich landów (dawnej NRD) uważa, że imigranci nie są witani z zadowoleniem. W zachodnich Niemczech sądzi tak tylko jedna trzecia mieszkańców. Różnice między wschodem a zachodem widać też w odpowiedzi na pytanie o ryzyko konfliktów. Dostrzega je 73 proc. na wschodzie i 61 na zachodzie. Podobnie jest też w przypadku oceny obciążenia, jakie imigranci stanowią dla systemu świadczeń socjalnych i dla szkolnictwa.",Walizka,
https://wiadomosci.onet.pl/kraj/prasa-w-2013-r-przybylo-w-niemczech-12-mln-imigrantow-najwiecej-polakow/sds0t9t,"Prasa: W 2013 r. przybyło w Niemczech 1,2 mln imigrantów. Najwięcej Polaków","W 2013 roku w Niemczech osiedliło się 1,23 mln imigrantów, czyli najwięcej od 20 lat - podał dziennik ""Passauer Neue Presse"". Najwięcej cudzoziemców przyjechało do Niemiec z Polski - 16,1 proc.","Redakcja powołuje się na raport ministerstwa spraw wewnętrznych, który ma zostać przyjęty przez rząd i opublikowany w środę. Liczba imigrantów wzrosła z 1,08 mln w 2012 roku do 1,23 mln w roku 2013 - czytamy w ""PNP"". ""Tak wysoką liczbę imigrantów odnotowano ostatnio w 1993 roku"" - stwierdzają autorzy raportu. Liczba osób, które w 2013 roku wyjechały z Niemiec, wyniosła 800 tys. i była wyższa o 12 proc. niż w 2012 roku. Dodatnie saldo imigracji wyniosło 430 tys. Trzy czwarte (76,8 proc.) imigrantów pochodzi z krajów europejskich. Prym wiodą wśród nich Polacy (16,1 proc.), przed Rumunami (11 proc.) i Włochami (4,9 proc.). Z 80 mln mieszkańców Niemiec aż 15,9 mln ma cudzoziemskie pochodzenie.",,
https://wiadomosci.onet.pl/swiat/rosyjska-klasa-srednia-wyjezdza-przez-polityke/22nst,Rosyjska klasa średnia wyjeżdża. Przez politykę?,Coraz więcej przedstawicieli rosyjskiej klasy średniej myśli o emigracji. Celem jest głównie Zachód. Trend ten ma nie tylko ekonomiczne powody. Obserwatorzy mówią o nowej emigracji politycznej.,"- To nowa fala - mówi Siergiej Kuzniecow. Stosunkowo niedawno wyemigrował z żoną do Francji. On jest właściwie pisarzem, ona psychologiem. Po swoich doświadczeniach jako emigranci postanowili jednak zająć się zupełnie innym zjawiskiem - zaczęli przyglądać się ludziom, którzy zdecydowali się opuścić Rosję. Na Facebooku założyli grupę ""Czemodan. Vokzal. Kuda?"" (Walizka. Dworzec. Dokąd?). W krótkim czasie zgromadzili wokół siebie ponad trzy tysiące sympatyków. Potencjalni klienci muszą ustawić się w kolejce. Chociaż usługi Kuzniecowa nie są tanie - około 700 euro, lista klientów rośnie. Głównie są to przedstawiciele klasy średniej: wysoko wykwalifikowani fachowcy, właściciele małych firm, ludzie pracujący na własny rachunek. Zdaniem Kuzniecowa emigranci obawiają się przede wszystkim niepewnego rozwoju sytuacji w Rosji. Pesymistycznie patrzą na perspektywy gospodarcze, na przyszłość oświaty, systemu opieki zdrowotnej. Jeszcze więcej obaw przysparza im własna przyszłość, możliwości rozwoju. W Rosji, uważają, nie mają szans na samorealizację, na urzeczywistnienie swoich zawodowych planów. Co ciekawe - zaznacza Kuzniecow - jego klienci zdecydowali się na opuszczenie Rosji wiosną 2014 roku. - Właściwie wcale nie chcieli wyjeżdżać. Ale teraz emigrują tylko ze względu na sytuację polityczną - mówi. Tym właśnie różni się ta ""nowa fala"" od emigracji ubiegłych lat. Ta poprzednia uwarunkowana była wyłącznie względami ekonomicznymi. Największym powodzeniem cieszą się wśród klientów Kuzniecowa tradycyjne cele emigrantów: Kanada, Australia, USA. Ale także państwa Europy, takie jak Niemcy czy Francja. Dopiero po nich kolejne miejsca na skali popularności zajmują bliskie Rosjanom kraje słowiańskie z wprowadzonymi już i funkcjonującymi europejskimi standardami. - Niezależnie od celu emigracji, moi klienci wyszukują sobie nowe miejsce zamieszkania z rozwagą, w bardzo trzeźwy sposób. Nie mają złudzeń i doskonale zdają sobie sprawę z trudności, jakie ich czekają - mówi Kuzniecow. Problemów ze znalezieniem pracy nie mają najwyraźniej programiści. ""Czemodan. Vokzal. Kuda?"" nie jest im potrzebny. Wśród klientów Siergieja Kuzniecowa nie ma w każdym razie ani jednego emigranta programisty. Potwierdza to Jekatierina Warga, ekspertka ds. zatrudnienia moskiewskiej wyższej szkoły ekonomicznej. Jej zdaniem wysoko wykwalifikowani fachowcy nie mają na Zachodzie żadnych trudności w znalezieniu pracy. - W pierwszym rzędzie są to programiści i naukowcy. W znacznie trudniejszej sytuacji są natomiast lekarze, bo wykształcenie lekarzy w Rosji ciągle jeszcze różni się od tego w USA i Europie - wyjaśnia. Wyjątkiem są pielęgniarki i sanitariusze, których na Zachodzie niezmiennie brakuje. Na dobrą pracę za granicą liczy też programistka Margarita Krasnosielskaja. Jesienią matka trójki dzieci podjęła decyzję o emigracji. Z całą rodziną. Sprzedała moskiewskie mieszkanie i złożyła pieniądze w jednym z europejskich banków. Teraz stara się o wszystkie potrzebne do wyjazdu dokumenty. - Czekam na potwierdzenie moich kwalifikacji ze strony niemieckich władz. Jeżeli otrzymam pozytywną decyzję, dostanę Blue Card, jedziemy do Niemiec - mówi Margarita. Ale na wszelki wypadek ma też plan awaryjny. O ile Niemcy nie wypalą, może rozpocząć studia podyplomowe w którymś z państw angielskojęzycznych i zostać tam po skończeniu nauki. - Kiedy Putin oświadczył, że są u nas zdrajcy ojczyzny, poczułam, że jesteśmy zagrożeni, ja i moja rodzina. Nie jesteśmy wprawdzie żadnymi aktywistami politycznymi, ale nie jesteśmy też zwolennikami reżimu - tłumaczy Margarita. Dlatego chce jak najszybciej opuścić Rosję. Dokąd pojadą? Chwilowo nie ma to już wielkiego znaczenia.",Coraz więcej przedstawicieli rosyjskiej klasy średniej myśli o emigracji,
https://wiadomosci.onet.pl/kiosk/ryszard-horowitz-los-odnaleziony/lpv2z,Los odnaleziony,"Kiedy piszę o przypadkach, to naprawdę mam na myśli przypadki.  Nie były to sytuacje przeze mnie przemyślane, nie planowałem ich. Może to był dar losu, a może przeznaczenie? Podobnie przeżycia czasu wojny i wszystkie sytuacje po niej. To zupełnie fantastyczne, wręcz metafizyczne zdarzenia, których nie można sobie wymyślić, choć przecież brzmią jak filmowy scenariusz – mówi w rozmowie z Onetem Ryszard Horowitz.","Ten najbardziej uznany na świecie polski fotografik i jeden z pionierów fotografii reklamowej, tym razem przedstawia opowieść o swoim życiu – od piekła Zagłady, getta i obozów, przez krakowskie dzieciństwo, szaloną młodość w Piwnicy pod Baranami, aż po odważny wyjazd do Nowego Jorku, który stał się początkiem zupełnie nowego życia. Na kartach autobiografii Horowitza, zatytułowanej ""Życie niebywałe. Wspomnienia fotokompozytora"", spotkamy wielu wielkich i znanych jego epoki – choćby Richarda Avedona, Romana Polańskiego, Andy'ego Warhola czy Micka Jaggera. Życiorys polskiego artysty jest jednak przede wszystkim historią o sile marzeń oraz mocy przypadku. W rozmowie z Onetem Ryszard Horowitz opowiada m.in. o tym, czym różni się Kraków od Nowego Jorku i Polska od Ameryki, czym jest dla niego tożsamość, a także dlaczego jego zdjęcia skłaniają do myślenia. Pana autobiografię otwiera i zamyka Kraków. Co więcej, w całej Pana opowieści można wyczuć pewną tęsknotę, może nawet nostalgię za miastem dzieciństwa i młodości. Czy są w Krakowie miejsca, których dzisiaj, po 55 latach przeżytych w Nowym Jorku, Panu brakuje? Ryszard Horowitz: Kraków zawsze był pięknym miastem. W młodości mieszkałem przy Rynku, mogłem na co dzień podziwiać wspaniałe, najważniejsze dla miasta zabytki, dlatego najbardziej cieszy mnie wizyta właśnie tam – usłyszenie hejnału, rzucenie okiem na kamienicę, w której kiedyś żyłem. To z pewnością kwestie najprzyjemniejsze, smutne jest jednak to, że w Krakowie nie mogę już spotkać moich przyjaciół. Większość albo nie żyje, albo wyjechała do innych miast, czy też do innych krajów. Na miejscu jest tylko kochana Joasia Ronikier, którą zawsze odwiedzam. Czuję się z nią związany jak z siostrą. W Krakowie został też Kazio Wiśniak – wspaniały człowiek. Moim marzeniem byłoby spotkanie z Piotrem Skrzyneckim, ale to, oczywiście, nie jest już możliwe. Piwnica pod Baranami, z okazji uroczystości związanych z moimi 75. urodzinami, przygotowała dla mnie niespodziankę. Ale dla mnie to świętowanie nie do końca było wesołe, bo poza jedną, może dwoma twarzami, nie widziałem nikogo z mojego dawnego otoczenia. Przeminęło z wiatrem. Zawsze, kiedy wracam do Krakowa, cofam się do pięknego okresu mojej młodości, ale szybko odzyskuję świadomość, że to nie jest już to samo miejsce. Przy całym pięknie, teraz to już zupełnie inny świat. Dlatego zakończenie mojej książki należy traktować z przymrużeniem oka. Na pewno nigdy nie wrócę tutaj ze złotówkami schowanymi w obcasach butów, tak jak wtedy, kiedy z dolarami jechałem do Nowego Jorku. Jednak nigdy nie mów nigdy. W końcu kto wie, co będzie w przyszłości. Jakie są Pana ulubione miejsca w Nowym Jorku? Tak się złożyło, że od lat urzęduję pod tym samym adresem. Żyję w jednym mieszkaniu, chociaż obecnie dwa razy większym, już od 1968 roku. Ten dom stał się dla mnie pewnym centrum. Co ciekawe, niedawno mój syn, myszkując w internecie, znalazł wiele fascynujących informacji na temat tego budynku, o czym zresztą piszę w książce. Działała tam Gertrude Venderbilt Whitney, a Edward Hopper miał w tym miejscu swoją pierwszą wystawę. Czyli to miejsce jest symboliczne, a na pewno przesiąknięte historią. To z nim jest Pan najbardziej związany? To miejsce jest moim domem, mieszkam tam z rodziną, a wszystko inne odeszło. Na przykład w miejscu mojej pierwszej pracowni, przy Piątej Alei, jest w tej chwili jakiś butik, zresztą cała dzielnica przeszła zupełną metamorfozę. Podobnie ukończony przeze mnie Instytut Pratt – wiele się w nim zmieniło. Z kolei, kiedy chciałem odwiedzić moje ostatnie mieszkanie w Brooklynie, okazało się, że cały blok został zburzony, a teraz stoi tam inny budynek. Cóż, Nowy Jork to nie Kraków, który ma to do siebie, że właściwie się nie zmienia, szczególnie w obrębie Rynku i Starego Miasta. Przez bardzo wiele lat było wręcz tak, że każdy sklep znajdował się tam, gdzie przed laty go zapamiętałem. Nie znaczy to jednak, że zmiany nie następują i są dla mnie niezauważalne. Kamienica, w której mieszkałem, ma teraz zupełnie inne wejście, a cały krakowski Rynek pełen jest nowych sklepów, parasoli i innych turystycznych atrakcji. Myślę, że już nie byłbym w stanie tam powrócić, a na pewno spać przy otwartych oknach (śmiech). Wracając do Nowego Jorku: zajmowałem tam kilka różnych studiów, przenosiłem się z mieszkania do mieszkania. Te wszystkie miejsca bardzo się zmieniły, ale kiedy przechodzę przypadkowo obok, czuję lekki dreszczyk emocji. Potwornie ubolewam nad faktem, że kluby jazzowe, w których spędzałem całe noce w latach 60., albo nie istnieją, albo się przekształciły, nie mówiąc już o kosztach związanych z odwiedzaniem ich – te przerosły inflację wielokrotnie (śmiech). W Harlemie na 125. Ulicy jest czynny kinoteatr ""Apollo"", kolebka jazzu. Udało mi się w nim zobaczyć największe sławy. Lokal niedawno odrestaurowano i wnętrze jest podobne do tego, które pamiętam z moich czasów. Kiedy wróciłem do Krakowa i poszedłem do synagogi Tempel, gdzie miałem swoją bar micwę, byłem bardzo zaskoczony tym, co zobaczyłem. Co się stało z tym miejscem?! Odrestaurowano je, jak to się mówi ""na bogato"". Nie tyle ""na bogato"", co ""na kiczowato"". Zupełna szopka. Przypomina mi to pałac cesarski w pekińskim Zakazanym Mieście, podobny wystrój, również górowały złoto, czerwień i błękit. Mam wiele wspomnień związanych z tą krakowską synagogą, dobrze pamiętam atmosferę tego miejsca. Teraz odbywają się tam koncerty, jest to, oczywiście, już zupełnie inna przestrzeń. Ale te zmiany są dla mnie trudne, nawet bolesne. Zresztą cały Kazimierz już nie jest ten sam, choć dom, w którym się urodziłem, stoi do dzisiaj przy ulicy Wawrzyńca. Jakie są, Pana zdaniem, największe różnice między Ameryką a Europą? Pisze Pan trochę o nich, analizując stosunek obywateli obu kontynentów do pracy czy nagości. Dzisiaj jest inaczej niż w momencie, w którym przyjechałem do Nowego Jorku. Teraz pewnie nie byłbym aż tak zszokowany i nie dostrzegłbym tylu różnic. Za moich czasów, na początku lat 60., niewielu moich tamtejszych przyjaciół kiedykolwiek było w Europie. Nie myśleli o takiej podróży, chociaż żyli w otwartym świecie. Nie mogłem tego zrozumieć. Tak samo, jak tego, dlaczego moi koledzy nie chadzają do muzeów i trzeba ich tam wypychać na siłę. Amerykanie mają własny styl, mają swoją mentalność, mają też inne punkty odniesienia, a biorąc pod uwagę to, że są krajem młodym, mają też krótszą historię, są mniej zanurzeni w przeszłości. Ale Nowy Jork to nie jest Ameryka. Zamieszkałem w tym mieście z rodziną dlatego, że przypomina Europę. A do tego jest kotłem, w którym miesza się wiele różnych kultur i języków. I to jest piękne. Jeżeli chodzi o samych Amerykanów: są bardziej swobodni, ale równocześnie o wiele bardziej chłodni i zdystansowani niż Europejczycy. Jednym z powodów, dla których lubię wracać do Polski, jest to, że ludzie tutaj uwielbiają zabawę i bez przerwy organizują jakieś przyjęcia. Znam osoby, które dosłownie codziennie chodzą na bankiety. Mieszkając tu na stałe, dostałbym chyba bzika (śmiech). Niełatwo wytrzymać takie tempo. Kiedy przyjeżdżam do Polski, ta atmosfera mnie pochłania. Ludzie są bardziej życzliwi, przynajmniej jeżeli chodzi o tych z najbliższego otoczenia. I to jest naprawdę miłe, bardzo odświeżające, bo nie doświadczam tego na co dzień w Nowym Jorku. Często z żoną rozmawiamy o tym, że w zasadzie nie mamy tam tylu wielkich przyjaciół. W dużym stopniu jest to związane z faktem, że obydwoje przyjechaliśmy już w dojrzałym wieku. A wielkie przyjaźnie zawiera się we wczesnej młodości. Wielokrotnie miałem tzw. przyjaciół, którzy potem szalenie mnie rozczarowali. Nawet po tylu latach trudno wyczuć, kto naprawdę jest bratnią duszą, a kto tylko na taką się kreuje, robiąc to dla koniunktury. Prawdę mówiąc, dla mnie o wiele ciekawszy był przyjazd do Ameryki z komunistycznej Polski. Oczywiście nie chciałbym, w żadnym wypadku, żeby tamta epoka wróciła, ale wtedy była to dla mnie kompletna, kulturowa i mentalna zmiana. Kiedy przestał się Pan czuć emigrantem? Zdaje się, że w Polsce jesteśmy dosyć mocno przywiązani do pewnej koncepcji ""bycia emigrantem"". Ale w Nowym Jorku, mieście, w którym każdy jest skądś, ten balast bycia obcym chyba szybko znika? Nigdy nie uważałem się za emigranta. Ameryka jest chyba jedynym krajem na świecie, gdzie emigrantów nie wytyka się palcami. Niemalże każdy może dostać tam szansę. To jest zakodowane w ich tradycji. Przyjechałem do Nowego Jorku w konkretnym celu. Po prostu założyłem sobie, że należy korzystać z najlepszych rzeczy, jakie miasto i ludzie mają do zaoferowania. To znowu jest kwestia przypadku, ale też, oczywiście, wyboru - tego z kim zacząłem się spotykać, z kim utrzymywałem kontakt. Nigdy też nie ciągnęło mnie do Greenpointu, do Polonii, bo, po pierwsze, nie miałem z tymi ludźmi wiele wspólnego – wtedy tak zwana młodzież studencka czy inteligenci nie przyjeżdżali do Ameryki – a, po drugie, starałem się żyć jak Amerykanie. Więc nie przeszedłem traumy emigranta, co nie znaczy, że nie przeżywałem nostalgii. Dopiero później, po wielu latach, zacząłem się zastanawiać, o ile milej jest żyć i umrzeć w kraju, w którym człowiek się urodził. Bez wątpienia, emigracja nie jest czymś zabawnym ani miłym i ja tego nikomu nie życzę. Gdybym raz jeszcze miał zdecydować o wyjeździe, to być może trochę bardziej bym się zastanowił. Wszystko ma swoje plusy i minusy. Jakie są więc plusy? Nowy Jork ma tak wiele do zaoferowania i bezsprzecznie jest pępkiem świata. Kiedy się otworzy gazetę i pomyśli o tym, ile dzieje się tam każdego dnia, można być zszokowanym. Z tych atrakcji nie sposób korzystać w pełni, nawet w ułamku jest to bardzo trudne. Przyjeżdżają naprawdę najwspanialsi i najlepsi, więc nie ruszając się z Nowego Jorku, można wchłaniać kulturę świata. To jest genialne. Mamy z żoną swoją posiadłość poza miastem. Krajobrazowo okolica przypomina Bieszczady. Zawsze, gdy zapraszam ludzi z Polski, to oni mówią: o Bieszczady, to są Bieszczady. Ale ja tego miejsca nie wybrałem dlatego, że wygląda jak Bieszczady, których tak naprawdę nie znam, ale dlatego, że chcieliśmy z żoną uciec od zgiełku miasta. Tam jest cisza, jesteśmy w lesie, nikogo nie widzimy, wokół latają tylko ptaki. I to też piękne, że człowiek może uciec. Pisze Pan: ""Moje życie pełne jest przypadków – na ogół bardzo szczęśliwych. Z tego powodu wiara w niezwykłą rolę przypadku jest moją prywatną namiastką religii"". Czym są te przypadki w Pana życiu? Może to raczej cudowne zrządzenia losu, przeznaczenie? Dla mnie to wszystko się sumuje, trudno oddzielić jedno od drugiego. Ale muszę przyznać, że kiedy piszę o przypadkach, to naprawdę mam na myśli przypadki. Bo to, że wpadłem na kogoś, niespodziewanie poznałem, potem ktoś mi coś zaproponował… Nie były to sytuacje przeze mnie przemyślane, nie planowałem ich. Może to był dar losu, a może przeznaczenie? Podobnie przeżycia czasu wojny i wszystkie sytuacje po niej. W książce piszę o tym, jak moi rodzice się odszukali i jak mama mnie odnalazła. To zupełnie fantastyczne, wręcz metafizyczne zdarzenia, których nie można sobie wymyślić, choć przecież brzmią jak filmowy scenariusz. Tożsamość każdego z nas może być bardzo pojemna. Zgodzi się Pan z tym? Oczywiście. Bardzo nie lubię funkcjonować w konkretnych tożsamościowych kategoriach. W Polsce podziały zawsze odgrywały wielką rolę. Kiedy czytam swoje życiorysy tutaj, to zauważam, że podkreśla się w nich moje żydowskie pochodzenie. Nie ukrywam go, ale to nie do pomyślenia, żeby w prasie amerykańskiej, w moim kontekście, ktoś kładł na to nacisk. Co innego, gdyby rozmowa zeszła na ten temat. Ale w innym przypadku jest to zupełnie bezsensowne. W Ameryce nikogo nie interesuje, skąd dana osoba pochodzi – tak długo, jak ma coś do zaoferowania. Bardzo często słyszę od osób przyjeżdżających z Polski do Ameryki, że Polaków nikt nie szanuje, że kiedy jest się z Polski, to jest trudniej, a kiedy stamtąd - łatwiej. Christo, bardzo znany artysta, który owija budynki czy mosty, jest Bułgarem. Dowiedziałem się o tym naprawdę późno, bo nikogo to nie interesowało. Po prostu jako artysta miał coś oryginalnego do pokazania – i tylko to się liczyło. Kiedy człowiek przyjeżdża do Ameryki, staje się jednym z wielu. W Polsce jesteśmy znacznie bardziej przywiązani do pochodzenia. To przywiązanie tworzy podziały, choć oczywiście łączy się z historią i kulturą. Ale jest też tak ewidentne, że często mnie drażni. Niekiedy potrafię je sobie dosyć dobrze wytłumaczyć, co nie znaczy, że nie przestaje mnie zadziwiać. Łączy się to z tym, że Polska jest krajem niezróżnicowanym – z jednym dominującym kolorem skóry i jedną religią. Każdy ""obcy"" musi być odpowiednio ""przypisany"". Czy kultura żydowska, obecna w Pana domu rodzinnym, była przez Pana w Ameryce zgłębiana? Prawdę mówiąc, nie. Nie wyrosłem w bardzo religijnej rodzinie, choć nie ulega kwestii, że każdy z nas wie, kim jest i skąd pochodzi. Nigdy też nie był to dla mnie problem. Kiedy czułem, że w czasie jakiegoś święta chcę pójść do synagogi, po prostu to robiłem. Jednak z ortodoksyjnymi Żydami miałem kontakt bardzo rzadko, choć w Nowym Jorku jest ich wielu. Kiedyś poszedłem na randkę, która była zorganizowana przez znajomych, i trafiłem do części Brooklynu, w której mieszkają tylko ortodoksi. Nie wpuszczono mnie tam do domu dziewczyny. Jej matka uchyliła drzwi i od razu je zatrzasnęła, mówiąc, że córki nie ma w domu. Potem dotarło do mnie, że nie miałem zakrytej głowy. Dla nich było to nie do przyjęcia, więc na wstępie zostałem skreślony. Z kolei ci, którzy zaaranżowali tę randkę, nie uprzedzili mnie, że mam spotkać się z konserwatywną żydowską rodziną. Gdybym zdawał sobie z tego sprawę, poszedłbym na tę randkę z nakrytą głową, by okazać szacunek ich tradycji. Moi rodzice, nawet w najgorszym okresie, nie ukrywali naszej żydowskiej tożsamości, nigdy nie zmienili nazwiska. Bardzo wiele osób dopiero w późnym wieku odkrywa swoje pochodzenie, ale dla mnie, od zawsze, to była zupełnie naturalna sprawa. Kiedy mieszkałem w Polsce, miałem w związku z moim pochodzeniem pewne problemy i doświadczałem przykrości. Nigdy jednak nie spotkało mnie to, co ludzi zmuszonych do emigracji w 1968 roku. Jest ich wielu, utrzymuję z nimi kontakt, z profesorami, artystami i literatami, ale nasze rozmowy nie schodzą na temat religii. Od czasu do czasu rozmawiamy o tym, dlaczego wyjechaliśmy z Polski. Często podkreślam, że gdybym został w kraju dłużej i również przeżyłbym to, co ci, którzy wyjechali w '68, byłoby mi trudniej tutaj wracać. Pamięta Pan pierwsze zrobione przez siebie zdjęcie? Wydaje mi się i wierzę głęboko w to, że zdjęcie maszkarona w piwnicy naszego domu przy Rynku to moja pierwsza fotografia. Jeżeli nie, to na pewno jedna z pierwszych. Mam oryginalny negatyw, ale niestety niedatowany. Pisze Pan, że żona jest do dzisiaj Pana ""absolutnie ulubioną modelką"". Jak to jest fotografować przez tyle lat tę jedną, najbliższą osobę? Żona zatrzymała swoją urodę, ale nie traktuję jej jako modelki. Mój przyjaciel Jon Blair, znakomity dramaturg i filmowiec, wyraził kiedyś opinię, według której kobiety na moich zdjęciach są zimne, bo ja mam do nich taki stosunek. To wszystko jest wymysłem, a stało się legendą, która bez przerwy jest powtarzana. Łatwiej jest fotografować osobę, którą się kocha, z którą jest się blisko, niż zupełnie obcą. Ale jak to się robi? Po prostu: idzie się na całego i stara się osiągnąć swój cel. W książce pisze Pan: ""pokazuję kobietę jako figurę, symbol, element obrazu, by pokazać, że w hierarchii piękna zawsze stoi na samym szczycie"". A więc kobieta na Pana zdjęciach jest pewną ikoną. Ale to nie dehumanizacja czy emocjonalny chłód, wręcz przeciwnie. Właśnie tak. Problem chyba leży w tym, że dziesiątki moich zdjęć, zrobionych naprawdę wiele lat temu, wygląda bardzo nowocześnie. Odbiorcy mają problem z umieszczeniem ich w czasie. Korzystałem z uniwersalnego kanonu urody kobiecej, a do tego zawsze unikałem wykorzystywania akcesoriów, które określałyby moment zrobienia danego zdjęcia. Typ urody, który zawsze mnie interesował, nigdy się nie zmieni, przynajmniej do końca mojego życia. Wydaje mi się, że każdemu może być on bliski. ""Unikalność fotografii polega na tym, że migawka aparatu potrafi zatrzymać coś, czego ludzkie oko nie jest w stanie dostrzec. I to właśnie intryguje mnie najbardziej"". Zawsze podkreśla Pan, że nie interesuje Pana fotografia, która po prostu oddaje rzeczywistość.",Ryszard Horowitz,
https://wiadomosci.onet.pl/swiat/hiszpania-4600-nielegalnych-uchodzcow-przedostalo-sie-w-tym-roku-do-melilli/35mcx,Hiszpania: 4600 nielegalnych uchodźców przedostało się w tym roku do Melilli,"4669 nielegalnych imigrantów, głównie z Afryki, przedostało się od początku roku do hiszpańskiej eksklawy Melilla na afrykańskim wybrzeżu Morza Śródziemnego. W ubiegłym roku było nich niewiele ponad trzy tysiące - poinformował w środę szef hiszpańskiego MSW.","Odpowiadając w Kortezach na pytania lewicowej opozycji oskarżającej rząd o nieprzyjmowanie imigrantów, którym udało się przekroczyć granicę nie mając prawa azylu, minister Jorge Fernandez Diaz potwierdził, że przeważająca większość z nich to imigranci ekonomiczni i socjalni, którzy nie spełniają warunków otrzymania azylu politycznego. - Do 16 listopada tylko do Melilli dotarło łącznie 4669 nielegalnych imigrantów. I wiecie, ilu poprosiło o azyl bądź ochronę międzynarodową? 75. Ci, którzy wdzierają się w grupach do Melilli lub Ceuty, są w przeważającej większości imigrantami ekonomicznymi i socjalnymi. Oni nie chcą ubiegać się o azyl lub ochronę międzynarodową - powiedział minister. - Hiszpania broni swych zewnętrznych granic, gdyż jest to nasze zobowiązanie, nasze prawo. Nasze terytorium określają granice. Jest ono ściśle związane z pojęciem suwerenności. Mam nadzieję, że nie będziecie prosić mnie o zrzeczenie się hiszpańskiego charakteru Ceuty i Melilli - dodał. Do eksklaw tych - Ceuty, a zwłaszcza Melilli - od lat rości sobie prawa Maroko. W wyniku konfliktów w Syrii, Iraku, Sudanie, a także Mali w ostatnich miesiącach coraz więcej uchodźców przedostaje się do Ceuty i do Melilli, gdzie znajdują się jedyne granice lądowe pomiędzy Afryką a Europą. Deputowany małej prawicowej partii EUPV-Els Verds PV Ricardo Sixto zarzucił rządowi, że jego polityka imigracyjna nie jest zgodna z traktatami międzynarodowymi podpisanymi przez Hiszpanię, a zwłaszcza z Europejską Kartą Praw Człowieka.",,
https://wiadomosci.onet.pl/kraj/wsieci-nasz-kraj-opusci-w-najblizszym-czasie-kilka-milionow-polakow/k41bz,"""wSieci"": nasz kraj opuści w najbliższym czasie kilka milionów Polaków","Szacuje się, że w ciągu najbliższych dwóch-trzech lat z naszego kraju w celach zarobkowych może wyjechać nawet 3-5 mln Polaków. O sprawie Ewa Wesołowska w najnowszym numerze tygodnika ""wSieci"". ""Dla kraju to katastrofa"" - czytamy.","Dziennikarka tygodnika ""wSieci"" opiera się na danych z najnowszego raportu Work Service, opracowanego na podstawie badań Millward Brown, które potwierdziły tylko niepokojące badania CBOS z 2013 roku. Z najnowszego raportu wynika bowiem, że aż 2,8 mln Polaków zamierza opuścić granice naszego kraju. - Robimy wszystko, aby zachęcić ludzi do ucieczki z kraju – podsumowuje dla tygodnika ""wSieci"" demograf Piotr Szukalski z Uniwersytetu Łódzkiego. – Pracodawcy płacą tyle, żeby po miesiącu wystarczyło na bilet w jedną stronę. Ludzie, gdy widzą, że za granicą można zarobić 3-6 razy więcej, po prostu wyjeżdżają. Z raportu Work Service wynika, że 84 proc. badanych wyjeżdża z kraju z powodu niskich zarobków. Drugą ważną przyczyną jest wyższy standard życia. Jak pisze Ewa Wesołowska, do najbardziej atrakcyjnych destynacji zarobkowych należą: Niemcy, Wielka Brytania czy Holandia. Jak czytamy w artykule ""Bilet w jedną stronę"" tygodnika ""wSieci"" największe konsekwencje emigracji zarobkowej widoczne są w kwestiach przyrostu naturalnego. Tzw. współczynnik dzietności wynosi w Polsce tylko 1,3. Dla porównania w innych krajach wynosi 2. W ubiegłym roku urodziło się w naszym kraju zaledwie 370 tys. dzieci, czyli najmniej od 5-6 lat. Z danych Głównego Urzędu Statystycznego wynika, że Polki chętniej rodzą za granicą. To, jak pisze Ewa Wesołowska w tygodniku ""wSieci"" powoduje, że ""demografowie od lat biją na alarm, strasząc wizją Polski ludzi biednych i starych. Dowodzą, że jeśli nie zatrzymamy spadku urodzin, stan ludności w 2035 roku zmniejszy się o dodatkowe 2,5 mln ludzi"".",Polacy wyjeżdżają w celach zarobkowych,
https://wiadomosci.onet.pl/swiat/brytyjskie-szpitale-chca-rekrutowac-pielegniarki-w-polsce-by-rezygnowac-z-tlumaczy/mz6tm,"Brytyjskie szpitale chcą rekrutować pielęgniarki w Polsce, by rezygnować z tłumaczy","Brytyjskie szpitale są coraz częściej zainteresowane zatrudnianiem personelu medycznego z krajów Europy Wschodniej, w tym z Polski. Wynika to z rosnącej liczby pacjentów z tego regionu i związaną z tym koniecznością zatrudniania tłumaczy.","Brytyjska Narodowa Służba Zdrowia (NHS) wydaje rocznie na usługi tłumaczy 23 mln funtów. Aby zmniejszyć tę kwotę, placówki służby zdrowia zamierzają zatrudniać większą liczbę pielęgniarek z krajów Europy Wschodniej, w tym przede wszystkim z Polski. Zainteresowanie rekrutacją polskich pielęgniarek potwierdziło Stowarzyszenie Szpitali Hrabstwa Lincolnshire (United Lincolnshire Hospitals Trust-ULHT), które zarządza trzema szpitalami w hrabstwie Lincolnshire i świadczy usługi medyczne dla wielu innych placówek w tym regionie. ""Jesteśmy zainteresowani takim krokiem, choć póki co nie ma konkretnych planów prowadzenia rekrutacji w Polsce"" - powiedziała PAP przedstawicielka biura komunikacji ULHT. Podobne deklaracje składają także przedstawiciele szpitala w Kings Lynn w sąsiednim hrabstwie Norfolk. W listopadzie rekrutację w Polsce prowadził trust zrzeszający szpitale przy Uniwersytecie Cambridge (Cambridge University Hospitals-CUH). Jak poinformowano PAP w CUH proces rekrutacji cały czas trwa i jest zbyt wcześnie, by mówić o efektach. Przedstawicielka ULHT potwierdziła PAP, że w szpitalach zarządzanych przez stowarzyszenie zatrudnieni są obecnie zarówno polscy lekarze jak i pielęgniarki, ale nie była w stanie określić ich dokładnej liczby. ""Jesteśmy zadowoleni z ich profesjonalizmu i bierzemy pod uwagę zatrudnianie kolejnych lekarzy i pielęgniarek nie tylko z Polski, ale także z innych krajów Europy Wschodniej"" - potwierdza. O rosnącym zainteresowaniu brytyjskich szpitali zatrudnianiem polskich pielęgniarek w celu redukcji kosztów związanych z koniecznością zatrudniania tłumaczy informował ""Mail on Sunday"". Według gazety, ULHT ma obecnie do zagospodarowania 36 etatów dla pielęgniarek i zamierza na początku przyszłego roku przeprowadzić rekrutację w Polsce. Rozmówczyni PAP z ULHT nie potwierdza jednak tych informacji. Nieoficjalnie jednak mówi się, że w ULHT znajomość języka polskiego jest brana pod uwagę przy rekrutacji pielęgniarek, mieszkających już na terenie Wielkiej Brytanii. Choć ULHT nie podaje oficjalnie liczby pacjentów pochodzących z Europy Wschodniej to z danych, na które powołuje się ""Mail on Sunday"" wynika, że koszty jakie ponosi na usługi tłumaczy wzrosły z 45 tys. funtów rocznie w 2010 roku do 57 tys. funtów w roku 2012. Oprócz kosztów związanych z koniecznością zatrudniania tłumaczy, problemy językowe prowadzą do wydłużania się czasu konsultacji medycznych, a co za tym idzie wydłużanie okresu oczekiwania pacjentów na przyjęcie przez lekarza. Hrabstwo Lincolnshire ma jeden z największych w Wielkiej Brytanii odsetków imigrantów z Europy Wschodniej. W liczącym 64 tys. mieszkańców Bostonie, gdzie mieści się jeden ze szpitali ULHT, około jedną dziesiątą stanowią imigranci z nowych krajów członkowskich UE. Brytyjskie szpitale rekrutując pielęgniarki z zagranicy korzystając z usług wyspecjalizowanych biur pośrednictwa pracy. Jak się dowiedział PAP w jednym z takich biur, CPL Healthcare, zainteresowanie brytyjskich placówek służby zdrowia rekrutacją pracowników w Polsce jest duże, ale utrzymuje się na w miarę stałym poziomie. ""Nie widzimy w ostatnim czasie znaczącego wzrostu, który mógłby być spowodowany wzrostem liczby polskich imigrantów. Nie wydaje mi się też, żeby głównym argumentem za poszukiwaniem polskich pielęgniarek była chęć zaoszczędzenia na kosztach tłumaczeń. Taki argument w rekrutacjach, które prowadzimy nigdy się nie pojawił"" - powiedziała PAP osoba odpowiadająca za rekrutację polskich pielęgniarek dla brytyjskich szpitali. ""Brytyjscy pracodawcy już dawno przekonali się do kwalifikacji polskich pielęgniarek, a największą barierą jest cały czas niewystarczająca znajomość języka ze strony potencjalnych pracowników"" - twierdzi rozmówczyni PAP.",Shutterstock,
https://wiadomosci.onet.pl/swiat/meksykanski-problem-z-amerykanskimi-imigrantami/hbnx8,Meksykański problem z... amerykańskimi imigrantami,O problemie nielegalnych meksykańskich imigrantów w Stanach Zjednoczonych wiedzą wszyscy. Mniej znana jest natomiast kwestia nielegalnych imigrantów amerykańskich w Meksyku.,"Na południe wyjeżdża coraz więcej Amerykanów na emeryturze, jednak niewielu z nich dba o to, by uregulować status swojego pobytu. Meksykański rząd wyszedł naprzeciw temu problemowi i stworzył specjalną wizę, tzw. Residente Temporal dla osób, które nie pracują w Meksyku, ale są niezależne finansowo. To jednak nie poprawiło sytuacji i wiele osób wciąż korzysta ze 180-dniowej wizy turystycznej, przekraczając dozwolony czas pobytu. Karą jest mandat oraz pouczenie. Puerto Vallarta, Mazatlan czy Merida to niektóre z miast, najchętniej wybieranych przez obywateli Stanów Zjednoczonych. - Mieszkanie w Meksyku jest znacznie tańsze - mówi Michael Webb, który mieszka w San Miguel de Allende. Koszty utrzymania, klimat i znakomite jedzenie to najważniejsze czynniki wpływające na decyzję o spędzeniu jesieni życia u południowego sąsiada.",Reuters,
https://wiadomosci.onet.pl/swiat/barack-obama-podpisal-dekret-imigracyjny/yfyn6,Barack Obama podpisał dekret imigracyjny,"Prezydent Barack Obama podpisał dekret imigracyjny, w wyniku którego prawie 5 mln z ponad 11 mln nielegalnych imigrantów w USA otrzyma ochronę przed deportacją - poinformował w piątek Biały Dom.","Prezydent podpisał dokument na pokładzie samolotu Air Force One, tuż po wylądowaniu w Las Vegas. Barack Obama ogłosił dekret w czwartek. W wystąpieniu w Las Vegas powtórzył, że wolałby, by system imigracji został zreformowany na drodze legislacyjnej w Kongresie, a nie dekretów prezydenckich. ""Wobec bezczynności (parlamentu) muszę działać sam"" - powiedział prezydent. W ubiegłym roku z inicjatywy Obamy Senat przyjął ponadpartyjną ustawę w tej sprawie, ale zdominowana przez Republikanów Izba Reprezentantów nawet nie poddała jej pod głosowanie. Wielu Republikanów, zwłaszcza związanych ze skrajnie prawicową Partią Herbacianą (Tea Party), argumentowało, że ustawa byłaby ""amnestią"" dla nielegalnych imigrantów w USA. Na mocy ogłoszonego przez Obamę dekretu prawie 5 mln nielegalnych imigrantów otrzyma trzyletnią ochronę przed deportacją. Dotyczyć ma to jednak tylko tych osób, które żyją w USA minimum pięć lat i są rodzicami dzieci, które mają amerykańskie obywatelstwo (bo urodziły się w USA) lub uregulowany status, a także nie były karane.",PAP/EPA,
https://wiadomosci.onet.pl/kraj/wartosc-transferow-bankowych-od-emigrantow-w-14-wyniesie-ok-4-mld-euro/lrsge,Wartość transferów bankowych od emigrantów w '14 wyniesie ok. 4 mld euro,"Wartość środków pieniężnych przekazanych przez emigrantów do Polski poprzez system bankowy w 2014 r. wyniesie ok. 4 mld euro - oceniła dla PAP Monika Prus, dyrektor Departamentu Polityki Migracyjnej MSW.","""Wydaje się, że w 2014 r. nie zaszły wyraźne zmiany w kwestii przepływów środków od polskich emigrantów. Dane za 2013 r. wskazały, że transfery bankowe wyniosły ok. 4 mld euro, a po pierwszym kwartale tego roku było to ok. 1 mld euro. Pokazuje to, że można oczekiwać, że w całym roku emigranci przekażą do kraju również ok. 4 mld euro, być może nieznacznie więcej"" - powiedziała Prus. Dane NBP wskazują, że w I kwartale 2014 roku emigranci przekazali do Polski 942 mln euro. W 2013 roku emigranci przekazali do Polski 4,07 mld euro. Prus zaznaczyła, że dane o transferach pieniężnych dotyczą jedynie tych środków, które są ewidencjonowane przez system bankowy. ""Można szacować, że obecnie na emigracji zarobkowej przebywa ok. 2 mln Polaków. Ich profil bardzo się rozszerzył - od osób z niskimi kwalifikacjami wykonującymi podstawowe prace manualne po osoby z wyższym wykształceniem, wyjeżdżające do pracy jako specjaliści zwerbowani już w Polsce. Część tych osób emigruje z rodzinami, zaś część indywidualnie i to te osoby przodują w przesyłaniu pieniędzy do Polski. Szacuje się, że średnio Polak przesyła z emigracji 8-10 tys. złotych rocznie"" - powiedziała. ""To są jedynie te środki, które przechodzą przez konta bankowe. Ile środków trafia z zagranicy w formie gotówki bądź przywożonych dóbr i towarów nikt nie jest w stanie oszacować"" - dodała. W ocenie Prus, w 2014 r. liczba osób przebywających na emigracji zarobkowej wzrosła w ujęciu rocznym, zaś w 2015 r. ta dynamika powinna być stabilna. ""Sumarycznie liczba osób przebywających na emigracji w tym roku jest wyższa niż w zeszłym roku. Zmieniają się także nieco kierunki wyjazdów. Nadal najpopularniejsza jest emigracja na Wyspy Brytyjskie, nie maleje zainteresowanie Niemcami oraz Włochami. Nieco mniej Polaków wyjeżdża natomiast za pracą do Holandii czy Belgii"" - powiedziała.",Thinkstock/ Digital Vision,
https://wiadomosci.onet.pl/swiat/miliony-nielegalnych-imigrantow-otrzyma-ochrone-przed-deportacja/62h1g,Miliony nielegalnych imigrantów otrzyma ochronę przed deportacją,"Prawie 5 mln nielegalnych imigrantów otrzyma ochronę przed deportacją dzięki dekretom prezydenta USA - poinformował w czwartek Biały Dom. Chodzi głównie o żyjących w USA od minimum pięć lat rodziców dzieci, które mają obywatelstwo USA lub uregulowany status.","Prawie 5 z 11,2 mln nielegalnych imigrantów żyjących w USA może liczyć na czasowe zalegalizowanie pobytu i zgodę na pracę w wyniku ogłoszonych w czwartek przez prezydenta Baracka Obamę dekretów. ""Deportowanie milionów osób jest nierealne"" - tłumaczył Obama. Prezydent Barack Obama ogłosił w czwartek działania, by jak powiedział ""naprawić zepsuty od kilku dziesięcioleci system imigracji"" USA. ""Bądźmy szczerzy: wyśledzenie i deportowanie milionów nielegalnych imigrantów jest nierealne (...) a także nie byłoby zgodne z amerykańskim duchem"" - powiedział Obama w przemówieniu do narodu wygłoszonym w Białym Domu. Biały Dom poinformował, że na mocy ogłoszonych przez Obamę dekretów prawie 5 mln nielegalnych imigrantów otrzyma trzyletnią ochronę przed deportacją. Dotyczyć ma to jednak tylko tych osób, które żyją w USA minimum pięć lat i są rodzicami dzieci, które mają amerykańskie obywatelstwo (bo urodziły się w USA) lub uregulowany status, a także nie były karane. ""Wyjdą z cienia, zaczną płacić podatki i otrzymają czasowe pozwolenie na pobyt w USA bez obawy, że zostaną deportowani"" - tłumaczył Obama. Zapewnił, że wolałby, by system imigracji został zreformowany w ramach procesu legislacyjnego w Kongresie, a nie dekretów prezydenckich, ale ""od półtora roku liderzy Republikanów w Izbie Reprezentantów odmawiali głosowania"" w tej sprawie. Obama zastrzegł, że w żadnym wypadku nie jest to amnestia, o co oskarżają go Republikanie. ""Amnestią byłoby pozostawić system bez zmian: gdy miliony ludzi żyją tu bez płacenia podatków i przestrzegania zasad, podczas gdy politycy wykorzystują tę kwestię, by straszyć ludzi i zbierać głowy wyborców podczas kampanii"" - powiedział Obama. Plan Obamy zakłada też, że wzmocnione zostaną działania na rzecz walki z nielegalną imigracją poprzez uszczelnienie południowej granicy USA. Osoby przyłapane na jej nielegalnym przekraczaniu będą odsyłane z powrotem. Obama przypomniał, że za jego prezydentury już podwojono liczbę patroli strażników na granicy. Zintensyfikowano też deportacje. Z danych ministerstwa bezpieczeństwa kraju wynika, że od sześciu lat z USA deportowano ponad 2 mln osób, czyli tyle ile przez osiem lat urzędowania George'a Busha w Białym Domu. Obama zapewnił, że deportacje będą kontynuowane, ale nacisk będzie położony na osoby stwarzające zagrożenie dla bezpieczeństwa kraju: ""na przestępców, a nie rodziny; kryminalistów, a nie dzieci, członków gangów, a nie matki, które ciężko pracują, by utrzymać dzieci"". Ponadto rozszerzona zostanie skala utworzonego w 2012 roku programu DACA (Deferred Action for Childhood Arrivals), który zapewnia czasową ochronę przed deportacją i pozwolenia na pracę dla osób, które zostały przywiezione nielegalnie do USA jako dzieci. Zwiększona ma być też liczba wydawanych pozwolenia na pracę dla obcokrajowców, w tym absolwentów amerykańskich uczelni z tzw. wykształceniem i umiejętnościami high-tech (czyli nowych technologii). Skala ogłoszonych przez administrację USA zmian w polityce imigracyjnej USA jest największa od 1986 roku, kiedy to Kongres (za prezydenta Ronalda Regana) przyjął ustawę, która umożliwiła uzyskanie tzw. zielonych kart (dających pozwolenia na pobyt i pracę) 2,7 mln nielegalnych imigrantów. Wszelkie późniejsze próby zreformowania systemu imigracyjnego w USA przez Kongres nie powiodły się. W ubiegłym roku z inicjatywy Obamy Senat przyjął ponadpartyjną ustawę w tej sprawie, ale zdominowana przez Republikanów Izba Reprezentantów nawet nie poddała jej pod głosowanie. Wielu Republikanów, zwłaszcza związanych ze skrajnie prawicową Partią Herbacianą (Tea Party), argumentowało, że ustawa byłaby ""amnestią"" dla nielegalnych imigrantów w USA. Obama już latem zapowiedział, że wobec obstrukcji Republikanów ogłosi zmiany w systemie imigracji w oparciu o dekrety prezydenckie, a więc z pominięciem Kongresu. Odłożył jednak ich ogłoszenie, gdyż nalegali o to niektórzy parlamentarzyści Demokratów, obawiający się, że może to osłabić ich szanse na reelekcję w listopadowych wyborach. Nie ustrzegło to jednak partii prezydenta przed wyborczą porażką, natomiast rozczarowało wielu latynoskich wyborców. Republikanie, którzy od stycznia będą kontrolować obie izby Kongresu, od kilku tygodni ostrzegali Obamę, by nie działał samodzielnie w kwestii imigracji. Zdaniem Republikanów, Obama nadużywa swych uprawnień i już zapowiedzieli, że nie pozostaną bierni. Na kilka godzin przed przemówieniem Obamy lider Republikanów w Senacie Mitch McConnell zapowiedział, że prezydent ""pożałuje"" swej decyzji. W Partii Republikańskiej pojawiły się pomysły, by w celu skłonienia prezydenta do zmiany decyzji wykorzystać negocjacje budżetowe albo zablokować w Senacie wszelkie nominacje rządowe, dopóki Obama nie odwoła dekretów. Przewodniczący Izby Reprezentantów John Boehner kolejny raz zagroził pozwaniem prezydenta do sądu za nadużywanie uprawnień.",PAP/EPA,
https://wiadomosci.onet.pl/kraj/mlodzi-chca-emigrowac-za-praca/54een,Młodzi chcą emigrować za pracą,"Młodzi chcą emigrować za pracą - wynika z raportu firmy Work Service. 1/5 badanych - chodzi między innymi o pracujących, bezrobotnych, uczących się, przebywających na urlopach macierzyńskich i wychowawczych - rozważa emigrację zarobkową w ciągu najbliższego roku.","75 proc. osób mających takie plany to ludzie poniżej 35 roku życia, częściej mężczyźni niż kobiety. Z raportu wynika, że praca za granicą to kusząca perspektywa dla mieszkańców większych miast. Preferowane kierunki to nadal kraje Unii Europejskiej, a w szczególności Niemcy, Wielka Brytania i Holandia. Zdecydowanym i najczęstszym powodem emigracji zarobkowej, wskazanym przez 84 procent badanych, są wyższe wynagrodzenia. Potem wymieniano także wyższy standard życia, możliwość podróżowania i lepszą służbę zdrowia oraz lepsze warunki socjalne. Z badania wynika, że najważniejszym powodem pozostania w Polsce jest przywiązanie do rodziny i przyjaciół.",Reuters,
https://wiadomosci.onet.pl/kraj/rz-polska-sie-wyludnia-w-zastraszajacym-tempie/mchmn,"""Rz"": Polska się wyludnia w zastraszającym tempie","Polska wyludnia się w alarmującym tempie. Według najnowszych danych Eurostatu obecnie w naszym kraju żyje poniżej 36,5 mln ludzi. O sprawie pisze ""Rzeczpospolita"".","Ciekawą kwestią, o której pisze Bartosz Marczuk, jest rozbieżność pomiędzy danymi Eurostatu i GUS. Według danych Eurostatu w Polsce mieszka o 2 mln osób mniej niż podaje Główny Urząd Statystyczny. W dodatku według najnowszej prognozy naszego urzędu liczba Polaków miała spaść poniżej 36,5 mln dopiero w 2035 roku. Zdaniem ekspertów to informacje Eurostatu są bardziej rzetelne. Dlaczego? GUS w swoich obliczeniach nie uwzględnia emigrantów, którzy opuścili nasz kraj. A było ich około dwóch milionów. ""Demograficzna wizja kraju, jaka wyłania się z najnowszej prognozy, nie jest zaskoczeniem. Czeka nas dalszy stopniowy ubytek liczby ludności i znaczące zmiany struktury według wieku"" – można przeczytać w najnowszej prognozie ludności na lata 2014–2050 sporządzonej przez Główny Urząd Statystyczny. Według obliczeń GUS w 2050 roku w naszym kraju będzie mieszkać 33,9 mln ludzi. To o 4,6 mln mniej niż obecnie. Gazeta pisze, iż aby zdać sobie sprawę z ogromu ubytku, trzeba sobie wyobrazić, że z mapy Polski zniknie sześć największych miast – Warszawa, Kraków, Łódź, Wrocław, Poznań i Gdańsk. Co gorsza, należy pamiętać, że prognoza GUS jest sporządzona bez uwzględniania liczby emigrantów. Gdy zatem dodamy kolejne dwa miliony Polaków, to okaże się, że w najbliższych latach nad Wisłą będzie żyło mniej niż obecnie aż 7 milionów naszych rodaków. To nie koniec złych wiadomości. Polska będzie się starzała w zastraszającym tempie. ""Osoby w wieku 65 lat i więcej będą stanowiły w 2050 r. prawie 1/3 populacji, a ich liczba wzrośnie o 5,4 mln w porównaniu z 2013 r. Z kolei kobiety w wieku rozrodczym w 2050 r. będą stanowiły jedynie 62 proc. stanu z roku wejściowego"" – wylicza GUS. Więcej w dzisiejszej ""Rzeczpospolitej"".",Polska się wyludnia w zastraszającym tempie,
https://wiadomosci.onet.pl/kraj/rosnie-liczba-polakow-wykorzystywanych-do-pracy-przymusowej/wvn16,Rośnie liczba Polaków wykorzystywanych do pracy przymusowej,W ostatnich latach rośnie liczba Polaków zmuszanych do niewolniczej pracy m.in. w Wielkiej Brytanii czy Niemczech - wynika z danych policji. Nowym zjawiskiem jest też wykorzystywanie ich przez grupy przestępcze do wyłudzenia świadczeń socjalnych.,"Jak podkreśla w rozmowie z PAP naczelnik wydziału do walki z handlem ludźmi Biura Służby Kryminalnej KGP mł. insp. Monika Sokołowska, nadal wśród ofiar handlu ludźmi dominują osoby, w tym przede wszystkim kobiety, wykorzystywane do świadczenia usług seksualnych. ""Ostatnie lata pokazują jednak, że rośnie liczba Polaków wykorzystywanych do pracy przymusowej. Trzecią formą handlu ludźmi, odkrytą przez polską policję, jest wykorzystywanie ludzi do wyłudzania świadczeń socjalnych"" - dodała. Ze spraw prowadzonych przez policjantów wynika m.in., że Polacy wykorzystywani są zarówno do prac sezonowych - np. zbierania truskawek, jak i prac całorocznych związanych np. z rozbiórką budynków. ""W przypadku świadczenia usług seksualnych ofiarami są głównie kobiety. Tu - w sprawach dotyczących pracy przymusowej - rozkłada się to 50 proc. na 50 proc., w zależności od tego, czy są to prace związane ze sprzątaniem, budowlane czy np. sezonowe w ogrodnictwie"" - oceniła Sokołowska. Z danych policji wynika, że ofiarami tego typu procederu padają osoby z określonych środowisk, często bezdomne, bezrobotne, bez żadnych perspektyw finansowych, nieznające języków obcych. Werbownicy szukają swoich ofiar np. przy ośrodkach pomocy społecznej, urzędach pracy, zamieszczają ogłoszenia w internecie. ""W takich sytuacjach charakterystyczne jest też to, że osoba werbowana musi podjąć decyzję natychmiast lub w bardzo krótkim czasie. Sprawcy nie dają jej czasu na zastanowienie się, sprawdzenie, bo wątpliwości są niedopuszczalne. Oferta jest »specjalna« , jedyna w swoim rodzaju. Ofiara ma rozważać tylko to, jak szybko może się spakować, żeby nikt inny jej nie ubiegł"" - dodała Sokołowska. Na miejscu pracownikom zabierane są dokumenty. Często nie wiedzą nawet, gdzie są; jeśli próbują się przeciwstawiać, są bici, stosowane są wobec nich też groźby. Przykładem jest jedna z głośniejszych spraw dotycząca wykorzystywania Polaków do pracy przy rozbiórkach budynków, m.in. w Londynie. Prace te prowadzone były w niebezpiecznych warunkach, siedem dni w tygodniu przez kilkanaście godzin dziennie. ""Organizatorzy"" przetrzymywali swoje ofiary w zamknięciu. Problem wykorzystywania ludzi do przymusowej pracy widoczny jest też w Polsce. Do naszego kraju trafiąją zazwyczaj osoby zza wschodniej granicy i z Azji. Bywa, że ofiary tego procederu muszą płacić gangom za ""możliwość"" pracy w Polsce duże kwoty. Tak było w przypadku obywatela Bangladeszu, który za opłatę w wysokości 7,5 tys. dolarów przyjechał do Polski, by filetować ryby. W rzeczywistości, wraz ze swoim współtowarzyszami, zmuszany był do pracy przy czyszczeniu kadłubów statków. Jak powiedziała Sokołowska, nowym zjawiskiem, rozpoznanym właśnie przez polskich policjantów, jest wykorzystywanie Polaków do wyłudzania świadczeń socjalnych, głównie w Wielkiej Brytanii. ""Pierwsze informacje, które do nas docierały w 2006, 2008, 2009 r. były szczątkowe. Gdzieś ktoś padł ofiarą oszustwa, zaboru dokumentów, pobicia, pozbawienia wolności - to były takie elementy, które nie wskazywały na to, że może chodzić o handel ludźmi. Kiedy, przykładowo, dziewczyna zostaje zrekrutowana do świadczenia usług seksualnych, powie policji, że została pobita, zgwałcona, zabrano jej dokumenty, ale nie powie, że jest ofiarą handlu ludźmi. Bo o tych wszystkich elementach związanych z tym procederem, organizacją werbunku, może nie wiedzieć. Tak samo jest w przypadku osób wykorzystywanych do przymusowej pracy czy wyłudzenia świadczeń"" - wyjaśniła naczelnik. Jak dodała, początkowo Polacy, przy pomocy których wyłudzano ""socjal"", wywożeni byli do Niemiec. Kiedy jednak otworzył się rynek pracy w Wielkiej Brytanii, organizatorzy tego procederu stwierdzili, że tam zyski mogą być znacznie większe. ""Werbowano osoby bezrobotne, w trudnej sytuacji finansowej, nieznające języka angielskiego. W Londynie rozlokowywano ich w różnych miejscach, tak by oddzielić je od osób, z którymi nawiązały kontakty podczas podróży. Później mówiono im, że praca będzie, ale muszą dopełnić pewnych formalności, m.in. założyć konto. Wożono ich do banków, a także do urzędów. Podpisywali dokumenty. Towarzyszyli im tłumacze współpracujący z grupą przestępczą"" - relacjonowała Sokołowska. Polscy policjanci ustalili, że w ten sposób przestępcy wyłudzali gigantyczne świadczenia socjalne. Dokumenty, podpisywane przez osoby przywiezione z Polski do pracy, były niczym innym jak wnioskami o pomoc społeczną, dodatkowo zakładane na ich podstawie konta umożliwiały zaciąganie kredytów. ""Po kilku dniach takim osobom mówiono, że pracy jednak nie ma. Proponowano im pomoc w powrocie do Polski. Zdarzały się też przypadki bicia, zastraszania"" - dodała naczelnik. Celem gangów specjalizujących się w takiej formie handlu ludźmi są często rodziny wielodzietne, w takich przypadkach zysk wzrastał kilkukrotnie. Jedna osoba, nie wiedząc o tym, występowała o pomoc np. na swoje dzieci. Jak powiedziała naczelnik, w przypadku jednej osoby zysk to minimum 1000 funtów; zasiłek był wypłacany przez miesiące, lata. ""Największa kwota, o jakiej uzyskaliśmy informacji, to było 100 tys. funtów za jedną osobę"" - powiedziała naczelnik. Aby ustrzec się przed tego typu przestępczością, należy - jak podkreślają policjanci - przede wszystkim sprawdzać ""firmy"" i osoby oferujące rzekomo atrakcyjną pracę poza granicami Polski. Czasem warto osobiście zadzwonić np. do hotelu czy innego miejsca, którego teoretycznie oferta dotyczy. Pierwsza taka sprawa dotycząca niewolniczej pracy Polaków wyszła na jaw w lipcu 2006 r. Polacy przetrzymywani byli w regionie Apulia na południu Włoch. Policjanci uwolnili w sumie 119 osób. Operację pod kryptonimem ""Ziemia Obiecana"" koordynowała specjalna komórka karabinierów w Rzymie oraz zespół do walki z handlem ludźmi w Komendzie Głównej Policji w Warszawie. ""Uczestniczyłam w tej akcji, koordynowałam ją ze strony polskiej. O drugiej w nocy wchodziliśmy do tych obozów pracy. Ci ludzie, których uwolniliśmy, nie wiedzieli nawet, gdzie są"" - podkreśliła Sokołowska. W 2013 r. jeden z głównych organizatorów i lider gangu Łukasz Z. został skazany na 8 lat więzienia. Przeciwdziałanie handlowi ludźmi jest - jak wielokrotnie podkreślał komendant główny policji Marek Działoszyński - jednym z głównych priorytetów policji. W celu przeciwdziałania tego typu przestępczości powołano wydział do walki z handlem ludzi w KGP; w każdej komendzie wojewódzkiej działają też koordynatorzy. Polscy policjanci stale współpracują z zagranicznymi policjami - m.in. z brytyjską policją np. w sprawie dotyczącej wykorzystywania Polaków do rozbiórki budynków.",,
https://wiadomosci.onet.pl/swiat/dziennik-gazeta-prawna-polki-rodza-ale-na-zachodzie/ee4z7,"""Dziennik Gazeta Prawna"": Polki rodzą, ale na Zachodzie","Nic bardziej błędnego niż twierdzenie, że Polki nie chcą rodzić dzieci. One rodzą, ale na Zachodzie. Gdyby robiły to w Polsce, nie mielibyśmy kryzysu populacyjnego, twierdzi ""Dziennik Gazeta Prawna"".","W Norwegii i Wielkiej Brytanii Polki zajmują pierwsze miejsce na liście rodzących imigrantek, a w Niemczech zajmują drugie miejsce, po Turczynkach. To efekt hojnej polityki prorodzinnej w tych krajach, dającej poczucie bezpieczeństwa. Nad Renem współczynnik dzietności Polek wynosi 2,1, podczas gdy nad Wisłą to zaledwie 1,3. W Norwegii Polki rodzą średnio dwoje dzieci, dla Norweżek ten wskaźnik wynosi 1,86. Ten pęd do rodzicielstwa łatwo wytłumaczyć: wydatki za opiekę społeczną w Norwegii to rocznie 13 proc. tamtejszego PKB.","Polki rodzą, ale na Zachodzie",
https://wiadomosci.onet.pl/kraj/rzeczpospolita-emigracja-bliska-rekordu/nmyw8,"""Rzeczpospolita"": emigracja bliska rekordu","W 2013 r. za granicą przebywało 2,2 mln Polaków (rok wcześniej było ich 2,13 mln). Obecnie poza krajem mieszka 1,41 mln więcej naszych obywateli niż w 2002 r. – wynika z danych Głównego Urzędu Statystycznego, które przytacza ""Rzeczpospolita"".","Tym samym, zamiast spodziewanych powrotów, emigracja zbliża się do rekordowego wyniku z 2007 r., kiedy to poza Polską mieszkało 2,27 mln osób. - To wstrząsające. Kraj, który bezrefleksyjnie pozbywa się takiej rzeszy młodych ludzi, ogromnie na tym traci - komentuje prof. Krystyna Iglicka, rektor Uczelni Łazarskiego. Najwięcej polskich emigrantów żyje w Wielkiej Brytanii – 650 tys. oraz w Niemczech – 560 tys., o 125 tys. więcej niż trzy lata temu. Popularne są Irlandia i Holandia, w których żyje – odpowiednio - 115 tys. i 103 tys. osób z Polski. Czy jest szansa, że Polacy wrócą do kraju? Jak czytamy w ""Rzeczpospolitej"", eksperci nie mają złudzeń - większość jest już ""stracona"". - Oni zapuszczają za granicą korzenie, świadczą o tym choćby dane dotyczące rodzących na Wyspach Polek. Do kraju mogą ewentualnie wrócić na emeryturę - mówi Marcin Galent z Instytutu Europeistyki Uniwersytetu Jagiellońskiego.",Liczba emigrujących Polaków jest coraz większa,
https://wiadomosci.onet.pl/boze-chron-mnie-od-polakow-z-reszta-poradze-sobie-sam/byye8,„Boże chroń mnie od Polaków. Z resztą poradzę sobie sam”,"Ponoć na emigracji najgorzej trafić na Polaka. Nie dość, że nie pomoże, to poważnie zaszkodzi. A już Polak na stanowisku kierowniczym może zniszczyć życie. Z emigracji docierają o nas niepokojące wieści. I to od rodaków.","Z danych Głównego Urzędu Statystycznego wynika, że pod koniec 2012 roku poza granicami Polski przebywało 2,13 mln mieszkańców. To o 130 tys. więcej niż w 2010 roku i 70 tys. więcej niż w 2011 roku. Danych za 2013 rok jeszcze nie ma, ale, zdaniem demografów i ekonomistów, liczba osób, które zdecydowały się opuścić kraj w celach zarobkowych może zbliżać się do rekordowej, zanotowanej w 2007 roku. Wtedy, jak podawał GUS, za granicą przebywało 2,27 mln Polaków. W poszukiwaniu lepszego jutra wyjeżdżamy od lat. Dajemy się poznać od tej dobrej strony, jako solidni i chętni do pracy, ale sąsiednie kraje wytykają nam też nasze słabości. Ponoć nie wylewamy za kołnierz, mamy lepkie ręce, jesteśmy podejrzliwi, skąpi i zamknięci w sobie. Krążące o nas negatywne opinie można wytłumaczyć niechlubnymi incydentami i zrzucić na karb różnic kulturowych. Gorzej jednak, że nieprzychylnie o Polakach wypowiadają się także rodacy. Ponoć na emigracji najgorzej trafić na Polaka. Nie dość, że nie pomoże, to poważnie zaszkodzi. A już Polak na stanowisku kierowniczym może zniszczyć życie. Zazdrosny jak Polak Daniel i Jacek pojechali do Londynu do kolegi z liceum. Ten przebywał na emigracji od kilku lat. Umówili się, że do czasu znalezienia zatrudnienia i zaklimatyzowania się w nowym miejscu, będą mogli u niego pomieszkiwać. Za czynsz nie musieli płacić do czasu, aż zaczną zarabiać. Poszukiwanie pracy zaczęli niemal od zaraz i na efekty nie trzeba było długo czekać. Znaleźli zatrudnienie w firmie budowlanej. Pech chciał, że ich zarobki znacznie przewyższały zarobki kolegi. - Wszystko się zaczęło, kiedy dowiedział się, jaką mamy stawkę godzinową. Zaraz obliczył, ile wyciągniemy na miesiąc i wpadł w furię. Kazał nam wyskakiwać z pieniędzy i zapłacić za pobyt w jego mieszkaniu, choć pomieszkiwaliśmy tam nieco ponad tydzień. Zażyczył sobie taką kwotę, że musieliśmy dzwonić do rodziców i prosić o pożyczkę, bo nawet tygodniówki nie zdążyliśmy jeszcze zarobić. Kazał nam się pakować i wyprowadzać - opowiada Daniel. - Mało tego, na drugi dzień udał się do naszego pracodawcy i powiedział mu, żeby zrezygnował ze współpracy z nami, bo jesteśmy nieodpowiedzialni, nadużywamy alkohol i kradniemy. Udało nam się jakoś przekonać pracodawcę, żeby dał nam szansę. Straciliśmy kasę, nerwy, a przede wszystkim kolegę. Emigracja wyciąga z ludzi to, co najgorsze - twierdzi Jacek. Oszukać rodaka Nieprzyjemne spotkanie z rodakiem na emigracji miał pan Wojciech. Do Niemiec wyjechał jeszcze w latach 90. Tam założył rodzinę i prowadzi własną firmę budowlaną. Od zawsze starał się pomagać Polakom. - Jak poszukuję pracownika, to w pierwszej kolejności rozglądam się za rodakiem. Wiem, jak trudne są początki. Sam przez to przechodziłem, więc staram się wyciągać rękę do swoich. Tak było i tym razem. Popytałem tu i tam, i okazało się, że jest mężczyzna, który niedawno przyjechał z Polski i poszukuje zajęcia. Umówiłem się z nim na spotkanie. Doświadczenie jakieś miał, więc kazałem mu przyjść na dzień próbny. Nazajutrz przyjechałem na budowę, nowy pracownik już czekał. Rozłożyliśmy razem sprzęt. Ja pojechałem do sklepu po materiał, a pracownik został i przygotowywał miejsce pracy. Zeszło mi góra dwie godziny. Wróciłem na budowę, a tam ani nowego pracownika, ani mojego sprzętu - wspomina. Emigracyjna dżungla O tej nienajlepszej stronie rodaków boleśnie przekonała się też publicystka Aleksandra Łojek, która od kilku lat mieszka w Belfaście. - Również padłam ofiarą rodaków. Polska organizacja, która mnie zatrudniała przez cztery lata, przez ostatnie dwa nie płaciła za mnie podatków ani ubezpieczenia. Dowiedziałam się o tym, gdy byłam w ciąży. Moje doświadczenie jest w tym względzie bardzo traumatyczne. Wciąż piszę listy do urzędu podatkowego, usiłując odkręcić nakładane na mnie kary - mówi. Jej zdaniem, to emigracja, przez swą specyfikę, wyciąga z ludzi to, co najgorsze. - Ludzie zaczynają tu od nowa, często od czegoś uciekają i wydaje im się, że mogą rozpocząć nowe życie, choć robią stare błędy. Pojawiają się na emigracji kryminaliści, drobni złodziejaszkowie, ludzie znikąd, ludzie z małych miejscowości i bywa, że im odbija, gdy zaczynają zarabiać i coś znaczyć. Niektórzy odnoszą sukcesy, jakich nigdy nie odnieśliby w Polsce, bo w kraju musieliby się czymś wykazać. Tutaj nie. Dochodzi do nadużyć, wykorzystywania innych - uważa. Na emigracji, jak twierdzi, łatwiej też zniknąć, a to daje poczucie bezkarności. - Zarząd organizacji, która mnie oszukała, po prostu przestał odpowiadać na moje wiadomości. A są w nim policjant, psycholog, prawniczka. Zniknęli. Ci ludzie w Polsce nic nie osiągnęli, nic nie znaczyli, tutaj im odbiło - dodaje. Boże chroń od Polaków Przed rodakami na emigracji Polacy ostrzegają się na forach internetowych. ""Jak Ci Polak nie zaszkodził, to już Ci pomógł"" czy ""Boże chroń mnie od Polaków. Z resztą poradzę sobie sam"". Z doświadczeń emigrantów wynika, że jesteśmy zawistni, zazdrośni, niechętni do pomocy, a jeśli komuś wiedzie się lepiej niż nam, potrafimy zniszczyć mu życie. Podobnie działamy, kiedy uda nam się awansować na stanowiska kierownicze. - Na emigracji panuje zawiść i zazdrość. Widać to zwłaszcza, jak pracuje się z Polakami na co dzień. Pomocy można oczekiwać od obcych, nie swoich. Polak wbije nóż w plecy rodakowi, który ma lepsze auto, lepsze stanowisko czy lepiej mieszka - mówi Magdalena, która od 10 lat przebywa na emigracji w Irlandii. Jak w kraju Niestety, te negatywne cechy mają odzwierciedlenie w badaniach. Zazdrość, zawiść i nieufność, to, zdaniem profesora Janusza Czaplińskiego, autora publikowanych każdego roku raportów ""Diagnoza Społeczna"", cechy, które od lat silnie nas charakteryzują. Zdaniem prof. Czaplińskiego, ciągle żyjemy w kulturze zawiści i nieufności i nie wyruszyliśmy jeszcze w drogę ku społeczeństwu obywatelskiemu. Emigracja, jak widać, tylko te cechy uwydatnia. - Zachowania i postawy Polaków, którzy wyjechali  za granicę tak mocno nie różnią się od zachowań i postaw, które prezentowali w kraju. Należy podkreślić, że Polonia nie jest społecznością jednorodną i obejmuje kilka generacji emigrantów ze zróżnicowanym poziomem wykształcenia, doświadczenia zawodowego i znajomości języka obcego. Stąd wydaje mi się, że nie warto nadmiernie generalizować i przypisywać wszystkim Polakom na emigracji skłonności do negatywnego nastawienia do rodaków. Na obczyźnie dość często ulegają wzmocnieniu pewne wartości, przekonania, zachowania i poglądy. Jeżeli ktoś czuje się niepewnie w nowym kraju, ma problemy ze znalezieniem lub utrzymaniem pracy, mało zarabia, to często też jest nieufny w stosunku do obcych i negatywnie nastawiony do tych, którym powodzi się lepiej. Ma większą skłonność do plotkowania i obgadywania innych - uważa Violetta Wróblewska, psycholog biznesu. Jak się trafi",,
https://wiadomosci.onet.pl/swiat/migranci-wciaz-przesuwaja-decyzje-o-powrocie-do-polski/42p5j,Migranci wciąż przesuwają decyzje o powrocie do Polski,"Długotrwała tymczasowość – tak socjologowie nazywają stan, w którym czasem przez długie lata żyją Polacy migrujący zarobkowo za granicę. Decyzję o powrocie do kraju przesuwają, obawiając się m.in. braku pracy, niemożliwości zrobienia kariery czy niskich zarobków.","Według danych szacunkowych GUS z października 2013 r., z raportu o rozmiarach i kierunkach emigracji z Polski w latach 2004-2012, poza granicami w końcu 2012 r. czasowo przebywało 2,13 mln mieszkańców. Najwięcej - ok. 1,72 mln – w krajach UE. Najpopularniejsze kierunki polskiej emigracji w UE to Wielka Brytania (gdzie wg szacunków było 637 tys. Polaków), Niemcy (500 tys.), Irlandia (118 tys.), Holandia i Włochy (po 97 tys.). Wyjeżdżano też do Norwegii (65 tys.), Francji (63 tys.), Belgii (48 tys.), Szwecji (38 tys.), Hiszpanii (37 tys.) i Austrii (28 tys.). Według socjolog dr Danuty Berlińskiej z Instytutu Socjologii Uniwersytetu Opolskiego największy wzrost migracji miał miejsce po akcesji Polski do UE w 2004 roku (w roku 2005 – o około 0,5 mln osób), a wyjazdów do pracy za granicą nie wyhamowały w znaczącej skali ani kryzys gospodarczy, ani np. negatywne nastroje społeczne wobec emigrantów w poszczególnych krajach UE. - To, że poszczególne kraje Europy są w kryzysie i mają ujemny wzrost gospodarczy nie oznacza, że nie ma w nich zapotrzebowania na pracę migrantów. Choćby dlatego, że często wykonują oni te prace, których mieszkańcy danych krajów podejmować nie chcą – by wspomnieć np. pracę opiekunów osób starszych w Niemczech – powiedziała Berlińska. Socjolog dodała, że z prowadzonych przez nią od lat badań wynika, iż decyzji o wyjeździe za granicę zazwyczaj towarzyszy założenie o powrocie ""za jakiś czas"". Na podjęcie takiej decyzji najczęściej mają wpływ względy ekonomiczne – brak pracy czy niskie zarobki. Migranci zakładają wyjeżdżając, że wrócą do Polski, gdy zarobią np. na spłatę kredytu, kupno mieszkania, remont domu czy studia. - Często okazuje się jednak, że gdy już osiągną zakładany cel, stawiają sobie nowy. Jeśli wyremontowałem dom, to chcę go wyposażyć, potem kupić samochód, a potem zarobić na studia dzieci – mówiła Berlińska. Dodała, że naukowcy nazwali to zjawisko ""długotrwałą tymczasowości"". Dużo trudniej jest wrócić tym, którzy ściągają za granicę partnerów lub zakładają tam rodziny i których dzieci idą tam do szkoły. Decyzję o powrocie – jak powiedziała dr Berlińska - opóźniają wszelkiego typu obawy: przed brakiem pracy w kraju, zbyt niskimi zarobkami, zbyt dużym fiskalizmem państwa – jeśli ktoś zakłada np. założenie firmy po powrocie. Według socjolog do powrotu z emigracji nie przekonuje Polaków także stopniowe niwelowanie różnic między zarobkami w Polsce i innych krajach UE. - Takie spłaszczanie różnic jest zauważalne np. między Polską a Niemcami – powiedziała Berlińska. - Dla migrantów, którzy przez jakiś czas mieszkają za granicą ważna zaczyna być też jakość życia. W prowadzonych podczas badań wywiadach często pojawiają się stwierdzenia, że – choć wykonywana praca bywa ciężka – to życie w Niemczech czy Holandii jest łatwiejsze, prostsze, mniej stresujące i odbywa się według bardziej czytelnych reguł. W Polsce migrantom przeszkadza m.in. fiskalizm czy przerost administracyjnych procedur. Wskazują też na wyższe ryzyko i niepewność życia – dodała. Socjolog podkreśliła, że negatywne skutki wyjazdów zagranicznych: rozłąkę z rodziną, tęsknotę, wyobcowanie czy izolację społeczną – gdy np. brak jest znajomości języka – rekompensują wyższe zarobki i możliwość przesyłania ich do Polski. - Według szacunków Narodowego Banku Polskiego w ostatnich latach Polacy przekazują do kraju w ramach zagranicznych transferów finansowych około 17 mld złotych rocznie – wskazała naukowiec. Dodała, że migracje są zjawiskiem wahadłowym – ludzie wyjeżdżają i wracają do kraju. Z danych wynika jednak, że mniej z nich wraca. - Bilans migracyjny jest niestety ujemny. Z analizy niemieckich danych dotyczących migrantów wynika, że w 2013 roku wyjechało do pracy w Niemczech 184 tys. Polaków, a wróciło do Polski 110 tys. Niepokojące jest również to, że migruje coraz więcej młodych ludzi. Z ubiegłorocznych badań CBOS wynika, że nie myśli o wyjeździe z kraju tylko 36 proc. osób w wieku od 18 do 24 lat. Pozostali badani stwierdzili, że albo już podjęli w tym kierunku jakieś działania, albo rozważają taką możliwość, albo zakładają, że jeśli nadarzy się okazja, to z niej skorzystają - powiedziała. Socjolog zwróciła też uwagę na fakt, że po wejściu Polski do UE znacznie wzrósł odsetek migrantów bez kwalifikacji oraz odsetek młodych migrantów. Powołała się na brytyjskie dane z 2007 r., które mówią o tym, że odsetek Polaków wykonujących prace niewymagające kwalifikacji wzrósł z 11,6 proc. w 2000 roku do 41,6 proc. po akcesji Polski do UE. Według tych samych danych z 5 do 43 proc. wzrósł też w Wielkiej Brytanii odsetek Polaków w wieku 16-25 lat. - Procesy migracyjne same się napędzają. Dawniej wyjeżdżali głównie ci bardziej aktywni, znający język, którzy mogli sobie poradzić z załatwieniem formalności i funkcjonowaniem w obcym kraju. Dziś – w związku z otwarciem rynków pracy i istnieniem licznych agencji pracy – wyjeżdżają także ci, którzy nie znają języków i nie mają kwalifikacji – dodała socjolog z Uniwersytetu Opolskiego. Zdaniem Berlińskiej migracji nie można zatrzymać, a jedynie nią zarządzać i tworzyć warunki, które skłaniałyby do powrotu. - Państwo powinno np. znieść możliwie dużo barier, które przeszkadzają przedsiębiorcom, tak aby mogły tworzyć się miejsca pracy; aby migranci po powrocie mogli zakładać firmy. Powinni spotkać się z życzliwym wsparciem urzędów i instytucji, ułatwiającym adaptację do życia w Polsce - powiedziała.",Migranci wciąż przesuwają decyzje o powrocie do Polski,
https://wiadomosci.onet.pl/cale-panstwo-zniknie-pod-woda-narod-szykuje-sie-do-emigracji/l106n,Całe państwo zniknie pod wodą. Naród szykuje się do emigracji,"Kiribati, wyspiarskie państwo na Pacyfiku, kupiło tereny na jednej z wysp Fidżi. Ma tu się przenieść cały naród, po tym, gdy w wyniku zmian klimatu kiribackie archipelagi znikną pod falami oceanu.","To państwo, które zawsze jako pierwsze wita Nowy Rok. Korki od szampana strzelają tu, kiedy w Warszawie jest dopiero jedenasta rano. Po pasie startowym chodzą kraby, woda jest w kolorze farbkowego turkusu, a w samym środku tego raju na Pacyfiku leży... Polska. Miejscowość nazwano tak na cześć pewnego Polaka, który pomógł mieszkańcom nawadniać pola. Dziś 110 tys. mieszkańców 33 wysp Kiribati ma odwrotny problem. Ich państwo, zajmujące powierzchnię 811 km kw., ma zostać całkiem zalane w wyniku zmian klimatu. Jak informuje ""The Guardian"", prezydent Kiribati Anote Tong sfinalizował właśnie zakup 20 km kw. na jednej z wysp Fidżi, Vanua Levu, oddalonej od Kiribati o 2 tys. km. Zakupiony teren dotychczas znajdował się w posiadaniu Kościoła Anglii, który sprzedał go za 8,77 mln dolarów. Na wyspę ma się przenieść kiribacki naród, kiedy ich własne archipelagi zostaną zalane. - Mamy nadzieje, że nikogo nie będziemy musieli umieszczać na tym kawałku ziemi, ale jeśli będzie taka konieczność, to tak zrobimy - powiedział prezydent Tong w rozmowie z agencją Associated Press. Ocieplenie klimatu powoduje topienie się lądolodów, a to z kolei przyczynia się do wzrostu poziomu mórz i oceanów. Zagrożone zalaniami mogą być w przyszłości nawet takie metropolie, jak Nowy Jork, Miami, Amsterdam, Tokio i Bombaj. Jednak zmian klimatu najbardziej powinny obawiać się nisko położone wyspy Pacyfiku, które mogą zniknąć pod falami oceanu już pierwszej połowie tego wieku. Poziom wody wzrasta tu rocznie o 1,2 cm - cztery razy szybciej niż wynosi średnia. Mieszkańcy niektórych podtopionych wysp Kiribati już przenoszą się na główny atol - Tarawę. Rząd, chociaż aktywnie działa na rzecz zaostrzenia reżimu klimatycznego i ograniczenia emisji gazów cieplarnianych, przyznaje, że na ratunek jest już za późno i panicznie szuka miejsca, gdzie mogliby się podziać mieszkańcy wysp. Szczególnie, że Australia i Nowa Zelandia, które poproszono o przyznanie Kiribatyjczykom azylu, kręcą nosem. Planowano nawet stworzyć sztuczną wyspę, jednak to rozwiązanie, wyceniane na 2 mld dolarów, okazało się zbyt kosztowne. Kiribati to jedno z najbiedniejszych państw świata. Sytuację ratuje rybołówstwo i turystyka. Ale kraj i tak utrzymuje się głównie dzięki pomocy finansowej z zagranicy - m. in. z Australii, Nowej Zelandii, UE, czy Tajwanu. Dlatego też rząd domaga się specjalnego mechanizmu pomocy w porozumieniu klimatycznym, które zostanie wynegocjowane w Paryżu w 2015 roku. Chce, aby kraje rozwinięte, które przyczyniły się do zmian klimatu, za to zapłaciły i pomogły w przetrwaniu obywatelom Kiribati. Szacuje się, że do 2050 roku aż 700 mln osób na całym świecie będzie musiało zmienić miejsce zamieszkania w związku ze zmianami klimatu.",Kiribiati,
https://wiadomosci.onet.pl/kraj/dziedzictwo-karskiego-tematem-sesji-z-udzialem-badaczy-z-polski-i-usa/qgeh6,Dziedzictwo Karskiego tematem sesji z udziałem badaczy z Polski i USA,"Fascynująca postać, patriota walczący o prawa człowieka - tak o Janie Karskim, bohaterskim emisariuszu, mówili paneliści podczas poświęconej mu sesji. Dyskusja otworzyła dziś w stolicy obrady Światowego Kongresu Polskiego Instytutu Nauk i Sztuk w Ameryce.","Od soboty do poniedziałku na Uniwersytecie Warszawskim odbędzie się blisko 50 paneli z udziałem ponad 200 badaczy, głównie z USA i Polski. Obrady będą poświęcone historii, dziejom polskiej emigracji w Ameryce, jej aktywności w życiu kulturalnym i politycznym w USA, ale także literaturze, naukom politycznym oraz ścisłym. Prof. Mieczysław Biskupski, prezes Polskiego Instytutu Nauk i Sztuk w Ameryce (PIASA), który jest głównym organizatorem kongresu, otwierając sesję o Karskim mówił, że jeden z patronów roku 2014 w Polsce był ""zarówno żołnierzem, kurierem, jak i naukowcem"", który reprezentował prawa eksterminowanych Żydów i tak też – jako osoba walcząca o prawa człowieka – został zapamiętany. Zgodził się z nim Robert Kostro, dyrektor Muzeum Historii Polski, które współorganizuje przedsięwzięcie. Przybliżając program edukacyjny MHP ""Jan Karski. Niedokończona misja"" Kostro podkreślił, że emisariusz odegrał istotną rolę w polskich dziejach. - To była fascynująca postać, człowiek, który interesował się ludźmi o innych poglądach, był na nich otwarty (…). Był też wierny wartościom, takim, które niekonieczne w dzisiejszym świecie są bardzo popularne – mówił Kostro, wyjaśniając, że dla Karskiego wielkie znaczenie miały patriotyzm oraz los bliźniego. W opinii dyrektora MHP, przypomnienie życia i działalności Karskiego służy lepszemu zrozumieniu tragizmu wojny. - II wojna światowa kojarzy się na całym świecie z Holokaustem. Przypominanie Jana Karskiego (...) to dobry sposób, aby rozmawiać o bardzo złożonych relacjach polsko-żydowskich – podkreślił Kostro. MHP współpracuje z Fundacją Edukacyjną Jana Karskiego; oba podmioty wspólnie prowadziły kampanię na rzecz pośmiertnego uhonorowania polskiego emisariusza w 2012 r. przez prezydenta USA Baracka Obamę Medalem Wolności – najwyższym cywilnym odznaczeniem amerykańskim. - Naszą misją jest upowszechnianie dziedzictwa Jana Karskiego na świecie – podkreślił Wojciech Białożyt, dyrektor wykonawczy fundacji. Jak dodał, fundacja nagradza stypendiami osoby, którym bliskie są ideały Karskiego, a także organizuje spotkania i konferencje poświęcone spuściźnie emisariusza. Prof. Andrzej Żbikowski, autor biografii Karskiego, podkreślił, że Karski do końca życia pozostał symbolem otwartości na problemy świata i dialog polsko-żydowski. Historyk przypomniał, że Karski wyniósł z rodzinnego domu przywiązanie do chrześcijańskich ideałów, co miało spore znaczenie dla jego późniejszego życiorysu. Wrażliwość na los innych – mówił Żbikowski - sprawiła, że w 1942 r. Karski odbył rozmowy z przedstawicielami żydowskiego podziemia, którzy przybliżyli mu tragizm swych rodaków, stłoczonych w warszawskim getcie. Przejęty ich losem Karski zdecydował się dwukrotnie wejść do getta, aby na własne oczy zobaczyć dramat jego mieszkańców. - Tu pojawia się pytanie, czy Karski powinien to robić? On już był depozytariuszem ogromnej wiedzy o polskim podziemiu. Idąc do getta warszawskiego i obozu w Izbicy narażał się na ogromne niebezpieczeństwo. To był wymóg moralny (…). To było wielkie ryzyko. Gdyby go złapali i ponownie torturowali, to on mógł zdradzić połowę polskiej konspiracji warszawskiej – tłumaczył Żbikowski. Pomimo ryzyka – zwrócił uwagę – Karski narażał życie, a następnie, w czasie swej misji na Zachód w 1942 r., zabiegał o pomoc dla Żydów. W wystąpieniu poświęconym genezie i ewolucji pojęcia ""ludobójstwo"" dyrektor Polsko-Rosyjskiego Centrum Dialogu i Porozumienia Sławomir Dębski mówił, że podobnie jak Karski, także polski prawnik żydowskiego pochodzenia Rafał Lemkin, który wprowadził do prawa międzynarodowego pojęcie ""ludobójstwo"" (ang. genocide), zasłużył się w wysiłkach na rzecz zrozumienia istoty Holokaustu. - Lemkin zaproponował nowe słowo dla określenia systematycznego mordowania narodów i grup etnicznych. To była nowa kategoria zbrodni – zaznaczył Dębski. Polski Instytut Nauk i Sztuk w Ameryce (PIASA) powstał w 1942 r. w Nowym Jorku. Działania instytucji koncentrują się na informowaniu amerykańskiego społeczeństwa o Polsce i jej dziedzictwie kulturowym. - Główną funkcją PIASA jest pośrednictwo w kontaktach między nauką polską a nauką amerykańską – podkreślił prof. Michał Kopczyński z MHP. Coroczne zjazdy oraz organizowane raz na pięć lat kongresy instytutu - ocenił - pozytywnie wpływają na wizerunek Polski za granicą. 5. Światowy Kongres Polskiego Instytutu Nauk i Sztuk w Ameryce objęty został honorowym patronatem przez prezydenta Bronisława Komorowskiego. Obok MHP i UW, przedsięwzięcie współorganizują Instytut Pamięci Narodowej, Ministerstwo Spraw Zagranicznych oraz organizacja Polish American Historical Association. Program kongresu jest dostępny pod adresem internetowym: www.piasa.org.",,
https://wiadomosci.onet.pl/swiat/wlochy-kolejna-fala-ponad-3-tys-imigrantow-z-afryki-polnocnej/dkbvm,Włochy: kolejna fala ponad 3 tys. imigrantów z Afryki Północnej,"Włochy stanęły w obliczu nowej fali ponad 3 tys. imigrantów z Afryki Północnej, których łodziom przyszły na Morzu Śródziemnym na pomoc włoska marynarka wojenna i straż przybrzeżna - poinformowały władze.","Według nich patrolowiec marynarki wojennej Libra wziął na pokład 450 uchodźców. Okręt ten towarzyszy holownikowi, który doprowadzić ma do portu Ragusa na Sycylii statek z około 1300 uchodźcami. Do Ragusy holowana jest też łódź rybacka z 250 imigrantami. Wszyscy pasażerowie tych jednostek mają się jeszcze w sobotę znaleźć na Sycylii. Do położonego na północny zachód od Ragusy Porto Empedocle płynie patrolowiec straży przybrzeżnej Peluso, który wziął na pokład ponad 307 Syryjczyków oraz fregata marynarki wojennej Euro z 531 uratowanymi uchodźcami. Choć obóz dla uchodźców na Lampedusie jest zamknięty, na tę położoną blisko wybrzeża Tunezji włoską wyspę przywieziono w sobotę kolejnych 266 migrantów, a około 200 następnych dotrze tam niebawem na okręcie marynarki wojennej - poinformowała włoska agencja ANSA. W ramach realizowanego od jesieni 2013 roku programu Mare Nostrum włoska marynarka zwiększyła swą pomoc dla łodzi z uchodźcami z Afryki Północnej. W efekcie w ubiegłych miesiącach napływ imigrantów wyraźnie się nasilił. Włoski minister spraw wewnętrznych Angelino Alfano oświadczył, że na północnoafrykańskich wybrzeżach oczekują na przeprawę do Europy setki tysięcy ludzi. Wezwał jednocześnie europejskich partnerów Włoch, by pomogli im w rozwiązywaniu tego problemu, gdyż same nie zdołają się z nim uporać.",,
https://wiadomosci.onet.pl/kraj/rzeczpospolita-nie-wroca-polska-ich-stracila/2qdpf,"""Rzeczpospolita"": Nie wrócą. Polska ich straciła","Lawinowo rośnie liczba Polaków, którzy otrzymują obywatelstwo Wielkiej Brytanii. W 2013 r. było ich już sześć tysięcy, czyli dwa razy więcej niż w 2012 r. i trzy razy więcej niż dwa lata wstecz - wylicza ""Rzeczpospolita"". Dla Polski to niepokojący sygnał, bo coraz większą część emigrantów tracimy bezpowrotnie.","Takie dane podaje Home Office - brytyjskie MSW. To w dużej mierze efekt obaw związanych z zapowiedziami tamtejszego rządu, który chce zaostrzyć politykę migracyjną – ocenia dr Ewelina Wiszczun z Uniwersytetu Śląskiego. Podobnie widzi to ambasada RP w Londynie. Przyjęcie obywatelstwa może wynikać z chęci ustabilizowania życia prywatnego, może też być reakcją na toczącą się debatę o przyszłości relacji między Wielka Brytanii a UE – zauważa rzecznik naszej placówki dyplomatyczniej Konrad Jagodziński. Chodzi o dyskutowaną możliwość wystąpienia z UE i zamknięcia granic – wyjaśnia ""Rzeczpospolia"". Dla Polski to niepokojący sygnał, bo coraz większą część emigrantów tracimy bezpowrotnie. - Ci ludzie zapuszczają korzenie, osiedlają się, w końcu chcą się poczuć w nowym kraju, jak u siebie – mówi Wiszczun. Jak wskazuje, kiedy mieszkają długo za granicą, ich więź z Polską słabnie, zwłaszcza gdy są z rodziną. - To też zimna, ekonomiczna kalkulacja korzyści, jakie daje brytyjski paszport - dodaje. Więcej w dzisiejszej ""Rzeczpospolitej"".","Lawinowo rośnie liczba Polaków, którzy otrzymują obywatelstwo Wielkiej Brytanii",
https://wiadomosci.onet.pl/kraj/rzeczpospolita-polskie-opiekunki-podbily-europe/h1d1z,"""Rzeczpospolita"": polskie opiekunki podbiły Europę","Ponad 200 tysięcy Polek zarabia, opiekując się starszymi osobami na Zachodzie, głównie w Niemczech – informuje ""Rzeczpospolita"".","""Polki zdominowały branżę opiekuńczą w Niemczech i nadal to one są najczęściej kojarzone z tym zawodem"" - ocenia w gazecie Agnieszka Satoła, socjolog z Wyższej Szkoły w niemieckiej Fuldzie, która w swej pracy doktorskiej zajęła się sytuacją polskich opiekunek zatrudnionych w niemieckich domach. Oficjalnych danych o liczbie pracujących za Odrą opiekunek starszych osób nie ma. ""Legalne opiekunki to może 8 proc. rynku w Niemczech"" - ocenia Olga Lisowska, koordynator sekcji Agencji Opieki działającej w ramach Stowarzyszenia Agencji Zatrudnieni, która zrzesza 18 agencji specjalizujących się w tych usługach. 95 proc. opiekunek współpracujących z Promedica24, firmą, która od dziesięciu lat specjalizuje się w domowych usługach opiekuńczych nad starszymi osobami za granicą, to kobiety 50+. Kandydatek nie brakuje, gdyż dla kobiet po 50., bez poszukiwanych na rynku kwalifikacji, którym w kraju trudno znaleźć pracę, zarobki rzędu 700-1000 euro miesięcznie na rękę (mieszkanie i wyżywienie opiekunki mają zapewnione) to atrakcyjna perspektywa.",Polki podbiły Europę,
https://wiadomosci.onet.pl/swiat/szwajcarski-biznes-boi-sie-najwyzszej-na-swiecie-placy-minimalnej/1t2e6,Szwajcarski biznes boi się najwyższej na świecie płacy minimalnej,"Szwajcarscy liderzy biznesu są wstrząśnięci rezultatami niedawnych referendów, dotyczących limitu wynagrodzeń w zarządach firm i ograniczenia imigracji. Obawiają się się, że 18 maja ich rodacy mogą zagłosować za wprowadzeniem najwyższej na świecie płacy minimalnej w wysokości 25 dolarów za godzinę.","Niedawny sondaż przeprowadzony przez gfs.bern wykazał, że 64 procent wyborców odrzuca ten projekt, przygotowany przez związek zawodowy SGB, a wspierany przez partie socjalistów i zielonych. Ale w szwajcarskim systemie demokracji bezpośredniej, z częstymi referendami w sprawach społecznych, politycznych i ekonomicznych, wszystko się może zdarzyć. Szwajcarzy niespodziewanie zagłosowali w lutym za ograniczeniem imigracji z Unii Europejskiej - największego partnera handlowego Szwajcarii, z którym obecnie kraj ten ma umowę o swobodnym przepływie siły roboczej - ignorując ostrzeżenia biznesmenów, że takie posunięcie zaszkodzi gospodarce. - Czuję się nieswojo w związku z nadchodzącym głosowaniem - powiedział Ralph Mueller, szef działu w produkującej elementy elektroniczne firmie Schurter. - Musielibyśmy znacząco podnieść pensje w naszej fabryce w Mendrisio, gdzie około 80 ze 100 naszych pracowników dojeżdża z Włoch, ale musielibyśmy także podnieść płace naszego wyższego personelu. Kosztowałoby to nas około 250 tysięcy franków rocznie. Szwajcarscy wyborcy zdecydowanie odrzucili wniosek w listopadzie o ograniczenie maksymalnego wynagrodzenia kadry kierowniczej do dwunastokrotności najniższej płacy w danej firmie, ale poparli projekt dający akcjonariuszom spółek decydujący głos w sprawie wynagrodzeń i premii. Krajowy Sekretariat Spraw Gospodarczych (SECO) stwierdził, że proponowana płaca minimalna na poziomie 22 franków szwajcarskich (25,13 dolarów) za godzinę będzie najwyższa na świecie, nawet po uwzględnieniu siły nabywczej w notorycznie drogiej Szwajcarii. Ten kraj, określany jako liberalny gospodarczo, nie ma obecnie krajowej płacy minimalnej. Wynagrodzenie zależy od indywidualnych umów o pracę lub umów zawieranych na podstawie układów, z których część określa minimalne płace w danej branży. Proponowana płaca minimalna odpowiadałaby miesięcznej pensji 4 tys. franków, czyli prawie dwóm trzecim średniego wynagrodzenia w Szwajcarii w 2012 r., i byłaby proporcjonalnie wyższa niż w większości innych krajów, wynika z badania SECO. W Niemczech planowana płaca minimalna ma wynieść 8,50 euro (11,83 dolara) za godzinę, co w przeliczeniu stanowiłoby połowę średniej niemieckiej pensji. Rząd sprzeciwia się wprowadzeniu płacy minimalnej, ostrzegając, że ""uderzy to w liczbę miejsc pracy i jeszcze bardziej utrudni mało wykwalifikowanemu personelowi i młodzieży znalezienie pierwszej pracy"". Zwolennicy projektu mówią natomiast, że pomoże on wyrównać nierówności w płacach i zapewni godne życiem osobom pracującym w pełnym wymiarze godzin. W 2012 roku, według danych federalnego urzędu statystycznego, 10 procent osób zatrudnionych w pełnym wymiarze czasu pracy zarabiało mniej niż dwie trzecie średniego wynagrodzenia; chodzi tu głównie o osoby zatrudnione w sklepach, hotelach i usługach. Dwie trzecie z 339 tys. takich pracowników stanowiły kobiety. - Liczy się tu nie poziom płacy minimalnej, ale liczba osób, których to dotyczy - stwierdził w oświadczeniu SGB, największy związek zawodowy w Szwajcarii, zauważając, że suma wszystkich wynagrodzeń szwajcarskich wzrośnie tylko o 0,4 procent, jeśli inicjatywa zostanie przyjęta. George Sheldon, profesor ekonomii, rynku pracy i przemysłu na Uniwersytecie Bazylejskim, powiedział, że choć proponowana płaca minimalna jest bardzo wysoka, jej negatywny wpływ będzie niewielki, ponieważ stosuje się ona do relatywnie małej liczby osób. - Bezrobocie nie skoczy z 3 do 4 procent i wzrośnie o znacznie mniej niż jeden punkt procentowy - powiedział. Część najniższych pensji w Szwajcarii już została podniesiona w wyniku nasilającej się debaty na temat wynagrodzeń, choć pracodawcy oficjalnie nie łączą tych podwyżek z perspektywą referendum. Lidl podniósł minimalne wynagrodzenie do 4.000 franków szwajcarskich w zeszłym roku, a H&M obiecał podobny krok przeprowadzić w roku przyszłym. Przemysł elektryczny i maszynowy, którego grupa lobbingowa Swissmem sprzeciwia się krajowej płacy minimalnej na wysokości 22 franków, po raz pierwszy zaakceptował w zeszłym roku, w ramach układu zbiorowego ze związkami, regionalne płace minimalne. Niepewność Demokracja bezpośrednia w Szwajcarii pozwala obywatelom podejmować poprzez głosowanie decyzje w wielu kwestiach mających wpływ na kształt gospodarki. Niektórzy obawiają się, że niepewność, jaką taki system tworzy, może uczynić z tego kraju mniej atrakcyjną niż do tej pory bazę dla firm. - Szwajcaria zawsze była znana jako wiarygodny, stabilny, liberalny i otwarty kraj - powiedział ekonomista UBS Daniel Kalt. - Ale referenda mogą utrudnić życie przedsiębiorstwom. Dziś chodzi o płacę minimalną, a jutro może chodzić o gwarantowany dochód i reformę podatku od spadków. Zwiększa to niepewność prawną i niszczy wizerunek Szwajcarii jako atrakcyjnej lokalizacji dla biznesu. Po głosowaniu na temat imigracji, dostawca usług w branży gazu i ropy naftowej Weatherford oświadczył, że przenosi swoją siedzibę do Irlandii, aby mieć pewność, że będzie mógł w przyszłości zatrudniać najlepszą kadrę. Jego śladem poszedł w maju br. producent zabezpieczeń przeciwpożarowych Tyco, stwierdzając, że chce, by jego biznes rozwijał się w ""stabilnych, przewidywalnych warunkach"". - Ostatnie zmiany w prawie szwajcarskim, wpływające na otoczenie regulacyjne, są dla nas wielkim problemem - powiedział Reuterowi rzecznik Tyco, Steve Wasdick. Ale Michael Nollert, profesor nauk społecznych na Uniwersytecie Fryburskim twierdzi, że referenda zazwyczaj nie powodują drastycznych konsekwencje. - Projekty zbyt radykalne i tak są odrzucane - powiedział. - Tak stało się w przypadku próby ograniczenia płac kadry wykonawczej do dwunastokrotności najniższej pensji - dodał. W miarę jak partie polityczne w coraz większym stopniu sięgają po ideę referendów na tematy, które uznają za ważne, niektórzy obserwatorzy twierdzą, że liczba podpisów niezbędnych do uznania wyniku powinna zostać podniesiona, co podniosłoby też rangę ważności referendum i odzwierciedlałoby wzrost populacji . Profesor historii gospodarczej na Uniwersytecie Zurychskim Tobias Straumann powiedział, że referenda mają szanse na sukces tylko wtedy, gdy zwracają się do szerokiej rzeszy wyborców , jak inicjatywa z 2013 r. w celu ograniczenia wynagrodzeń kierowniczych i głosowanie w sprawie imigracji.",,
https://wiadomosci.onet.pl/swiat/mlodzi-wlosi-masowo-emigruja-do-wielkiej-brytanii/8xckv,Młodzi Włosi masowo emigrują do Wielkiej Brytanii,"Młodzi Włosi masowo wyjeżdżają do Wielkiej Brytanii w poszukiwaniu pracy i lepszych życiowych perspektyw - wynika ze statystyk podanych przez włoską prasę. W ub. roku liczba Włochów przed 40-tką, którzy przenieśli się do tego kraju, wzrosła aż o 81 procent.","Zjawisko ucieczki z Włoch, głównie z powodu rekordowo wysokiego bezrobocia wśród młodzieży wynoszącego prawie 40 procent, narasta w coraz szybszym tempie - odnotowały gazety. Potwierdza to, jak się zauważa, przede wszystkim fala emigracji do Zjednoczonego Królestwa, zwłaszcza do Londynu. Jadą tam głównie ludzie w wieku 20-30 lat. Obecnie mówi się już o tysiącach młodych Włochów, którzy osiedlają się na Wyspach Brytyjskich i tam podejmują pracę. Wielka Brytania jest na pierwszym miejscu wśród krajów wybieranych przez Włochów jako cel emigracji. Kolejne miejsca zajmują Niemcy, Szwajcaria, Francja i Argentyna. Następna w kolejności jest Brazylia, która wyprzedziła ostatnio nawet Stany Zjednoczone. W ub. roku według danych włoskiego MSW liczba Włochów, którzy wyjechali za granicę, na stałe bądź na dłuższy czas, wzrosła o jedną piątą. Podczas, gdy w 2011 roku kraj opuściło - według oficjalnych danych - ponad 60 tysięcy osób, obecnie liczba ta wynosi 100 tysięcy rocznie. W komentarzach prasowych podkreśla się jednak, że statystyka ta jest niepełna, bowiem tylko połowa emigrujących Włochów zawiadamia o tym odpowiednie urzędy i instytucje",Rzym,
https://wiadomosci.onet.pl/kraj/londyn-polska-w-gronie-najczesciej-odwiedzanych-panstw/pcl66,Londyn: Polska w gronie najczęściej odwiedzanych państw,Po raz pierwszy Polska znalazła się w zeszłym roku w gronie dziesięciu państw odwiedzanych najczęściej przez mieszkańców Wielkiej Brytanii - podał tamtejszy urząd statystyczny. Nie jest to jednak fenomenalny boom turystyczny i bynajmniej nie wszyscy przyjezdni udają się zwiedzać Wawel.,"Milion siedemset tysięcy podróży z Wielkiej Brytanii do Polski stawia ją w pierwszej dziesiątce najczęściej odwiedzanych krajów, obok Francji, Hiszpanii i Stanów Zjednoczonych - informuje dziennik ""The Daily Telegraph"". Ale z danych Narodowego Urzędu Statystycznego wynika, że tylko 20% podróżnych to turyści. 7% udaje się do Polski służbowo, 3% ""w innych celach"", natomiast aż 70% wszystkich wizyt to odwiedziny polskich emigrantów u rodzin i przyjaciół. Polska znalazła się też wśród dziesięciu państw, z których napływa na Wyspy najwięcej przyjezdnych - milion czterysta tysięcy w zeszłym roku. I znów statystyka jest podobna - tylko 14% spędzało tam wakacje. Reszta to w połowie odwiedzający rodziny i znajomych, a w połowie podróżujący służbowo.",,
https://wiadomosci.onet.pl/kraj/gowin-wzrost-zarobkow-zahamuje-emigracje/0ftz5,Gowin: wzrost zarobków zahamuje emigrację,"Niskie zarobki to główna przyczyna emigracji Polaków, zwłaszcza młodych – powiedział lider Polski Razem Jarosław Gowin w Lublinie. Jak przekonywał, obniżka podatków spowodowałaby wzrost płac i zahamowała emigrację.","Gowin ocenił, że emigracja należy do najtrudniejszych problemów Polski, ponieważ za granicę wyjechało 3 mln osób, w większości młodych i dobrze wykształconych. Głównym powodem wyjazdów są - według Gowina - niskie zarobki. - Po 25 latach demokratycznej Polski, średnio Polacy zarabiają cztery razy mniej niż mieszkańcy Europy Zachodniej. Niskie zarobki to główna przyczyna emigracji, zwłaszcza ludzi młodych. Ich nie stać na kupno mieszkania, nie stać by godnie wychowywać dzieci – powiedział Gowin na konferencji prasowej. Przekonywał, że wzrost zarobków i przez to zahamowanie emigracji można osiągnąć dzięki reformie systemu podatkowego, którą przygotowała Polska Razem. Pod koniec kwietnia zgłosiła pomysł likwidacji podatku dochodowego od osób fizycznych (PIT). - Efekt tych zmian doprowadziłby do tego, że każdy z pracujących zarabiałby netto tyle ile dzisiaj brutto, czyli około 20 proc. więcej – zaznaczył w piątek Gowin. Przekonywał, że polskie państwo powinno zbierać mniej podatków i mniej wydawać. Powołał się na badania amerykańskiej fundacji Heritage, według których – jak podał – wydatki publiczne i administracja państwowa pochłaniają w naszym kraju 45 proc. PKB, co sytuuje Polskę na 145. miejscu spośród 180 zbadanych państw świata. - Są sposoby na to, żeby polskie państwo było bardziej oszczędne, nie tak marnotrawne jak do tej pory – uważa Gowin. Uczestniczący w konferencji lider listy komitetu Polska Razem do PE, znany lubelski lekarz prof. Andrzej Stanisławek powiedział, że lekarze w Polsce pracują znacznie więcej niż ich koledzy za granicą za dużo mniejsze pieniądze i to jest przyczyną ich wyjazdów. On sam – jak mówił – przyjmuje i operuje dwa razy więcej pacjentów, niż gdy pracował za granicą. - Tam zarabiałbym dziesięć razy więcej – powiedział.",,
https://wiadomosci.onet.pl/kraj/gowin-wzrost-zarobkow-zahamuje-emigracje/vq0w5,Gowin: wzrost zarobków zahamuje emigrację,"Niskie zarobki to główna przyczyna emigracji Polaków, zwłaszcza młodych - powiedział lider Polski Razem Jarosław Gowin w piątek w Lublinie. Jak przekonywał, obniżka podatków spowodowałaby wzrost płac i zahamowała emigrację.","Gowin ocenił, że emigracja należy do najtrudniejszych problemów Polski, ponieważ za granicę wyjechało 3 mln osób, w większości młodych i dobrze wykształconych. Głównym powodem wyjazdów są - według Gowina - niskie zarobki. ""Po 25 latach demokratycznej Polski, średnio Polacy zarabiają cztery razy mniej niż mieszkańcy Europy Zachodniej. Niskie zarobki to główna przyczyna emigracji, zwłaszcza ludzi młodych. Ich nie stać na kupno mieszkania, nie stać by godnie wychowywać dzieci"" - powiedział Gowin na konferencji prasowej. Przekonywał, że wzrost zarobków i przez to zahamowanie emigracji można osiągnąć dzięki reformie systemu podatkowego, którą przygotowała Polska Razem. Pod koniec kwietnia zgłosiła pomysł likwidacji podatku dochodowego od osób fizycznych (PIT). ""Efekt tych zmian doprowadziłby do tego, że każdy z pracujących zarabiałby netto tyle ile dzisiaj brutto, czyli około 20 proc. więcej"" - zaznaczył w piątek Gowin. Przekonywał, że polskie państwo powinno zbierać mniej podatków i mniej wydawać. Powołał się na badania amerykańskiej fundacji Heritage, według których - jak podał - wydatki publiczne i administracja państwowa pochłaniają w naszym kraju 45 proc. PKB, co sytuuje Polskę na 145. miejscu spośród 180 zbadanych państw świata. ""Są sposoby na to, żeby polskie państwo było bardziej oszczędne, nie tak marnotrawne jak do tej pory"" - uważa Gowin. Uczestniczący w konferencji lider listy komitetu Polska Razem do PE, znany lubelski lekarz prof. Andrzej Stanisławek powiedział, że lekarze w Polsce pracują znacznie więcej niż ich koledzy za granicą za dużo mniejsze pieniądze i to jest przyczyną ich wyjazdów. On sam - jak mówił - przyjmuje i operuje dwa razy więcej pacjentów, niż gdy pracował za granicą. ""Tam zarabiałbym dziesięć razy więcej"" - powiedział.",,
https://wiadomosci.onet.pl/tylko-w-onecie/iglicka-okolska-na-blogu-anglicy-chca-nam-pomoc-powstrzymac-emigracje/yzmv1,Iglicka-Okólska na blogu: Anglicy chcą nam pomóc powstrzymać emigrację,"""W rocznicę europejskiej dekady mobilności Polaków ruszają mobilne biura PO! Ironia, żart? Nie – czysta platformerska propaganda sukcesu, bez żadnej refleksji nad problemem mobilności zagranicznej Polaków i jego konsekwencjami. Szkoda, że politycy PO nie postanowili ruszyć ze swoimi mobilnymi biurami za milionami Polaków, którzy po 2004 roku wyemigrowali do Wielkiej Brytanii, Niemiec, Holandii, Norwegii czy też Irlandii"" - pisze na swoim blogu w Onecie prof. Krystyna Iglicka-Okólska.","Wiceprezes Polski Razem podkreśla, że paradoksalnie to Brytyjczycy poprzez pozytywną dla Unii Europejskiej próbę oddziaływania w parlamencie europejskim próbują wskazać, że wyższe płace, niższe podatki i pobudzenie przedsiębiorczości młodych ludzi w Polsce, a nie na emigracji to jedyny sposób, aby uratować jedną z fundamentalnych wolności, jaką jest swoboda przepływu w UE. ""Politycy europejscy patrzą z dezaprobatą na polską politykę rynku pracy, która podobna jest do tej, którą stosują państwa trzeciego świata – takie jak Meksyk czy Filipiny, gdzie reguluje się stopę bezrobocia nie przez reformy, ale przez wypychanie setek tysięcy młodych ludzi za granicę"" - pisze. Wiceszefowa partii Jarosława Gowina przekonuje również, że przyszły parlament europejski, pod naciskiem swoich wyborców, może powiedzieć stop swobodnemu przepływowi. ""Przygotowują się już na to Brytyjczycy, przerażeni rosnącą popularnością partii UKIP, która w wyborach europejskich. Z tych nastrojów społecznych zdaje sobie sprawę kanclerz Angela Merkel, która po odwiedzinach na Downing Street obiecała premierowi Davidowi Cameronowi negocjacje dotyczące swobodnego przepływu"" - czytamy dalej. ""Panie premierze, co Pan na to? Panie ministrze Boni – jak tam Pana Plan na powroty? Ile milionów poszło w błoto na stworzenie »Masz Plan na Powrót« – zatrudnienie doradców strategicznych premiera, od pisania kolejnych analiz sukcesu o migracji cyrkulacyjnej i roli transferów z emigracji w budowaniu propagandy sukcesu?"" - pyta w swoim najnowszym wpisie prof. Iglicka-Okólska.",prof. Krystyna Iglicka-Okólska,
https://wiadomosci.onet.pl/kiosk/chce-urodzic-wyjezdzam/b9zyr,Chcę urodzić. Wyjeżdżam,"Żeby rodzinie żyło się lżej, Zbyszek wyjechał do Niemiec. Pieniędzy jest więcej, ale on w domu jest gościem. Nie chcą tak żyć, a poza tym zawsze myśleli o drugim dziecku. Dlatego jeszcze przed wakacjami Ewa z Oliwierem mają dołączyć do Zbyszka. Wyjeżdżają na stałe. W Polsce nie stać nas na kolejne dziecko – przyznają bez skrupułów.","- Wszystko miało wyglądać inaczej – zaczyna Kinga Misiak – Dębowska. - Nie wiem nawet czy lepiej, czy gorzej, po prostu inaczej. Chcieliśmy żyć tu na miejscu, blisko rodziców, żeby w razie czego liczyć na ich pomoc, żeby nie tęsknić i żeby dzieci rozumiały, co to znaczy mieć dziadków, żeby nie znały ich tylko z widzenia, z internetowego komunikatora, ze świąt. To był nasz priorytet, nawet nie wiem przez jak długi czas, na pewno przez ostatnie osiem, może dziewięć lat. I teraz wszystko bierze w łeb. - Źle mówię. Nie tak – przerywa nagle sama sobie. - Nic nie bierze w łeb. Prawdą jest, że niemal wszystko się zmienia, ale sami tych zmian chcemy, sami je prowokujemy. Nasze priorytety wciąż są takie same jak te sprzed ośmiu, dziewięciu lat. Szczęśliwa rodzina, dzieci, spokojne życie, nawet bez jakichś wielkich luksusów, ale bezpiecznie, bez zastanawiania się, czy stać nas będzie na wakacje, zmianę auta, korepetycje dla dzieci. Priorytety są takie same, to sytuacja jest inna. Mamy świadomość, że nie osiągniemy tego tutaj, w Polsce. Oboje skończyliśmy już 32 lata, chcemy założyć rodzinę z prawdziwego zdarzenia, a nie powtarzać, że kiedyś będzie lepiej. My chcemy, żeby lepiej było teraz, nie kiedyś. Dlatego wyjeżdżamy. Tym razem na stałe. Kinga mówi ""tym razem"", bo już raz z Tomkiem szukali szczęścia na emigracji. W 2005 roku skończyli studia i postanowili wyjechać do Anglii zarobić na lepszy start w Polsce. To był początek tego ich wielkiego planu sprzed blisko dekady. - Zamiast tutaj szarpać się na pół etatu jako kelnerka w podrzędnej knajpce, wolałam tam stać na zmywaku, ale przynajmniej zarabiać uczciwe pieniądze. Odłożyć, wrócić, kupić mieszkanie, założyć może własną firmę, urodzić dziecko – kobieta wylicza swoje marzenia sprzed 10 lat. Twarde lądowanie Wszystko szło zgodnie z planem przez jakieś cztery, może pięć lat. Odłożyli trochę pieniędzy. Nie starczyło co prawda na nowe mieszkanie, ale też nie mieli pustych kieszeni. Do tego wyszlifowali język, nabyli doświadczenia. Tęsknili jednak z domem. Postanowili wracać do Polski. Tomek, absolwent zarządzania, szybko znalazł posadę w banku, Kinga trafiła do agencji reklamowej. Już w Polsce wzięli ślub, wynajęli mieszkanie i... zderzyli się z rzeczywistością w kraju. Mówią, że to było twarde lądowanie. - Posada w agencji reklamowej była pewna, dopóki klient się nie wycofał i nie wręczyli mi wypowiedzenia. Co z tego, że szybko znalazłam podobną agencję, jak i tam scenariusz szybko się powtórzył. U Tomka też na początku wydawało się, że będzie lepiej. A teraz ani szans na awans, ani podwyżki. Marazm. Nie chcemy tak – mówi Kinga Misiak – Dębowska. - Czekaliśmy z decyzją o dziecku, aż nasza sytuacja zawodowa się ustabilizuje. Ale na to nie ma szans. W Polsce ta niepewność będzie nam już chyba zawsze towarzyszyć. Nie chcemy rezygnować z rodziny, z dzieci. Dlatego wyjeżdżamy, bo wiemy, że w Anglii łatwiej będzie nam założyć rodzinę – mówi Kinga i podaje przykład znajomych, z którymi wspólnie wyjeżdżali w 2005 roku. - Zostali tam i są w zupełnie innym miejscu niż my dzisiaj, My też już nie wrócimy – dodaje kobieta. Chętnie rodzą, ale nie w kraju Z dostępnych danych wynika, że na podobny krok decyduje się coraz więcej młodych par. Pod koniec ubiegłego roku eksperci skupieni w Komitecie Badań nad Migracjami Polskiej Akademii Nauk podali, że na skutek fali emigracji, która miała miejsce po wstąpieniu Polski do Unii Europejskiej, w niektórych regionach odnotowano znaczny odpływ mieszkańców. Ma to oczywiście wpływ na spadek urodzeń, sięgający nawet kilkudziesięciu tysięcy osób rocznie. Co ciekawe, eksperci doszli do wniosku, że rzeczywista dzietność Polek za granicą jest dwukrotnie wyższa niż w kraju. Wniosek: Polski chętniej rodzą za granicą niż w kraju. Podobne wnioski płyną z brytyjskich opracowań. Na Wyspach odnotowano, że Polki odpowiadają już za niemal 3 proc. wszystkich urodzeń i że rodzą najwięcej dzieci wśród matek-obcokrajowców (w 2012 roku to 21,2 tys. dzieci). Z opublikowanych w lutym danych Office for National Statistics wynika, że wskaźnik dzietności Polek mieszkających w Anglii i Walii wynosi 2,13. W Polsce to 1,3. Różnica więc wynosi ponad 60 proc., a to naprawdę dużo. Do tego z danych ilustrujących tzw. rejestracje cudzoziemców pierwszy raz przyjeżdżających do pracy na Wyspach wynika, że migracja Polaków jest porównywalna z przyjazdami obywateli państw nękanego kryzysem Południa. W 2012 roku takich pierwszych rejestracji naszych rodaków brytyjskie służby odnotowały ponad 80 tys. W ubiegłym roku było to już ponad 111 tys., czyli o 39 proc. więcej. Dla porównania, Portugalczyków pierwszy raz przyjeżdżających na Wyspy w poszukiwaniu pracy było więcej aż o 47 proc. niż przed rokiem. Ale już Łotyszy raptem o 1 proc. więcej, a Litwinów przyjechało na Wyspy nieznacznie mniej niż w 2012 roku. O czym to świadczy? - Przekroczona została masa krytyczna. Młodzi nie widzą w Polsce dla siebie perspektyw. Ci, którzy wyjechali wcześniej, nie chcą wracać do kraju. Na Zachodzie studiują, pracują, mają przejrzystą ścieżkę kariery, są doceniani. Dołącza do nich nowa fala emigracji. To takie desperackie wyjazdy ludzi, którzy w kraju nie widzą dla siebie szans i wcale nie zamierzają wracać – mówi nam prof. Krystyna Iglicka, demograf i rektor Uczelni Łazarskiego. Pragmatyzm młodych Te tendencje potwierdzają też wyniki badania przeprowadzonego przez socjologów z Uniwersytetu Mikołaja Kopernika w Toruniu wśród tamtejszych tegorocznych maturzystów. Ankieterzy pytali młodzież o ich plany edukacyjne i zawodowe. Okazuje się, że pokaźna grupa toruńskich maturzystów planuje wyjechać na studia za granicę (13 proc.), ale też wielu z nich nie zamierza wracać do Polski. O wyjeździe na stałe myśli średnio co piąty toruński maturzysta. - Młodzież podejmuje pragmatyczne decyzje. Nie widzą dla siebie miejsca na rynku pracy w Polsce, które by im stworzyło godne warunki do życia. Nie chcą wegetować, dlatego bardzo poważnie myślą o stałej emigracji – komentuje wyniki badań Anna Trząsalska, ich koordynatorka. Kraj pierwszego wyboru dla polskich emigrantów do Wielka Brytania. Eksperci podkreślają jednak, że podobny trend można zauważyć też w Norwegii, Holandii, czy w Niemczech. Właśnie do naszych zachodnich sąsiadów jeszcze w tym półroczu wybiera się Ewa Maras z Opola. I ona myśli o powiększeniu rodziny, ale już na emigracji. - W Polsce nie stać nas na kolejne dziecko – przyznaje bez skrupułów. Ewa jest już matką 5-letniego Oliwiera. Kobieta w ciąże zaszła akurat w momencie, gdy kończyła jej się umowa na pracę. O jej przedłużeniu nie było nawet mowy. Ewa przez półtora roku zajmowała się dzieckiem, rodzinę utrzymywał Zbyszek. Żyli skromnie, ale miało im się poprawić, gdy Ewa wróciłaby do pracy. - Tyle że te półtora roku poświęcone na wychowanie Oliwiera, na rynku pracy działało jak straszak. Jeśli już udawało mi się cokolwiek znaleźć to na chwilę, bez stałej umowy o pracę, z obawami o jutro i z niską pensją – opowiada Ewa. Żeby rodzinie żyło się lżej Zbyszek wyjechał do Niemiec. Pieniędzy jest więcej, ale on w domu jest gościem. Nie chcą tak żyć, a poza tym zawsze myśleli o drugim dziecku. Dlatego jeszcze przed wakacjami Ewa z Oliwierem mają dołączyć do Zbyszka.",Fot. Thinkstock,
https://wiadomosci.onet.pl/swiat/szwajcaria-prawicowa-partia-zada-szybkiego-ograniczenia-imigracji/e3e0k,Szwajcaria: prawicowa partia żąda szybkiego ograniczenia imigracji,"Przywódca prawicowej Szwajcarskiej Partii Ludowej (SVP) zażądał w niedzielę rychłego urzeczywistnienia restrykcji imigracyjnych, za jakimi opowiedzieli się niewielką większością głosów uczestnicy niedawnego referendum, zorganizowanego z inicjatywy tego ugrupowania.","- Od czerwca bieżącego roku wchodzi w życie pełna swoboda poruszania się w odniesieniu do wschodnich państw Unii Europejskiej, a od lata 2016 roku w odniesieniu do Rumunii i Bułgarii. Stoimy zatem w obliczu kolejnej potężnej fali imigracyjnej - powiedział gazecie ""Schweiz am Sonntag"" prezes SVP Toni Brunner. Dodał, iż jego ugrupowanie chce w związku z tym wprowadzenia limitów imigracyjnych, co ""mogłoby zostać rozwiązane natychmiast drogą rozporządzenia"". Przyjęta w referendum 9 lutego poprawka do szwajcarskiej konstytucji federalnej ogranicza liczbę wydawanych zezwoleń na pobyt stały dla cudzoziemców poprzez pułapy i kontyngenty, ustalane corocznie zgodnie z potrzebami gospodarczymi Szwajcarii. Ponadto przepisy wprowadzające konstytucję uzupełniono zastrzeżeniem, że wszystkie sprzeczne z poprawką umowy międzynarodowe - a więc również umowy dwustronne między Szwajcarią i UE - zostaną w ciągu trzech lat odpowiednio zmodyfikowane. Władze Unii Europejskiej skrytykowały wynik referendum, wskazując, że zaszkodzi on jej stosunkom ze Szwajcarią, której 60 proc. zagranicznych obrotów handlowych przypada na państwa unijne.",Toni Brunner,
http://wiadomosci.onet.pl/kraj/nawet-pol-milona-osob-moglo-wyjechac-z-polski-w-2013-r/65yhz,Nawet pół milona osób mogło wyjechać z Polski w 2013 r.,"W 2013 roku z Polski wyjechało ok. pół miliona osób. To kolejna fala emigracji po wyjazdach Polaków w latach 2006-2007. W sprawie alarmuje ""Dziennik Gazeta Prawna"", powołując się na szacunki prof. Krystyny Iglickiej, demografa, ekonomisty i jednocześnie wiceprezes Polski Razem Jarosława Gowina.","""Dziennik Gazeta Prawna"" pisze o szacunkach prof. Iglickiej, ale również o danych GUS. Wynika z nich, że w ubiegłym roku na stałe wymeldowało się z Polski co najmniej 36 tys. mieszkańców. Jak podaje gazeta, ""gorzej było tylko w 2006 r., gdy takich osób było blisko 47 tys."" Dla ""Dziennika"" wypowiada się również prof. Janusz Czapiński, który wskazuje, że różnica w wyjazdach z lat 2005-2009 a obecnymi emigracjami polega na tym, że ""teraz częściej wyjeżdżają całe rodziny"". Jeżeli dane prof. Iglickiej potwierdziłyby się, mogłoby się okazać, że za granicą przebywa nawet 2,7 mln Polaków. Te osoby mogłyby być obecnie zarejestrowane jako bezrobotne w Urzędzie Pracy.",W ubiegłym roku na stałe wymeldowało się z Polski co najmniej 36 tys. mieszkańców,
https://wiadomosci.onet.pl/swiat/polacy-w-czolowce-najzdrowszych-cudzoziemcow-we-wloszech/182d3,Polacy w czołówce najzdrowszych cudzoziemców we Włoszech,"Polacy są najzdrowsi wśród wszystkich cudzoziemców z krajów Unii Europejskiej mieszkających we Włoszech - takie wyniki sondażu opublikowano w raporcie Instytutu Statystycznego Istat. Ponad 88 procent Polaków w Italii deklaruje, że cieszy się dobrym zdrowiem.","Z ogłoszonych rezultatów ankiet na temat opinii o własnym zdrowiu wynika, że imigranci uważają się za zdrowszych od Włochów. 87,5 procent obcokrajowców mówi , że czuje się dobrze albo wręcz bardzo dobrze. Taką samą deklarację składa 83,5 procent Włochów. W raporcie na temat zdrowia cudzoziemców we Włoszech, sporządzonego przez Istat na podstawie sondaży podkreślono, że wśród rezydentów z krajów unijnych prym pod względem opinii na temat swej kondycji fizycznej i psychicznej wiodą Polacy. Polska wspólnota w Italii liczy niezmiennie od lat około 100 tysięcy osób. Pośród imigrantów spoza UE najwyżej swoje zdrowie oceniają Chińczycy i Filipińczycy. O swej znakomitej formie zapewnia dziewięciu na dziesięciu z nich. Najgorsze zdanie na temat swego zdrowia mają Ukraińcy i Marokańczycy.",,
https://wiadomosci.onet.pl/swiat/184-tys-polakow-wyemigrowalo-w-2012-do-niemiec/1w4q2,184 tys. Polaków wyemigrowało w 2012 do Niemiec,"1,08 mln osób zdecydowało się osiedlić w 2012 roku w Niemczech. Jest to najwyższa liczba przybyszów odnotowana od 1995 roku, podał Federalny Urząd ds. Migracji i Uchodźców (BAMF). Jak wynika z opublikowanego właśnie raportu, najwięcej imigrantów pochodzi z Polski. W tym roku do Niemiec wyjechało z naszego kraju 184 tys. osób.","W stosunku do 2011 liczba imigrantów w Niemczech wzrosła o 13 procent. Licząc osoby, które także w 2012 wyemigrowały z Niemiec, pozostaje tzw. zysk migracyjny rzędu 370 tys. osób. - Wiemy, że Niemcy są skazane na fachowców z zagranicy - powiedziałpodczas przedstawiania raportu minister spraw wewnętrznych Thomas de Maizière (CDU). - Opublikowane liczby dowodzą, że Niemcy są atrakcyjne dla imigrantów i zostały stworzone właściwe warunki dla napływu fachowców - dodał szef MSW. Napływ fachowej siły roboczej i wysoko wykwalifikowanych specjalistów wzrasta systematycznie od 2009 roku, z wówczas 16 tys. do 27 tys. w roku 2012. W kilku ostatnich latach obniżone zostały progi pozwalające na uzyskanie pozwolenia na pracę, tzw. Niebieskiej Karty (Blue Card). Dolna granica rocznych dochodów została zmieniona z 66 tys. rocznie do 44 800 euro, wprowadzono półroczny okres pozwolenia na pobyt przeznaczony na poszukiwanie pracy a posiadacze Blue Card - przy dobrej znajomości języka - mogą uzyskać pozwolenie na stały pobyt już po dwóch a nie jak dotąd, po trzech latach pracy w Niemczech. Podobnie jak już od 1996 roku najliczniejszą grupą imigrantów są Polacy. W 2012 zajerestrowano 184 tys. nowo przybyłych, o 7 procent więcej niż w 2011 roku. Także o 7 procent wzrosła liczba Polaków, którzy opuścili w 2012 Niemcy: było to 114 tys. osób. Wyraźnie wzrosła liczba imigrantów z Rumunii: o 22,5 proc. w stosunku do 2011 roku i z Bułgarii: o 14,1 proc. Od 2006, roku przed wstąpieniem tych krajów do Unii Europejskiej, liczba rumuńskich imigrantów wzrosła pięciokrotnie, bułgarskich czterokrotnie. Z całej UE napłynęło w 2012 do Niemiec 620 tys. osób, dalsze 340 tys. z krajów pozaunijnych. Wśród przyczyn imigracji na pierwszym miejscu znalazły się względy rodzinne (18 proc.), na drugim studia albo inna forma kształcenia (16 proc.), na trzecim chęć podjęcia pracy (13 proc.). 16 procent imigrantów przybyło ze względów humanitarnych lub ubiegania się o azyl. Raport o stanie migracji przedstawiany jest rokrocznie od 2000 roku. Na życzenie Bundestagu rząd Niemiec ma przedstawić co roku obszerną informację o stanie imigracji i emigracji. W 2006 roku liczba imigrantów wyniosła zaledwie 662 tys. osób i był to najniższy poziom od chwili zjednoczenia Niemiec. Od 2006 liczba imigrantów znowu sukcesywnie rośnie. (tagesschau.de, Migrationsbericht) / Elżbieta Stasik",Imigranci są cenną siłą roboczą w Niemczech,
https://wiadomosci.onet.pl/kraj/pis-zagrozenie-kolejna-fala-emigracji-zarobkowej-rzad-nie-reaguje/7zvgw,"PiS: zagrożenie kolejną falą emigracji zarobkowej, rząd nie reaguje","Politycy PiS zarzucili rządowi, że nie robi nic, aby zapobiec kolejnej fali emigracji zarobkowej Polaków, do jakiej może dojść po otwarciu rynku pracy przez Szwajcarię oraz podniesieniu płacy minimalnej w Niemczech.","Szef klubu PiS Mariusz Błaszczak, powołując się na demografów, mówił o zagrożeniu kolejną falą emigracji powodowanej brakiem perspektyw na pracę w Polsce. Podkreślał, że bezrobocie w Polsce pozostaje wysokie mimo niskich kosztów pracy. Błaszczak powiedział, że od maja 2014 roku otwiera się rynek pracy w Szwajcarii, a w Niemczech ma wzrosnąć płaca minimalna. - To powody, dla których możemy się spodziewać kolejnego odpływu młodych Polaków z naszego kraju na zachód Europy - podkreślił. Zarzucił rządowi, że nie przeciwdziała temu zagrożeniu. Poinformował natomiast, że PiS ma pomysł, jak przeciwdziałać emigracji zarobkowej Polaków - szczegółowa propozycja ma zostać przedstawiona na lutowym kongresie programowym PiS. Błaszczak zapowiedział, że propozycja ramowo dotyczy wprowadzenia preferencji podatkowych dla tych, którzy zdecydują się na inwestycje w nowoczesne technologie. - To jest mechanizm, który doprowadzi do tego, że sytuacja na rynku pracy, jak i sytuacja polskich rodzin, będzie lepsza niż ta, jakiej możemy się spodziewać pod rządami Donalda Tuska - przekonywał Błaszczak. Eurodeputowany PiS Ryszard Czarnecki ocenił, że podniesienie przez Niemcy płacy minimalnej będzie pokusą dla Polaków rozważających emigrację zarobkową. Jak mówił, niemiecki urząd statystyczny szacuje emigrację z Polski podczas trzech kwartałów br. na około 100 tysięcy osób. Czarnecki pytał też, czy rząd Donalda Tuska zamierza, wzorem niektórych krajów europejskich, wprowadzić płacę minimalną zróżnicowaną w poszczególnych województwach. - Swego czasu hitlerowski namiestnik na Polskę Hans Frank mówił, że Polacy mają być tak biedni, żeby dobrowolnie wyjeżdżali na roboty do Niemiec, bez łapanek. Dzisiaj ta okrutna prawda jest realizowana na naszych oczach. Największym policzkiem dla polskiego społeczeństwa jest dzisiaj fakt tak wielkiej emigracji za chlebem Polaków. To świadczy o kompletnym fiasku transformacji ostatnich 20 lat - ocenił na konferencji PiS główny ekonomista SKOK Janusz Szewczak. Rzecznik PiS Marcin Mastalerek podkreślił, że w kampanii wyborczej w 2007 r. PO wyemitowała spot zapowiadający powrót Polaków z emigracji. - Dziś Donald Tusk i jego akolici chcieliby jak najszybciej zapomnieć o tej obietnicy. Obietnica masowego powrotu z przymusowej emigracji to jedno z największych kłamstw PO w kampanii wyborczej - zaznaczył Mastalerek. Całkowite otwarcie szwajcarskiego rynku pracy na kraje tzw. nowej Europy (z wyjątkiem Bułgarii i Rumunii) nastąpi 1 maja 2014 r. W listopadzie niemieckie CDU/CSU i SPD osiągnęły porozumienie w sprawie umowy koalicyjnej - oba bloki polityczne zgodziły się na wprowadzenie od 2015 roku płacy minimalnej w wysokości 8,50 euro za godzinę. W okresie przejściowym do 2017 roku możliwe mają być jednak odstępstwa od tej zasady. Płaca minimalna była głównym postulatem SPD; Angela Merkel była przeciwna rozwiązaniu, obawiając się negatywnych skutków dla gospodarki i wzrostu bezrobocia.","Szef klubu PiS Mariusz Błaszczak podkreślał, że bezrobocie w Polsce pozostaje wysokie mimo niskich kosztów pracy",
https://wiadomosci.onet.pl/swiat/w-brytania-pierwszy-od-dwoch-lat-spadek-migracji/z9exx,W. Brytania: Pierwszy od dwóch lat spadek migracji,Po raz pierwszy od dwóch lat w Wielkiej Brytanii spadł poziom imigracji i emigracji - poinformował dziś urząd statystyczny. Opublikowane dane dotyczą okresu 12 miesięcy do czerwca 2013 roku.,"W ciągu badanego przez urząd statystyczny okresu liczba imigrantów obniżyła się do 503 tys., z poziomu 517 tys. odnotowanego rok wcześniej. Urząd podkreślił, że w br. zaobserwowano spadek napływu ludzi spoza UE. W analizowanym przedziale czasowym wyniósł on 242 tysiące imigrantów, a w poprzednim poziom ten sięgnął 282 tysięcy. Urząd zwrócił też uwagę, że w ostatnim roku przybyło imigrantów zarobkowych z UE - 183 tys., natomiast w poprzednim było ich 158 tys. Najwięcej imigrantów pochodzi z Chin i Indii oraz z Polski. Na kolejnych miejscach są osoby przyjeżdżające do Wielkiej Brytanii z USA i Australii. Urząd podkreślił, że mniejszy napływ imigrantów wiąże się ze spadkiem liczby zagranicznych studentów studiujących na brytyjskich uczelniach. W statystykach uwzględniani byli jako imigranci. Z Wielkiej Brytanii wyemigrowało natomiast 320 tys. osób w porównaniu z 349 tys. w poprzednim roku, co jest najniższym poziomem od 2001 r. - Publikacja danych zbiega się z rosnącymi obawami, że Wielka Brytania stoi w obliczu nowej fali migracji z Europy Wschodniej, gdy Rumunii i Bułgarzy z dniem 1 stycznia 2014 r. uzyskają swobodny dostęp do unijnego rynku pracy – zaznacza BBC. Premier David Cameron ogłosił wczoraj plany ograniczenia nowo przybyłym imigrantom z UE dostępu do świadczeń socjalnych. Brytyjska prasa twierdzi, że jego projekt cieszy się poparciem Niemiec i Francji i że o zmniejszeniu migracji z nowych krajów UE zamierza rozmawiać dzisiaj na wileńskim szczycie. Resort MSW twierdzi, że imigrantów przyciąga ożywienie brytyjskiej gospodarki, wychodzącej z kryzysu szybciej niż eurostrefa i gospodarki Europy Centralnej i Wschodniej.",,
http://wiadomosci.onet.pl/swiat/dlaczego-belgowie-moga-myslec-ze-siemiatycze-to-stolica-polski/645c3,"Dlaczego Belgowie mogą myśleć, że Siemiatycze to stolica Polski?","""Belgowie muszą wierzyć, że Siemiatycze są stolicą Polski"" - możemy przeczytać na portalu ""The Economist"". Dlaczego? Bo od czasu upadku komunizmu w Polsce Bruksela stała się celem emigracyjnym dla tysięcy mieszkańców tego miasta.","Jak czytamy w serwisie ""The Economist"", tysiące emigrantów z tego miasteczka mogły stworzyć wrażenie, że to właśnie Siemiatycze są stolicą Polski. Brytyjski tygodnik przytacza historię Magdaleny, 26-letniej mieszkanki Siemiatycz. Jednej z wielu, która do Brukseli wyjechała do pracy jako sprzątaczka. To właśnie masowe wyjazdy są powodem, dla którego bezrobocie w miasteczku wynosi 10,5 proc., aż o 4,1 proc. mniej niż całym w województwie Podlaskim. Mieszkańcy Siemiatycz wolą wyjechać z rodzinnego domu niż zgłosić się w urzędzie pracy jako bezrobotni i czekać na zatrudnienie w mieście, gdzie zarobki rzadko przekraczają 1600 złotych. Tygodnik zauważa, że Siemiatycze są ""ekstremalnym przykładem"" na zjawisko obecne w Polsce przez wiele lat: słabo wykwalifikowani pracownicy z terenów wiejskich i małych miast opuszczają swoje miejsce zamieszkania dla lepiej płatnych posad w zachodniej Europie. Jak przewiduje jednak dr Paweł Kaczmarczyk z Ośrodka Badań nad Migracjami UW, z każdym rokiem do Polski będzie wracać coraz więcej emigrantów. Będzie to się działo m.in. z powodu spadającej różnicy w poziomach płac pomiędzy Polską a krajami strefy euro. ""The Economist"" informuje jednak o dzwonach bijących na alarm w Warszawie z powodu rosnącej emigracji Polaków. Wyjazdy z Polski mają miejsce pomimo tego, że w Europie od kilku lat trwa kryzys. Jak zauważa ""The Economist"", Polacy w poszukiwaniu pracy najczęściej wyjeżdżają do Wielkiej Brytanii. Na kolejnych miejscach znajdują się Niemcy i Irlandia. Niektóre miasta w Polsce nawiązują jednak specyficzną więź z określonymi miejscami w Europie. Taka sytuacja ma miejsce w przypadku Siemiatycz i Brukseli. Dla brytyjskiego tygodnika wypowiada się również Anna Kwietowicz z Konfederacji Lewiatan. Podkreśla ona ważny problem - niedostateczną liczbę osób z wysokimi kwalifikacjami wśród pracowników technicznych. Według Anny Kwietowicz, jeśli niezbędni pracownicy nie zaczną niedługo wracać do Polski, rząd będzie musiał stworzyć proaktywny program, który rozwiąże problem brakujących specjalistów. Jak zauważa ""The Economist"", Polacy coraz częściej narzekają na brak spójnej rządowej polityki migracyjnej. Zmniejszanie się poziomu bezrobocia jest pozytywnym skutkiem emigracji, ale w związku z pogarszającą się sytuacją w Polsce ta zaleta może niedługo zostać przykryta przez szereg negatywnych aspektów wyjazdów z Polski.",Dworzec autobusowy w Siemiatyczach -stąd odjeżdżają autobusy do Brukseli,
https://wiadomosci.onet.pl/kiosk/polscy-lekarze-podbijaja-anglie/xd86l,Polscy lekarze podbijają Anglię,"Pisały o nich ""The Economist"" i ""Daily Telegraph"". W dzienniku ""Daily Mail"" trafili na pierwszą stronę wydania weekendowego. Co tak poruszyło Brytyjczyków? Okazuje się, że polscy lekarze stopniowo deklasują miejscową konkurencję. Polska klinika My Medyk robi furorę na Wyspach i przyciąga coraz więcej obcokrajowców.","Skąd pomysł na taki biznes? Polacy są w Wielkiej Brytanii drugą co do wielkości grupą imigrantów. Obecnie na stałe mieszka tam 579 tys. osób urodzonych w Polsce, a w 2011 roku to właśnie Polki urodziły najwięcej dzieci wśród wszystkich mniejszości narodowych (20,5 tys. noworodków). To ogromna rynkowa nisza. - Polscy imigranci w UK lubią używać języka ojczystego, a o sprawach trudnych czy intymnych, w tym o zdrowiu, łatwiej rozmawiać po polsku – mówi Radosław Przypis, menedżer My Medyk. Jak się leczyć, to u Polaków Klinika powstała w 2008 roku. Zaczynało się skromnie – od dwóch gabinetów stomatologicznych przy rondzie Hanger Lane. Dziś mają dwie prężnie działające placówki w zachodnim Londynie z 37 lekarzami ponad dwudziestu specjalizacji. Łącznie klinika zatrudnia 56 osób. W następnym roku planują uruchomienie dwóch kolejnych oddziałów. Mogą sobie na to pozwolić, bo liczba ich pacjentów stale wzrasta. Do marca 2013 w ich bazie danych znajdowało się około 30 tys. kart pacjentów. Obecnie przybywa od 400 do 600 klientów miesięcznie. 70 proc. z nich to Polacy, ale pozostałą część stanowią już Brytyjczycy. Tych ostatnich jest coraz więcej. Zachęcają ich entuzjastyczne artykuły prasowe i opinie zadowolonych znajomych. Polscy lekarze mają dobrą prasę – są kompetentni, otwarci, przyjacielscy. Czy musieli walczyć ze stereotypami? - W pewnej mierze tak. Imigranci zawsze muszą liczyć się z problemem odrzucenia czy krytyki ze strony pewnych niezbyt otwartych środowisk. Wielka Brytania nie jest wyjątkiem - tutaj również występują grupy czy środowiska o ksenofobicznym nastawieniu. Natomiast nasz przypadek świadczy o tym, że stereotypy można przełamywać – mówi Radosław Przypis. Londyn to specyficzne miejsce. Rodowitych, ""białych"" Brytyjczyków jest tu jedynie około 45 proc., w kraju mówi się ponad stoma językami. Tak naprawdę większość Londyńczyków to imigranci. - Specyfika pracy lekarza w Anglii i w Polsce nie różni się zasadniczo - to zawsze kontakt z pacjentem, rozmowa, badanie, diagnostyka, leczenie. To, co jest inne, to wielonarodowość Wielkiej Brytanii, co wiąże się z kontaktem ze schorzeniami, które wcześniej znaliśmy tylko z literatury – mówi doktor Katarzyna Abbad, stomatolog z My Medyk. Znacznie więcej niż paracetamol Brytyjskie media często porównują polską klinikę z NHS (odpowiednikiem naszego NFZ). ""Gdyby tylko przeciążony NHS mógł zapewniać taki sam poziom usług – dla naszego dobra"" – podsumowuje dziennikarka ""Daily Mail"". Brytyjski fundusz nie ma najlepszej opinii wśród pacjentów – popularna opinia głosi, że na większość dolegliwości lekarze przepisują paracetamol. Przedstawiciele My Medyk zawsze podkreślali, że nie chcą konkurować z NHS, ale co najwyżej uzupełniać jego usługi. W praktyce polska klinika daje mieszkańcom Londynu to, co nie zawsze zapewnia im NHS. Placówki zlokalizowane są blisko dwóch dużych stacji metra, w okolicach Hanger Lane i Ealing Broadway. Ogromnym atutem są pory otwarcia – od poniedziałku do soboty klinika jest czynna od 9:00 do 23:00, a w niedziele od 9:00 do 18:00. W nagłych przypadkach można zgłosić się nawet po godzinach. Dla porównania w NHS na wizytę u lekarza ogólnego czeka się średnio ponad 48 godzin, lekarze pracują krócej, a do specjalisty można trafić nawet po kilku tygodniach. Bardzo trudno umówić się w dni wolne od pracy. W My Medyk na jednego pacjenta przeznacza się standardowo 30 minut, gdy w państwowych placówkach taka wizyta obliczona jest na zaledwie 10 minut. W NHS są problemy z dostępem do specjalistów - skierowania wypisuje lekarz pierwszego kontaktu, a kolejki są bardzo długie. W polskiej klinice można umówić się bezpośrednio do dermatologa czy ortopedy. Dotychczas prywatna służba zdrowia uchodziła w Wielkiej Brytanii za luksus i nie każdy mógł sobie na nią pozwolić. Ceny w My Medyk są bardzo przystępne – standardowa konsultacja u specjalisty kosztuje 70 funtów. Tyle samo zapłacimy za USG jamy brzusznej, nerek, czy wątroby. Zgodnie z opiniami pacjentów, klinika jest średnio trzy razy tańsza niż inne prywatne placówki w Londynie. W jej ofercie znajduje się nie tylko standardowa opieka medyczna, ale też np. medycyna estetyczna, akupunktura, krioterapia, hipnoterapia i masaże. ""Zupełnie nowe doświadczenie"" W My Medyk recepcjonistki częstują kawą i herbatą. Pacjenci twierdzą, że czują się tu jak w domu. Gdy pani Martyna dowiedziała się, że jest w ciąży, odwiedziła brytyjskiego GP (od ""general practitioner"" - lekarz pierwszego kontaktu, przyp. Onet). Bardzo źle się czuła, ale zapewniano ją, że wszystko jest w porządku. USG niczego nie wykazało, bo dziecko podobno bardzo dziwnie się ułożyło. Przyszła mama zdecydowała się skorzystać z usług polskiej kliniki. Po wizycie u doktora Grzegorza Pośpiecha wreszcie poczuła się spokojna. Jak wspomina, lekarz bardzo dokładnie ją zbadał i rozwiał wszelkie wątpliwości. Ciąża przebiegała prawidłowo. - Wiadomo, że każda przyszła matka ma obawy i chce być potraktowana specjalnie. W klinice właśnie tak się czułam. Jakbym to ja i moje przyszłe dziecko było w tej chwili najważniejsze – wspomina. Obecnie jest stałą pacjentką My Medyk. Te wrażenia potwierdzają inni pacjenci. Wszyscy podkreślają ogromny profesjonalizm i życzliwość personelu oraz świetne wyposażenie. Pan Henry, jeden z brytyjskich pacjentów napisał: ""Stomatologia na nowym poziomie. Doktor Sebastian to najbardziej niesamowity dentysta u jakiego byłem. Nigdy nie byłem u stomatologa, który zrobiłby koronę tak perfekcyjnie. Zupełnie nowe doświadczenie!"". Prywatna znaczy lepsza? Brytyjczycy chcą uczyć się od Polaków, tymczasem jakość krajowych usług nie zachwyca. Jak to się stało, że polska opieka zdrowotna święci triumfy za granicą i co takiego ma Brytyjczykom do zaoferowania wschodnioeuropejski model leczenia? Kluczem wydaje się być słowo ""prywatna"". - W mojej opinii prywatna opieka zdrowotna ma się w Polsce doskonale, choć chyba trudno byłoby postawić identyczną diagnozę w zakresie opieki zdrowotnej w ramach NFZ. W przypadku prywatnej opieki zdrowotnej każdy pacjent to również klient, a każde świadczenie to przychód. Dobra usługa to taka, która skutecznie rozwiązuje problem pacjenta, gdyż nie generuje kosztu w postaci dodatkowych ""reklamacyjnych"" wizyt czy zabiegów. Tym samym pacjent i klinika mają ten sam cel: szybko i efektywnie rozwiązać problem, z jakim boryka się pacjent – mówi Przypis. My Medyk stawia na kompetentnych, doświadczonych lekarzy, nowoczesny sprzęt i ciągłe doskonalenie. Motto firmy to ""Our patients come first"" - ""Nasi pacjenci są dla nas najważniejsi"".",Klinika My Medyk,
https://wiadomosci.onet.pl/swiat/liczba-polakow-w-niemczech-wzrosla-o-prawie-14-procent/5wb62,Liczba Polaków w Niemczech wzrosła o prawie 14 procent,"Rośnie liczba Polaków przenoszących się do Niemiec. W roku 2012 było ich o blisko 64 tys. więcej niż rok wcześniej, co oznacza wzrost o 13,6 proc. - poinformował Federalny Urząd Statystyczny (Destatis) w Wiesbaden.","Na koniec 2011 roku mieszkało w Niemczech 468 tys. Polaków. Ogólna liczba obcokrajowców wzrosła w zeszłym roku o 282,8 tys., czyli o 4,1 proc. w porównaniu z 2011 rokiem - podali niemieccy statystycy, podkreślając, że jest to największy przyrost liczby cudzoziemców od 20 lat. Większość nowych mieszkańców (80 proc.) pochodzi z nowych krajów UE, które przystąpiły do wspólnoty w 2004 bądź w 2007 roku. Oprócz wiodących prym Polaków (+63,8 tys.) najliczniejszą grupę przybyszów stanowili Rumuni (+45,8 tys.), Bułgarzy (+24,8 tys.) i Węgrzy (+24,6 tys.). Liczba tych ostatnich wzrosła o niemal 30 proc. Mniejsze zainteresowanie osiedleniem się w Niemczech wykazywali mieszkańcy krajów dotkniętych skutkami kryzysu gospodarczego - Grecy (+14,5 tys.), Hiszpanie (+10 tys.) i Włosi (+9,2 tys.). Z krajów niebędących członkami UE do Niemiec przyjechało najwięcej Chińczyków (7,6 tys.) i Syryjczyków (7,5 tys.). Dalsze miejsca zajęli obywatele Indii (prawie 7 tys.) oraz obywatele Federacji Rosyjskiej (6,7 tys.). Zmalała natomiast o 31 tys. liczba Turków (-2 proc.). Destatis tłumaczy to zjawisko rosnącą liczbą przyjmowanych przez Turków paszportów niemieckich. Najwięcej obcokrajowców osiedliło się w Bawarii, Nadrenii Północnej-Westfalii i Badenii-Wirtembergii. W liczących 80 mln mieszkańców Niemczech mieszka 7,2 mln obcokrajowców.",,
http://wiadomosci.onet.pl/kraj/rzeczpospolita-wielki-exodus-z-polski-trwa/lm78x,"""Rzeczpospolita"": wielki exodus z Polski trwa","Liczba emigrantów ciągle rośnie – alarmuje ""Rzeczpospolita"". 2,13 mln Polaków przebywało za granicą w końcu 2012 roku – ustaliła gazeta. To o 70 tys. więcej niż w 2011 r. i 130 tys. więcej niż w 2010 r. Polacy zatem – mimo że mieli wracać, a zachód Europy rozwija się wolniej – wciąż uciekają z kraju.","Zbliżamy się do rekordowej liczby emigrantów zanotowanej w 2007 r. Wtedy było ich 2,27 mln. Z informacji gazety wynika też, że pośród Polaków, którzy wyjechali jest aż 1,6 mln tak zwanych rezydentów - przebywających za granicą ponad rok. - Gdyby potwierdziły się te informacje, oznaczałoby to, że spełniają się najgorsze z możliwych scenariuszy – uważa prof. Krystyna Iglicka, rektor Uczelni Łazarskiego. Z 2 mln Polaków, którzy przebywają za granicą, ponad 1,4 mln ma 39 lat lub mniej, w tym jest 226 tys. dzieci do 15. roku życia. Eksperci, ekonomiści, coraz częściej także politycy wskazują, że nasza sytuacja demograficzna staje się największym wyzwaniem, przed jakim stoi Polska. Według ""Rz"" Główny Urząd Statystyczny dysponował już wynikami tych badań od pewnego czasu, ale nie publikował ich ze względu na sytuację polityczną - chodzi o to, by nie zaszkodzić rządzącej Platformie Obywatelskiej przed zaplanowanym na 13 października referendum w Warszawie. - Tęsknię za Polską, chciałabym móc tu mieszkać. Tylko że tutaj strasznie trudno jest żyć. W Wielkiej Brytanii, pracując mogę pozwolić sobie z mężem na spłatę domu i nie muszę liczyć, czy wystarczy nam do pierwszego - mówi cytowana przez dziennik Anna, która wyjechała z Polski pięć lat temu. - Już tu nie wrócimy - dodaje. Więcej w dzisiejszym wydaniu ""Rzeczpospolitej"".",fot. Thinkstock,
https://wiadomosci.onet.pl/swiat/belgia-historie-dawnych-emigrantow-odzywaja-w-muzeum-w-antwerpii/92wxe,Belgia: historie dawnych emigrantów odżywają w muzeum w Antwerpii,"Ponad 2 miliony emigrantów, w tym wielu Polaków, pod koniec XIX i na początku XX wieku swoją drogę ku lepszemu życiu rozpoczynały w porcie w belgijskiej Antwerpii. Ich historie odżyły w otwartym w sobotę muzeum.","Muzeum Red Star Line - czyli nieistniejącego już belgijsko-amerykańskiego przedsiębiorstwa morskiego - mieści się w portowej dzielnicy Antwerpii, w budynkach, do których w latach 1873-1935 trafiali emigranci przed dostaniem się na pokład promu do Nowego Jorku czy Halifaksu. Przechodząc z sali do sali, krok po kroku pokonujemy tę samą drogę co uciekający prawie sto lat temu przed wojnami, pogromami i biedą Polacy, Francuzi, Brytyjczycy czy Belgowie. Uwagę zwiedzających przyciągają nie tylko zdjęcia, dokumenty podróżne, przedmioty z epoki i modele statków, ale przede wszystkim historie samych pasażerów. Poznajemy je poprzez fragmenty listów i nagrania wideo. Bohaterami tych ostatnich są wciąż żyjący emigranci z Red Star Line, których odnaleźli historycy. ""To muzeum opowieści, a nie przedmiotów"" - podkreśla w rozmowie z PAP jego przedstawicielka Nadine Plehiers. Liczy na to, że w ciągu pierwszego roku nowa atrakcja turystyczna portowego miasta przyciągnie ok. 125 tys. zwiedzających. Jedną z ostatnich żyjących pasażerek jest urodzona w Berlinie w rodzinie polskich Żydów Sonia Pressman Fuentes. Po dojściu Adolfa Hitlera do władzy jej rodzice zdali sobie sprawę, że wkrótce Żydom może grozić niebezpieczeństwo. ""Ojciec dogadał się z Niemcami i oddał im nasz majątek, dzięki czemu pozwolili nam wyjechać"" - opowiada Pressman Fuentes na nagraniu wideo. Jej rodzina udała się do Antwerpii. Ojciec próbował prowadzić tam interesy. Po kilku miesiącach bezskutecznych prób podjął jednak decyzję o wyjeździe. Spowodowana była ona też groźbą deportacji. ""Nakaz deportacji pojawił się, gdy płynęliśmy już Red Star Line do USA"" - relacjonuje Pressman Fuentes. W swojej opowieści kobieta porusza też temat emigracji. ""To, że wyjechałam, sprawiło, że zawsze czułam się inna i wyobcowana"" - przyznaje. Kurator wystawy Bram Beelaert powiedział PAP, że historie emigrantów z Red Star Line są pretekstem do przedstawienia zjawiska migracji w szerszym kontekście. Nadine Plehiers zauważa, że Antwerpia z dawnego miejsca tranzytu zamieniła się w docelowe miejsce pobytu tych, którzy szukają tu lepszych warunków do życia. Bilety na promy Red Star Line można było kupić nie tylko w Belgii, ale także w biurach za granicą, np. w Warszawie. W pierwszej kolejności podróżnych czekała jednak kilkudniowa przeprawa pociągiem lub innym środkami transportu. Tę ""długą i smutną podróż"" opisuje urodzona w żydowskiej rodzinie w Rosji Basia Cohen. Jej ojciec wyjechał do USA w 1913 roku, a matka z dziećmi mogła dołączyć do niego dopiero po sześciu latach. ""Musieliśmy nielegalnie przeprawić się przez rzekę. Potem przez całą noc szliśmy w błocie. Co kilka kilometrów przemytnicy domagali się dodatkowych pieniędzy"" - relacjonuje. Kilka dni po dotarciu do Antwerpii przyszli emigranci udawali się do budynku, w którym obecnie mieści się muzeum. Turyści widzą, gdzie pasażerowie trzeciej klasy – bo to ci są głównymi bohaterami wystawy - zostawiali bagaże, które następnie były dezynfekowane. Samych pasażerów czekał godzinny prysznic i także dezynfekcja. Następnie trafiali w ręce lekarzy, zarówno belgijskich jak i tych zatrudnionych przez Red Star Line. Ci ostatni badania traktowali wyjątkowo poważnie, pamiętając, że to ich firma opłaca bilet powrotny tych pasażerów, którzy po dopłynięciu na wyspę Ellis w Nowym Jorku zostaną jednak uznani za chorych i nieprzyjęci do kraju. Taki los czekał dziewięcioletnią siostrę Morrisa Moela. Dziewczynka nie została wpuszczona do USA, ponieważ amerykańscy lekarze na wyspie Ellis wykryli u niej zakaźną jaglicę. Wówczas matka Moela stanęła przed tragicznym wyborem: wrócić z całą rodziną do Europy lub kazać córce, by samotnie udała się w podróż. ""Po 13 latach rozłąki z mężem postanowiła odesłać moją siostrę"" - opowiada Moel. Dziewczynka kolejną próbę dotarcia do Stanów Zjednoczonych podjęła rok później. Znowu się nie udało i znowu musiała wrócić do Antwerpii. Miała 10 lat, a do rodziny dołączyła dopiero 5-6 lat później - mówi Moel. ""Gdy myślę o tym, co działo się w Rosji po naszym wyjeździe, to powtarzam sobie: dzięki Bogu nas tam nie było"" - dodaje. Jednak nie dla wszystkich nowy kontynent okazywał się krainą marzeń. ""Nie rozumiem, dlaczego ludzie myślą, że Ameryka to złoty kraj. (...) Ludzie są tu wykorzystywani, tak jak wykorzystywano Żydów w czasach faraonów"" - żaliła się w 1891 roku w liście wysłanym z Nowego Jorku do rodziny Faustyna Wiśniewska. Pasażerów, którym w końcu udało się dostać na pokład, czekała co najmniej dziesięciodniowa przeprawa morska. Na promie mieściło się zazwyczaj ok. tysiąca osób. ""To nie była przyjemna podróż. Noc spędzaliśmy na pryczach bez pościeli, a przez większą część dnia staliśmy w kolejce po jedzenie, które było nam podawane w sposób, jakbyśmy byli bydłem"" – wspominała Golda Meir, pierwsza kobieta, która stanęła potem na czele izraelskiego rządu. Wśród ponad 2 mln ludzi, którzy skorzystali z usług Red Star Line, był też Albert Einstein. Jednym z eksponatów w nowo otwartym muzeum jest jego dziennik podróży, który prowadził, gdy w 1933 roku uciekał z nazistowskich Niemiec. ""Opowieści ludzkie, historia migracji i te fantastyczne przedmioty – to wszystko razem w połączeniu z tym samym co przed laty budynkiem tworzy aurę autentyczności. Tylko dzięki tej nienamacalnej atmosferze te przedmioty nabierają znaczenia"" - powiedział kurator wystawy.",,
https://wiadomosci.onet.pl/kiosk/indianin-znad-wisly/1txqt,Indianin znad Wisły,"Wychowany wśród kanadyjskich Szaunisów Sat-Okh przyjeżdża do Polski, gdzie walczy w czasie II wojny o jej niepodległość. Słynie z bohaterstwa i wyjątkowego sprytu. Po wojnie zmuszony jest zostać w PRL na stałe i tu pielęgnuje kulturę współplemieńców. To nie fabuła przygodowej powieści, ale biografia Stanisława Supłatowicza.","Była zima 1917 roku, kiedy Stanisława Supłatowicz wraz z jedenastoma towarzyszami forsowała czółnami Cieśninę Beringa, łączącą dwa kontynenty: Azję i Amerykę Północną. Do tak desperackiego kroku doprowadziły ją prześladowania carskie. Na mroźne pustkowia Syberii przyjechała za mężem, który w 1905 roku został tam zesłany za działalność polityczną (obydwoje należeli do PPS-Lewicy). Gdy dotarła na miejsce, zastała go chorego i umierającego. Kiedy po kilku tygodniach zmarł, przeniosła się na Półwysep Czukocki i korzystając z rewolucyjnego zamieszania w Rosji, postanowiła szukać szczęścia gdzie indziej. Z pomocą Czukczów zdecydowała się na przeprawę na Alaskę. Po przepłynięciu ponad 80 kilometrów w wyjątkowo niesprzyjających warunkach (niektóre źródła mówią, że jako jedyna przeżyła) wreszcie dobiła do upragnionego brzegu. Wiadomo tylko tyle, że udało jej się przedostać do Kanady, a tam znalazła schronienie pośród Indian plemienia Shawnee (Szaunisów, Szawanezów). Mieszkając wraz z nimi wpadła w oko synowi plemiennego wodza, imieniem Wysoki Orzeł (Leoo-Karko-Ono-Ma). Po pewnym czasie wyszła za niego za mąż i przybierając imię Biały Obłok (Ta-Wach) postanowiła, że resztę życia spędzi u boku nowej rodziny. Przynajmniej tak jej wówczas się wydawało. Dwa światy Z tego związku urodziło się troje dzieci. Najmłodszy z nich to nasz bohater, Sat-Okh (Długie Pióro) urodzony w kwietniu 1920 r., choć pewności co do daty nie miał nawet on sam. Często przy tej okazji mówi się również o roku 1922 jako dacie narodzin Sat-Okha. Całe zamieszanie wynika z faktu, że w indiańskiej wiosce nie prowadzono żadnych zapisów, a kiedy Sat wrócił z matką do kraju, ta wyrobiła mu metrykę, podając celowo rok 1925, jako rok narodzin syna. Jak w ogóle doszło do tego, że obydwoje wrócili do Polski? Przez kompletny przypadek. W kanadyjskiej wiosce Sat-Okh wychowywany był jak każde indiańskie dziecko. Uczył się rozmawiać z naturą, polować, odprawiać rytuały itd. Któregoś dnia, a było to w latach trzydziestych, uratował przed atakiem niedźwiedzia dwóch białych mężczyzn. Jak się okazało, jeden z nich był Polakiem. W wiosce powiedział matce Sata, że Polska jest już niepodległym krajem. Stanisława bardzo chciała odwiedzić rodzinę i pokazać dzieciom swoją ojczyznę. Na takie rozwiązanie nie zgodził się jednak jej mąż. Wysoki Orzeł oświadczył, że jeśli uprze się na wyjazd, może zabrać tylko najmłodszego syna. W 1937 r. Stanisława i Sat-Okh wyjechali więc do Polski. Kraj nad Wisłą, podobnie jak cała podróż, zrobiły na młodzieńcu tak ogromne wrażenie, że przez pierwszy rok do nikogo się nie odzywał. Matka wyrobiła mu także polskie dokumenty. Od tamtej pory nazywał się Stanisław Supłatowicz. Zapisała go do szkoły, by uczył się języka. Tam też siostry zakonne obcięły mu długie włosy. W 1939 roku mieli już wracać do Kanady, gdy zastał ich wybuch II wojny światowej... Kozak Wrodzona odwaga i wola walki sprawiły, że zaraz po wrześniowej klęsce Sat znalazł się w strukturach polskiego państwa podziemnego (przewinął się przez Służbę Zwycięstwu Polski i Związek Walki Zbrojnej). W 1940 roku został jednak aresztowany przez gestapo. Przez wiele miesięcy był bity i torturowany. W końcu skazano go na zsyłkę do Auschwitz. Do Oświęcimia jednak nie dotarł. 12 kwietnia 1942 roku wraz z kilkoma innymi śmiałkami podjął próbę ucieczki w wagonu bydlęcego, który zmierzał do obozu koncentracyjnego. W miejscowości Tunel Sat-Okh wyskoczył z pędzącego pociągu. Udało mu się uciec, ale przypłacił to poważnymi ranami. W czasie upadku złamał rękę, a jego nogę dosięgła kula niemieckiego strażnika. Doskonale obeznany z lasem potrafił się w nim ukryć. Przez ponad pół roku leczył rany, ukrywając się w leśniczówce koło Jędrzejowa, a następnie we wsiach w powiecie koneckim na Kielecczyźnie. W 1943 roku wstąpił do oddziału „Bończy” por. Kazimierza Załęskiego, 25 Pułku Piechoty Armii Krajowej. Jako partyzant o pseudonimie „Kozak” dał się poznać jako wyjątkowy sprytny i niezastąpiony zwiadowca. Uczył kolegów jak poruszać się po lesie bez pozostawiania śladów oraz jak się w nim wyżywić w czasie kiedy doskwierały im problemy z aprowizacją. Z racji swoich zdolności często był wysyłany na zwiady, zyskując opinię człowieka do zadań specjalnych. Za działalność wojenną został zresztą wielokrotnie nagradzany, m.in. Krzyżem Walecznych, Medalem Wojska Polskiego, czy Krzyżem Armii Krajowej. Wraz z zakończeniem wojny został jednak potraktowany przez reżim podobnie jak reszta akowców – więzieniem! Powrót po latach... Po wyjściu na wolność osiadł na stałe w Gdańsku, gdzie założył zresztą później rodzinę. Bardzo chciał wrócić do Kanady, jednak władze ludowe konsekwentnie odmawiały mu wydania paszportu. Postanowił więc zaciągnąć się do pracy w porcie. Zaczynał jako mechanik w Polskich Linii Oceanicznych, a skończył jako marynarz, pływając po morzach i oceanach m.in. słynnym „Batorym”. Ojczystą wioskę udało mu się odwiedzić dopiero w roku 1966. W Kanadzie wzbudził sensację. Historia Indianina, polskiego marynarza, który walczył z Polakami o wolność ojczyzny, dobrze sprzedawała się w mediach, toteż za oceanem zrobiło się głośno o jego wizycie. Jednak pobyt nie należał raczej do udanych. Nigdy nie udało mu się odnaleźć ojca, spotkał się za to z siostrą (Spadającą Gwiazdą) i bratem (Żelaznym Okiem). O ile siostra (wraz z mężem aktywnie walczyła o prawa Indian, za co obydwoje zostali w 1968 roku zastrzeleni przez nieznanych sprawców) ucieszyła się z wizyty, brat nie krył wrogości w stosunku do niego. Uważał go za zdrajcę, który razem z matką opuścił rodzinę i uciekł do białych. Mówił, że Sat-Okh jest niczym jabłko: „choć ma czerwoną skórę, w środku jest biały”. Żelazne Oko zawsze miał nieprzychylny stosunek do białych. Kilkanaście miesięcy po spotkaniu z bratem zginął zastrzelony przez patrol kanadyjskiej policji, kiedy nie chciał się zastosować do ich poleceń. I tak niegdysiejsza ojczyzna stała się dla Sat-Okha obcym światem, w dodatku zupełnie pustym. Ocalić od zapomnienia Po powrocie do Polski angażował się w działalność oświatową, pielęgnując obrzędy i obyczaje Szaunisów. W szarej pereelowskiej rzeczywistości możliwość obcowania z kulturą rdzennych Indian była rzeczą nie do zastąpienia. Wiedzą to zwłaszcza czytelnicy pełnych realizmu i szczerych refleksji książek Sat-Okha,. Pierwsza z nich ukazała się już w 1958 r. i była to powieść autobiograficzna („Ziemia słonych skał”). I tak zaczęła się jego przygoda z piórem. Książki Sat-Okha były tłumaczone na kilkadziesiąt języków świata. Oczywiście to nie jedyna forma jego aktywności. W barwnym pióropuszu występował w programach telewizyjnych dla młodzieży (m.in. cykl „Na indiańskiej ścieżce”), uczył tradycyjnego tańca, stawiania tipi, indiańskiego rękodzieła itd. Był również jednym z pionierów ruchu indianistów w Polsce, współtwórcą i czołową postacią Polskiego Ruchu Przyjaciół Indian (PRPI). Zmarł 3 lipca 2003 roku w Szpitalu Marynarki Wojennej w Gdańsku. Choć jego życie było inspiracją dla wielu pokoleń ludzi, zdarzały się również głosy krytyczne, sugerujące, że cała niejasna przeszłość Sat-Okha to jedynie wymysł pisarza. Nie bez znaczenia w tym sporze był fakt, że matka Sata, wyrabiając mu polską metrykę po przyjeździe do kraju, postarała się, by nie było w niej śladu po indiańskim pochodzeniu jej syna.",Sat-Okh,
https://wiadomosci.onet.pl/swiat/usa-grozba-opoznienia-reformy-prawa-imigracyjnego-i-zniesienia-wiz/81qh1,USA: groźba opóźnienia reformy prawa imigracyjnego i zniesienia wiz,"Republikanie w Izbie Reprezentantów skłaniają się ku głosowaniu reformy imigracji w osobnych aktach, a nie w jednym pakiecie, jak to uczynił Senat. To grozi opóźnieniami i wymagałoby zmiany strategii w zabiegach o zniesienie wiz dla Polaków - mówi ambasador Ryszard Schnepf.","Dla Polski przyjęcie reformy imigracyjnej w osobnych ustawach może okazać się niekorzystne - przyznał w rozmowie z PAP ambasador RP w Waszyngtonie Ryszard Schnepf. W liczącej kilkaset stron ustawie Senatu znalazły się bowiem zapisy umożliwiające zniesienie obowiązku wizowego dla podróżujących do USA polskich turystów. ""Pomysł podzielenia tej ustawy na mniejsze jest do pewnego stopnia dla nas niebezpieczny, bo to może doprowadzić do tego, że element dotyczący rozszerzenia programu o ruchu bezwizowym (Visa Waivew Program) zostanie po prostu jako mniej istotny wykluczony. Nie dlatego, że jest kontrowersyjny, tylko dlatego, że nie jest przedmiotem zainteresowania członków Izby Reprezentantów"" - wyjaśnił Schnepf. Zastrzegł jednak, że kwestia podziału reformy na mniejsze akty prawne nie jest jeszcze przesądzona, bo różnice także w tej sprawie są ogromne wśród samych Republikanów. W ostatnich dniach poparcie dla reformy imigracyjnej wyraził natomiast były prezydent USA George W. Bush. To, jak uważa Schnepf, dobra wiadomość, bo Bush ""wciąż cieszy się ogromnym wpływem u wielu Republikanów"". Po środowej naradzie za zamkniętymi drzwiami republikańscy kongresmeni mający większość w Izbie Reprezentantów są wciąż podzieleni, co do kluczowych elementów reformy, w tym legalizacji 11 milionów nielegalnych imigrantów przebywających w USA, co przewiduje całościowa ustawa w wersji przyjętej pod koniec czerwca przez Senat. Czołowi Republikanie w Izbie, w tym przewodniczący John Boehner i lider większości Eric Cantor, stwierdzili, że konieczna jest reforma prawa imigracyjnego USA, ale dodali, że Izba nie przyjmie ""wadliwej ustawy"" jaka wyszła z Senatu. Będą natomiast pracować nad własnym prawem, preferując ""podejście krok po kroku"". W komentarzach prasowych dominowały oceny, że jest to zagrożenie dla reformy imigracyjnej. Wielu Republikanów, zwłaszcza ze stanów zdominowanych przez wyborców niechętnych nowym imigrantom, nie zgadza się nawet na kilkunastoletni proces legalizowania i przyznawania obywatelstwa nielegalnym imigrantom. Inni nalegają, by w pierwszej kolejności przyjąć ustawę, która uszczelni granicę z Meksykiem. ""Jestem umiarkowanym optymistą. Ale jeśli dojdzie do podziału ustawy na mniejsze akty, to sprawa się przeciągnie i na pewno do końca roku produktu finalnego nie zobaczymy. Będzie to wymagało od nas zmiany strategii"" - stwierdził Schnepf. Podkreślił, że polscy dyplomaci będą wówczas zabiegać, by ważne dla Polski zapisy znalazły się w jednym z wydzielonych aktów. Schnepf przyznał, że z jego spotkań z kongresmenami wynika, że większość z nich jest nieświadoma, że w ustawie imigracyjnej znalazły się ważne dla Polski zapisy. W tekście nie pada bowiem słowo Polska. Zapisy o zmianie kryteriów przyjmowania państw do VWP są jednak tak sformowane, by właśnie Polska je spełniała. Zdaniem ambasadora, nagłaśnianie, że sprawa dotyczy Polski, amerykańskiego sojusznika, może pomóc. Jeden z republikańskich kongresmenów powiedział mu, że nie wyobraża sobie, by polscy weterani z Afganistanu nie mogli z powodu odmowy wizy odwiedzić USA.",,
https://wiadomosci.onet.pl/swiat/republikanie-w-izbie-reprezentantow-podzieleni-w-sprawie-reformy-imigracyjnej/p0vez,Republikanie w Izbie Reprezentantów podzieleni w sprawie reformy imigracyjnej,Środowa narada republikańskich deputowanych do Izby Reprezentantów Kongresu USA w sprawie reformy ustawodawstwa imigracyjnego zakończyła się bez uzgodnienia wspólnego stanowiska.,"Jak informuje Reuter, Republikanie są głęboko podzieleni w kwestii uregulowania statusu prawnego 11 mln nielegalnych imigrantów, natomiast zgodni co do konieczności wzmocnienia ochrony granic. ""W tej sprawie (nielegalnych imigrantów - PAP) nie ma zgody"" - powiedział republikański deputowany Steve King. Ocenił on, że zwolennicy i przeciwnicy zalegalizowania pobytu w USA przynajmniej części nielegalnych imigrantów są podzielni mniej więcej po połowie. W ub. miesiącu zdominowany przez Demokratów Senat uchwalił wszechstronną reformę ustawodawstwa imigracyjnego, popieraną przez Biały Dom, która otwiera nielegalnym imigrantom drogę do uzyskania amerykańskiego obywatelstwa po ok. 13 latach. Ustawa znosi groźbę deportacji dla większości nielegalnych imigrantów, z których wielu mieszka w USA od kilkunastu lat, ale ustanawia swoisty ""tor przeszkód"" na drodze do obywatelstwa. Przewiduje on m.in. nauczenie się języka angielskiego, zapłacenie zaległych podatków i poddanie się sprawdzeniu czy nielegalny imigrant nie wchodził w kolizję z prawem. Republikanie wyrazili zdecydowany sprzeciw wobec tego rozwiązania. Ustawa Senatu przewiduje ponadto wydatkowanie 46 mld dolarów na poprawę bezpieczeństwa granic oraz zmiany w polityce wizowej, które mają pomóc firmom wysokiej technologii, farmerom i innym gałęziom gospodarki w pozyskiwaniu zagranicznych pracowników. ""Trudno nie być teraz rozczarowanym"" - przyznał republikański senator z Arizony Jeff Flake, który poparł reformę w wersji Senatu. Los reformy zależy od aprobaty Izby Reprezentantów, w której większość mają Republikanie. Demokraci i prezydent Obama nalegają aby Izba Reprezentantów szybko uchwaliła swoją wersję ustawy imigracyjnej, która będzie musiała być następnie pogodzona z wersją Senatu. Do apeli o szybką reformę ustawodawstwa imigracyjnego przyłączył się nawet były republikański prezydent George W. Bush. Biały Dom argumentuje, że uchwalenie wszechstronnej reformy imigracyjnej spowoduje wzrost gospodarczy o 3,3 proc. rocznie do roku 2023 i zmniejszy deficyt budżetu federalnego o prawie 850 mld dol. w ciągu 20 lat.",,
https://wiadomosci.onet.pl/dgp-zapasc-w-budowlance-wykreuje-nowa-fale-emigracji/311wp,"""DGP"": zapaść w budowlance wykreuje nową falę emigracji","Branża budowlana jest w głębokim dołku. Zatrudnienie w tym dziale gospodarki było w pierwszych pięciu miesiącach tego roku o 38 tys. (o 7,9 proc.) mniejsze niż przed rokiem - informuje we wtorkowym wydaniu ""Dziennik Gazeta Prawna"".","Jak wynika z danych GUS, produkcja budowlana zmalała w tym czasie o 21,5 proc. Spadły także nominalne zarobki w przedsiębiorstwach budowlanych. Średnie wynagrodzenie wyniosło w nich od stycznia do maja 3597 zł brutto i było o 1,1 proc. niższe niż przed rokiem. - Firmy, które funkcjonują, tną koszty, aby utrzymać się na rynku - mówi ""DGP"" Jarosław Strzeszyński z Instytutu Analiz Monitor Rynku Nieruchomości. Pracownicy godzą się także na obniżki płac, byle tylko zachować pracę. Zdaniem dziennika, sytuacja w kolejnych miesiącach nadal będzie się pogarszać, co co będzie skłaniać wielu pracowników budowlanych do poszukiwania pracy za granicą. Dołączą oni do już ponad 2 mln polskich emigrantów.",,
https://wiadomosci.onet.pl/kraj/msz-ponad-18-milionow-polakow-zyje-za-granica/zjy4g,MSZ: ponad 18 milionów Polaków żyje za granicą,"Ponad 18 milionów Polaków żyje poza granicami kraju - wynika z danych Ministerstwa Spraw Zagranicznych. 4,3 mln Polaków żyje w Europie Zachodniej, 1,5 mln w Europie Wschodniej, ok. 12,5 mln w obu Amerykach.","Wiceminister spraw zagranicznych Katarzyna Pełczyńska-Nałęcz zaprezentowała senatorom z komisji spraw emigracji i łączności z Polakami za granicą raport MSZ o sytuacji Polonii i Polaków za granicą w 2012. Dane przedstawione w raporcie pochodzą od polskich przedstawicielstw konsularnych oraz od organizacji polonijnych. Pełczyńska-Nałęcz podkreśliła, że z 4,3 mln Polaków żyjących w Europie Zachodniej 2,5 mln to tzw. nowa emigracja. Zaznaczyła, że tworzą ją osoby z dobrą znajomością języka polskiego, a cechą charakterystyczną jest to, że przeważają w niej ludzie młodzi. Ćwierć miliona ""nowej emigracji"" w Europie Zachodniej stanowią dzieci. Wiceszefowa MSZ zaznaczyła, że istnieje potrzeba wsparcia nauczania języka polskiego dla tej części Polonii, przede wszystkim ze względu na dużą liczbę dzieci. Pełczyńska-Nałęcz poinformowała, że na Wschodzie, głównie na Białorusi, Ukrainie, Litwie, żyje Polonia z mniejszą znajomością języka polskiego, z przewagą osób starszych i w gorszej sytuacji materialnej. Zwracała uwagę na ""trudne relacje, jeżeli chodzi o możliwość dochodzenia swoich praw, także praw mniejszości"" Polonii z tej części Europy. Mówiła też o potrzebie wsparcia finansowego dla inicjatyw podejmowanych przez Polaków na Wschodzie. Wiceszefowa MSZ zwróciła uwagę, że niewielka aktywność w amerykańskim życiu politycznym jest problemem Polonii w USA. Oceniła, że ma miejsce ""wykruszanie się"" starych organizacji polonijnych i powstawanie na ich miejsce nowych, tworzonych przez Polaków, którzy krócej przebywają na obczyźnie. Pełczyńska-Nałęcz przedstawiła też senatorom z komisji spraw emigracji i łączności z Polakami za granicą informację MSZ na temat drugiej edycji konkursu ""Współpraca z Polonią i Polakami za granicą w 2013 r."". Druga część konkursu została rozpisana na kwotę 10 mln zł. Na edukację Polonii m.in. na wsparcie infrastruktury szkolnej przeznaczono 5 mln zł. Na wspieranie środowisk polskich - w szczególności na wsparcie infrastruktury Domów Polskich - trafiło 4 mln zł. W ramach konkursu na wsparcie mediów polonijnych przeznaczono 1 mln zł. W ramach drugiej części konkursu do MSZ trafiły 84 oferty. Senatorowie zgłosili zastrzeżenia do regulaminu konkursu. Ich zdaniem, powinna być zniesiona zasada, że minimalna wartość projektu złożonego w ramach konkursu musi wynosić 100 tys. zł. Argumentowali, że dyskryminuje to mniejsze organizacje odpowiedzialne za pomoc polonijnym środowiskom kulturalnym czy mediom polonijnym. Pełczyńska-Nałęcz podkreśliła, że zmniejszenie pułapu wartości projektów oznaczałoby, że MSZ musiałoby rozpatrzyć znacznie więcej ofert, co przedłużałoby procedury konkursowe i powodowałoby, że pieniądze później trafiałyby do organizacji. Zaznaczyła, że w przyszłości tanie projekty, realizowane przez mniejsze organizacje będą miały dostęp do funduszy poprzez konsulaty, a także poprzez tzw. regranting (większe organizacje pozarządowe będą przekazywały pieniądze mniejszym). Podkreśliła, że przyjmuje sugestie senatorów, aby w przyszłorocznym konkursie przeznaczyć pulę na małe projekty. ""To musi być określone tematycznie. Nie będzie się to odnosiło do mediów, tylko do tematów, które są dobrze organizowane przez wielość małych projektów"" - powiedziała. Pełczyńska-Nałęcz poinformowała senatorów, że kilka dni temu spotkała się z przedstawicielami polskich mediów na Litwie, którzy mówili o problemach z finansowaniem. - Dochodziliśmy często do konkluzji, w których się zgadzaliśmy. Jedną z nich było stwierdzenie, że te media, żeby przetrwać, muszą się konsolidować. Wtedy mają większą możliwość przetrwania, także na rynku lokalnym i lepszy potencjał dla wykorzystania wsparcia płynącego z Polski - powiedziała.",,
https://wiadomosci.onet.pl/tylko-w-onecie/prof-iglicka-okolska-dla-polskich-emigrantow-win-dla-polski-straszliwa-strata/t9d0t,Prof. Iglicka-Okólska: Dla polskich emigrantów - win. Dla Polski - straszliwa strata,- Dla Wielkiej Brytanii - win. Dla polskich emigrantów - win. Dla Polski - straszliwa strata - tak nową falę emigracji podsumowuje prof. Krystyna Iglicka-Okólska.,"Z prof. Krystyną Iglicką-Okólską - rektorką warszawskiej Uczelni Łazarskiego, demograf - rozmawia Jacek Gądek. Jacek Gądek: Wie Pani, dlaczego w Dublinie i Londynie jest coraz mniej łabędzi? Prof. Krystyna Iglicka-Okólska (rektor Uczelni Łazarskiego): Polacy je jedzą? To jedna z odpowiedzi. Inna mówi, że Polacy szybciej płyną po chleb rzucany do wody... …a w Budapeszcie mówi się, że to Cyganie. Ile w takim żarcie jest prawdy? Zero. To nie jest prawda, ale stereotypy i różnice kulturowe. Prasa na Wyspach nie raz pisała o imigrantach, którzy polowali na łabędzie. Skąd takie publikacje? Gazety piszą różne rzeczy. Dopiero co wróciła Pani z Londynu. Tak. Czuć podskórną niechęć wobec Polaków? W ogóle z czymś takim się nie spotkałam. Na pewno jednak jest tak, że skoro teraz kończą się okresy przejściowe dla Bułgarii i Rumunii, to w jakiś sposób - a funkcjonujemy w sytuacji wolnego przepływu siły roboczej - to trzeba informacje o tym podać społeczeństwom. Tabloidy robią to na swój sposób. Ale w telewizji brytyjskiej nadano np. spot z sugestią, żeby nie przyjeżdżać bez przygotowania i uważać na oszustów. Brytyjczycy dobrze zdają sobie sprawę z tego, że na imigrantach wygrywają: mają ludzi, tanią siłę roboczą, podatki, etc. Czytaj także na Newsweek.pl: A Polacy na Wyspach czują się jak u siebie w domu, czy cały czas pozostają w enklawach? Ta nowa polska migracja ma to do siebie - i jest jedyną taką grupą narodowościową - że jest rozproszona po całej Wielkiej Brytanii - jest w Szkocji, Walii, Anglii. Ale skupiska oczywiście są - Ealing Broadway czy Hammersmith to tradycyjne polskie miejsca tak jak China Town jest chińskie. Polskie enklawy tworzą się wokół - mówiąc obrazowo - zmywaka czy wokół londyńskiego City, gdzie można robić wielkie kariery? Tworzą się wokół polskiego kościoła czy szkoły; wokół miejsc, gdzie są tańsze mieszkania; tam, gdzie są znajomi. Nie tworzą się wokół miejsca pracy, bo do niej można dojeżdżać - Londyn jest dobrze skomunikowany. Patrząc z perspektywy prawie 10 lat, bo tyle minęło od otwarcia brytyjskiego rynku pracy dla Polaków, można dokonać jakiegoś bilansu? Polska przegrała. Wielka Brytania wygrała. Polscy emigranci na pewno też wygrali, bo byliby w Polsce bez pracy. Tam ją znaleźli i zakładają rodziny, a bliskich w Polsce wspierają finansowo. Jaki odsetek Polaków ląduje na Wyspach jako bezdomni? Może 1-2 tys. osób. Czyli niewiele? Mamy łącznie dwa miliony emigrantów z Polski, z czego 600-700 tys. w Wielkiej Brytanii. To są różni ludzie, ale fenomenem jest to, że oni tam przetrwali kryzys i zmienili stereotyp Polaków. To już nie są pijacy (jak się kiedyś o nas na Zachodzie mówiło), ale ludzie, którzy ciężko pracują. Ci ludzie nie są przypadkowo na emigracji? Nie. Twardym dowodem jest stopa bezrobocia w Wielkiej Brytanii - niecałe 6 proc. wśród Polaków, niecałe 7 proc. wśród Brytyjczyków. Mówi pani o samych plusach emigracji. Ale to na pewno nie jest sytuacja win-win dla wszystkich. Dla Wielkiej Brytanii - win. Dla polskich emigrantów - win. Dla Polski - straszliwa strata. Kto nie wyjechał z kraju, ten traci? I tak, i nie. Dlaczego? Bo w tym indywidualnym sukcesie emigrantów są też duże koszty: rozłąki, tęsknoty, poczucie bycia obcym. To bardzo miękkie argumenty. W porównaniu do setek, tysięcy funtów, które lądują w kieszeniach imigrantów, to chyba kwestie niezbyt dużej wagi? I dlatego oni nie wracają. Uważamy, że człowiek to homo economicus - tworząc rachunek zysków i strat dla siebie czy swojej rodziny, godzi się na te minusy. Tęsknota i inne problemy natury psychologicznej są trudne - niektórzy ich nie wytrzymują. Jest sporo problemów psychicznych, nie ma za to odpowiedniego poradnictwa w j. polskim. A straty finansowe w Polsce - można je skonkretyzować? Mniejsze wpływy z podatków. Mniejszy dochód narodowy. Mniejsza innowacyjność. A w przyszłości nie będzie miał kto utrzymać rosnącej grupy ludzi starszych. W długim okresie czasu to będzie miało straszny wpływ. Gdzie teraz Polce bardziej się opłaca urodzić dziecko - na Wyspach czy w Polsce? W Polsce Polki mają jeden z najniższych współczynników dzietności (ok. 1,3), a tam - jeden z najwyższych. A wydawać by się mogło, że na emigracji myśli się raczej o utrzymaniu, a nie zakładaniu rodziny. Wnioskować z tego można, że bezpieczniej i lepiej jest rodzić tam. Kobiety mówią, że czują się w Wielkiej Brytanii bezpiecznie - także ze względów zasiłkowych i rynku pracy. Polki rodzą, więc zapuszczają korzenie? Tak. Głosują brzuchem. Polacy coraz częściej na Wyspach składają też wnioski o brytyjskie obywatelstwo. Nie wierzę, że tylko po to, by mogli lecieć do USA bez wizy. Więc po co? To ma służyć przyszłości ich dzieci. Tak jak w przeszłości, w latach 80., starsze pokolenie starało się o obywatelstwo innego kraju albo o azyl - żeby czuć się bezpiecznie. Jak tych ludzi z ostatniej fali emigracji spróbować z powrotem przyciągnąć do Polski? Bardzo dużo inwestując w młodych. Ludzie powinni się czuć tutaj bezpiecznie i chcieć zakładać rodziny. Ale taka polityka prorodzinna kosztuje bardzo dużo. Tak na chłodno: faktycznie można ich gremialnie skłonić do powrotu? Polacy, którzy wyjechali, nie chcą wracać, więc nie ma co mówić cały czas o tych nieszczęsnych powrotach. Jest już za późno, a mijają kolejne lata. Państwa, do których wyjechali, są bogatsze - bezpieczniej, lepiej i normalniej się w nich żyje. Nawet pracując na zmywaku imigrant z Polski może wyjechać sobie na wakacje na Majorkę. A w Polsce? Gdzie na wczasy wyjedzie robotnik? Różnice w płacach wciąż są zbyt wielkie. Polska, chcąc skompensować ten ubytek ludzki, powinna się otworzyć na imigrantów zza wschodniej granicy albo z jeszcze dalsza. Widzimy jednak polityczną niechęć, bo przecież ""Polska ma być dla Polaków"". A nie dla ""obcych"". Niechęć jest tylko wśród elit politycznych? Z drugiej strony nasze społeczeństwo nie jest przygotowane na przyjęcie imigrantów. Są co prawda projekty integracyjne finansowane z funduszy europejskich, ale kiedy kończy się projekt europejski, to kończy się problem integracji. A polskie społeczeństwo wciąż jeszcze się z tym ""obcym"" na dobre nie zetknęło. Wśród partii politycznych nawet nie pojawiła się opcja, która mówiłaby, że ""ktoś z zagranicy przyjechał i zabrał nam miejsca pracy"". Jeszcze nawet nie mamy debaty o imigrantach. Politycy dalej nie wiedzą, że imigracja do Polski jest istotna z powodów nie tylko demograficznych, ale i ekonomicznych. Warto pamiętać, że fundusze unijne dzielone są według liczby rezydentów. A rezydentów w Polsce mamy ok. 36 milionów. Politycy wolą mówić o marihuanie albo katastrofie smoleńskiej. Za ok. 30-40 lat przyjdzie mi pójść na emeryturę. Czy na jej wysokość wpłynie to, że rodacy wyjeżdżają teraz z Polski? Oczywiście, że tak. Po kolejnej rewaloryzacji emerytur rząd może panu zaproponować 700 zł. Władze mogą też powiedzieć - i właściwie powinny to zrobić, gdy miał pan ok. 20 lat - że pracować będziemy do 70-72. roku życia. A panowie może nawet do 75. A to dlaczego? Bo reforma emerytalna tworzona była przy założeniu, że jest nas 38 mln, a jest przecież mniej o 2 mln. Także z powodu podziału funduszy europejskich nikt nam tego wprost teraz nie powie i nie będzie chciał inaczej policzyć rezydentów w Polsce. Poza tym wciąż kolejne osoby stąd wyjeżdżają. Według prognoz za 30-40 lat będzie nas 31 mln, a moim zdaniem nawet mniej. Nie zazdroszczę panu perspektywy. To co? Wyjechać do Londynu i tam sprowadzać na świat dzieci? To jest pewnego rodzaju rozwiązanie. Rozmawiał Jacek Gądek.",fot. AFP,
https://wiadomosci.onet.pl/tylko-w-onecie/dlaczego-polacy-opuszczaja-kraj-oto-odpowiedz-ekspertow/l629r,Dlaczego Polacy opuszczają kraj? Oto odpowiedź ekspertów,"Polska imigracja przeszła ogromne przeobrażenia w ciągu niecałych 10 lat. Przekonują o tym wyniki badań polskich naukowców zajmujących się Polakami, którzy, po wejściu Polski do Unii Europejskiej, przybyli do Wielkiej Brytanii i Irlandii. - Polacy wykształcili w sobie ciągłą gotowość do zmian i bardzo duże oczekiwania w związku z wyjazdami; to znaczące osiągnięcie w tak krótkim czasie - podkreśla w rozmowie z Onetem dr Agata Mleczko, niezależny ekspert specjalizujący się w zagadnieniach migracji.","Sorry Polsko? Dekadę temu Polska przygotowywała się do wejścia do Unii Europejskiej, a setki tysięcy młodych Polaków ruszyło za granicę w poszukiwaniu lepszej pracy i życiowych szans. Dziś rozpoczynamy dyskusję o bilansie tego zjawiska. Co nasz kraj stracił, a co zyskał na unijnej emigracji? A ci, którzy dziś mieszkają w Irlandii, Anglii, Hiszpanii, Niemczech? Czekamy na Państwa opinie i komentarze. Akcję organizują wspólnie ""Newsweek"" oraz Onet. Ogromne zmiany w niecałe 10 lat Polacy, którzy po wejściu Polski do Unii Europejskiej w 2004 roku przybyli do Wielkiej Brytanii i Irlandii, mają poczucie sukcesu, zarówno w sferze materialnej, jak i kulturowej. Przekonują o tym badania, które przeprowadził zespół polskich naukowców: Dr Agata Mleczko, dr Jakub Isański z Uniwersytetu Adama Mickiewicza w Poznaniu i mgr Renata Seredyńska-Abou Eid z Uniwersytetu w Nottingham. Wynika z nich m.in., że zmieniły się trendy migracyjne Polaków oraz ich pozycja społeczna - dzięki awansowi materialnemu oraz lepszemu postrzeganiu ich przez brytyjskich obywateli. Wszystko to zajęło niecałe 10 lat, co pokazuje wzrost zdolności adaptacyjnych Polaków, którzy doskonale wpasowali się w mozaikę społeczno-kulturową Wysp. Dynamiczny exodus Polaków Po 2004 roku doszło do prawdziwego exodusu Polaków na Wyspy; według różnych szacunków, do Wielkiej Brytanii i Irlandii wyjechało ich co najmniej 700 tysięcy (inne dane mówią nawet o milionie).  Po 2008 zaznaczył się spadek, po czym  liczba emigrujących na Wyspy Polaków znowu wzrosła. Ta ""imigracyjna dynamika"" staje się obecnie stałym trendem charakteryzującym przemieszczanie się Polaków na całym świecie. - Współczesne ruchy migracyjne to bardzo dynamiczne zjawisko - zwraca uwagę w rozmowie z Onetem dr Agata Mleczko, niezależny ekspert od spraw migracji. - Największym skupiskiem Polaków  jest ciągle Londyn i Dublin, ale Polaków można znaleźć dosłownie wszędzie; dwa tygodnie temu na lotnisku na irlandzkich Wyspach Aran operatorem lotów okazał się być Polak. To mnie zawsze zdumiewa, kiedy spotykam rodaków w tak odludnych miejscach - dodaje. Według dr Mleczko, współczesne migracje Polaków nie przypominają tych sprzed 1989 roku. - Coraz rzadziej można zaobserwować scenariusz ""wyjazd-pobyt"". Polacy wykształcili w sobie ciągłą gotowość do zmian i bardzo duże oczekiwania w stosunku do procesu migracyjnego; to znaczące osiągnięcie w tak krótkim czasie - podkreśla ekspertka. Cel migracji Polaków na Wyspy Jaki jest obecnie cel Polaków migrujących na Wyspy? Dr Mleczko odpowiada, że migracja jest dla nich sposobem realizacji własnych ambicji. Z badań naukowców wynika, że nie chodzi już o proste ""zarabianie na mieszkanie i powrót do Polski"", choć, oczywiście, takie scenariusze też się zdarzają. - Coraz większa grupa badanych podejmuje wysiłek migracyjny aby zdobyć lepsze niż w kraju wykształcenie, nabyć umiejętności językowe powiązane ze swoim zawodem, ale też aby zasmakować życia w innych niż nasze warunkach - mówi dr Mleczko w rozmowie z Onetem. - Z przeprowadzonych przez nas ankiet wynika, że prawie wszyscy Polacy uważają swój projekt migracyjny za sukces, a to świadczy o dużym zaangażowaniu i właściwych umiejętnościach w wykorzystaniu swojej sytuacji - dodaje. Sytuacja Polaków na Wyspach zmieniła się także jeśli chodzi o wykonywane zawody. Polscy imigranci nie wykonują już tylko najcięższych prac fizycznych, choć nadal się zdarza, że ich pierwsza praca należy do ""brudnych, nisko płatnych i niebezpiecznych"" zawodów.  Najmniej Polaków jest nadal na najwyższych stanowisk kierowniczych, ale jest to przede wszystkim pochodna kryzysu gospodarczego, a nie braku kompetencji czy uprzedzeń w brytyjskim społeczeństwie. Obraz ""polskiego hydraulika"", którym jeszcze kilka lat temu straszono Brytyjczyków, stał się już historią. ""Pomysł na samego siebie"" - W naszych badaniach grupę z najwyższymi aspiracjami i umiejętnościami realizacji nazwaliśmy ""Project: ME"", aby w ten sposób zaznaczyć, że emigranci, poprzez migracje, budują siebie i swoją tożsamość. Grupa ta charakteryzuje się przede wszystkim dobrowolnie podjętą decyzją o migracji, która jednocześnie jest elementem kształtowania siebie - tłumaczy dr Mleczko. Grupa tych osób posiada praktyczne umiejętności realizacji ""pomysłu na samego siebie"", co przekłada się następnie na sukces osobisty. Z badań wynika, że Polacy obecnie stawiają wyżej nabyte doświadczenie zawodowe niż zarobione pieniądze. Wysoka ranga takich wyborów sugeruje, że dla polskich imigrantów, poza pieniędzmi, coraz bardziej liczy się komponent kulturowy. Znacznemu polepszeniu uległ także obraz polskiej imigracji w oczach brytyjskiego społeczeństwa. Początkowo Brytyjczycy obawiali się, że Wyspy zaleje fala imigrantów z ubogich państw Europy Środkowo-Wschodniej, którzy odbiorą im miejsca pracy. Oczywiście, w takim obrazie było wiele polityki, ale, pomimo niesprzyjającej początkowo atmosfery, Polacy w ciągu kilku lat zbudowali pozytywny obraz swoje społeczności na Wyspach. Eksperci zwracają coraz częściej uwagę, że otwarcie rynku pracy przez Tony'ego Blaira przyniosło Wielkiej Brytanii korzyści gospodarcze, takie jak tańsza siła robocza, niższe koszty przedsiębiorstw i zwiększenie konkurencyjności brytyjskiej gospodarki. Awans społeczny został dostrzeżony także przez samych imigrantów. Dr Mleczko podkreśla, że Polacy mają dobrą opinię jako pracownicy, a ankietowani deklarowali, że zachowania dyskryminacyjne to rzadkość. Polacy odnieśli sukces, pora na kolejne kraje Podobnie sytuację ocenia Krzysztof Lisek , eurodeputowany PO. Jak podkreślił, Polacy są na świecie postrzegani jako kompetentni pracownicy, którzy dobrze sobie radzą w świecie konkurencji. W ostatnim czasie nasiliła się jednak krytyka polityki imigracyjnej Wielkiej Brytanii, którą niektóre media oceniają jako ""zbyt luźną"". Opinie takie wzmacnia przedłużający się kryzys gospodarczy i rosnące notowania partii eurosceptycznych w całej Europie. Należy jednak zwrócić uwagę na fakt, że Brytyjczycy w szczególności obawiają się teraz nie Polaków, ale obywateli z Bułgarii i Rumunii, którym z końcem 2013 roku kończy się okres przejściowy. W brytyjskiej prasie jeszcze kilka lat temu bez trudu można było natknąć się na artykuły, w których krytycznie pisano o polskich imigrantach; obecnie krytyka ta dotyczy Bułgarów i Rumunów, którzy będą musieli przejść, prawdopodobnie, jeszcze cięższą próbę na Wyspach, niż obywatele naszego kraju. Agata Mleczko jest doktorem nauk humanistycznych, członkiem stowarzyszeń BAICE (British Association for International and Comparative Education) oraz CIES (The Comparative and International Education Society). Specjalizuje się w zagadnieniach dotyczących migracji, kapitału społecznego i edukacji, prowadzi bloga podróżniczego http://nullnfull.com.",fot. Thinkstock,
https://wiadomosci.onet.pl/kiosk/dekada-latarnikow/e43v4,Dekada latarników,"Łączy ich jedno. Dziesięć lat temu zaczynali swoją przygodę z Wielką Brytanią od znanego wszystkim ""zmywaka"". Po latach wrośli w ten kraj do tego stopnia, że ciężko im się zdecydować na powrót.","To było w roku 2002. Krzysiek wracał późną nocą z pracy. - Jakieś pięć minut od domu podeszło do mnie dwóch czarnych kolesi i poprosili o ogień - mówi. Nieznajomi byli całkiem uprzejmi. Pytali go, jak długo już mieszka w Londynie, co robi, jak mu tu się podoba. Paweł odpowiadał im na tyle, na ile pozwalał mu jego początkujący angielski. - Nagle jeden z nich wyjął pistolet i mówi, że mam wyskakiwać z kasy - wspomina straszny moment. Paweł stracił tej nocy 30 funtów i poczucie bezpieczeństwa. Czytaj także na Newsweek.pl: - Po tej akcji złapałem się za głowę i zacząłem się zastanawiać, co ja w tym mieście robię. Murzyni mnie po ulicach z pistoletami ganiają, a w pracy cypryjskie wieśniaki się ze mnie śmieją, bo nie rozmawiam po angielsku. Nawet nie mogłem z tym pójść na policję, bo mi się wiza turystyczna akurat skończyła - tłumaczy. Wyprawa w nieznane Takich historii dałoby się wysłuchać całą masę. Wbrew panującej obecnie opinii, Polacy na Wyspy nie ruszyli w 2004 roku. Działo się to na długo przed tym, jak podniosły się przed nami unijne szlabany. Tych, którzy dotarli tutaj równo dekadę temu, nie chroniły jeszcze unijne prawa. Zanim wyruszyli, swoją wiedzę o Wielkiej Brytanii budowali w oparciu o emitowane w Polsce angielskie seriale i filmu. Wyobrażali sobie spowity mżawką szary kraj, pełen gentlemanów w melonikach i z nierozłącznym parasolem pod pachą. Anika Siwek-Góreczna na wyjazd zdecydowała się, bo chciała sprawdzić, czy sobie poradzi. Początkowo planowała, że pozna Londyn, zakosztuje tutejszego życia i wróci do rodzinnego Lublina. - Jechałam z zupełnie pustą głową. Wiedziałam tylko, że ktoś będzie czekał na mnie na lotnisku. To wszystko - wspomina i dodaje, że bała się, że nie przejdzie przez kontrolę na granicy. - Był rok 2001 i na lotnisku było dużo stresu - tłumaczy. Jak przyznaje, jechała na lewe zaproszenie. Podczas kontroli pogranicznicy zaczęli zadawać jej pytania, do kogo przyjechała, co tu zamierza robić. - Kiedy w końcu usłyszałam, że już mogę iść, to aż się odwróciłam i zapytałam, czy to już - opowiada. Myślała, że pobędzie tu jakieś trzy miesiące. - Nawet nie podejrzewałam, że zrobi się z tego tyle lat - dodaje. - No oczywiście pierwsza praca to zmywak w knajpie ""The Pavenment"" - opowiada o początkach. - Wszystkie moje koleżanki tam pracowały. Spędziłam tam trzy lata. Z czasem w moim zawodzie, czyli jako kucharz. Potem zostałam kelnerką - wspomina. Jak przyznaje, w Anglii w dalszym ciągu czuje się obco. - Niby język jest ""perfect"", wszystko mogę załatwić, wszędzie mogę pójść, z wszystkimi pogadać, jednak wciąż pozostaje poczucie, że to nie jest mój kraj - mówi. Kucharz sułtana Brunei Sławetny zmywak zaliczył chyba prawie każdy. Nie inaczej było w przypadku Pawła, który dzisiaj prowadzi własną firmę w branży elektrycznej. - Zanim tu przyjechałem, Anglia kojarzyła mi się z takim pogrążonym w mżawce szarym światem i była chyba ostatnim krajem, do którego chciałem się udać - wspomina. Przypadek sprawił, że w 2001 roku na wakacje zaprosili go do Londynu znajomi. - Tak się złożyło, że akurat potrzebowałem odpoczynku. Po tych wczasach wróciłem do Polski, a po pół roku przyjechałem tutaj już na stałe. Po prostu mi się tu spodobało. - tłumaczy. Swoje pierwsze zajęcie znalazł jednak w kuchni wojskowej bazy w Norfolk. - Akurat była mobilizacja przed inwazją na Irak. Przez koszary przewijała się cała masa zawodowych żołnierzy i rezerwistów. Potem przerzucali mnie do tymczasowych jednostek, w których prowadzone były manewry i wojsko szkoliło się do operacji. To była najlepsza praca, jaką miałem w życiu. Generalnie była fajna zabawa - wspomina. Potem już w innej kuchni spotkał człowieka, który kiedyś był prawą ręką i szefem kuchni sułtana Brunei. - Kiedyś pokazał mi swój paszport. Były w nim chyba wszystkie pieczątki służb granicznych z całego świata. Problem polegał na tym, że z tych wszystkich miejsc, w których był, mógł opisać jedynie hotelowe kuchnie. W pewnym momencie nie wytrzymał, spakował swój dobytek w dwie reklamówki i wyszedł z Ritza. Teraz mieszka w Londynie i żyje na własną rękę - opowiada. Paweł przyznaje, że nigdy nie planował swojej kariery. - Tak prawdę mówiąc, to możliwości jakie zastałem na samym początku trochę mnie przeraziły. Początkowo to wszystko opierało się na łapaniu okazji z dnia na dzień. To, że teraz prowadzę własną firmę, to częściowo splot sprzyjających okoliczności, a poza tym zawsze lubiłem wyzwania - wyjaśnia. Również przez przypadek swój los ze Zjednoczonym Królestwem związał redaktor naczelny wydawanego w Londynie polonijnego tygodnika ""Cooltura"" Kordian Klaczyński. Sorry Polsko? Dekadę temu Polska przygotowywała się do wejścia do Unii Europejskiej, a setki tysięcy młodych Polaków ruszyło za granicę w poszukiwaniu lepszej pracy i życiowych szans. Dziś rozpoczynamy dyskusję o bilansie tego zjawiska. Co nasz kraj stracił, a co zyskał na unijnej emigracji? A ci, którzy dziś mieszkają w Irlandii, Anglii, Hiszpanii, Niemczech? Czekamy na Państwa opinie i komentarze. Akcję organizują wspólnie - Newsweek, Onet, Program Pierwszy Polskiego Radia. - Na pewno nie przyjechałem tu za pieniędzmi. W Polsce miałem dobrą pracę. Byłem wykładowcą na uczelni, pracowałem w redakcji ""Dziennika Wschodniego"". Stać mnie było żeby jeździć sobie po całej Europie. Bardzo podobały mi się np. Paryż i Madryt, ale nigdy nie chciałem w nich zamieszkać. Kiedy w 2002 roku przyjechałem zaś na dwa tygodnie do Londynu, to się w tym mieście zakochałem - tłumaczy i dodaje, że wszędzie gdzie był ze spotykanymi ludźmi porozumiewał się po angielsku. - Dopiero w Londynie, przekonałem się, że ja tego języka nie znam, więc musiałem się uczyć go na nowo. Z drugiej strony okazało się, że angielskiego wcale tu nie trzeba znać - przekonuje i dodaje, że mieszkańcy stolicy Wielkiej Brytanii rozmawiają 317 różnymi językami. - Właśnie to jest tu najciekawsze, że Londyn to taki cały świat w pigułce. Tu w jednym domu masz typową Anglię, za ścianą masz Jamajkę i kolesi, którzy zamiast alkoholu wolą marihuanę. A za rogiem masz Polskę i możesz sobie na obiad kupić ruskie pierogi - tłumaczy swoją fascynację. - Po tych pierwszych dwóch tygodniach już wiedziałem, że muszę przyjechać tu na dłużej - wspomina. Po roku w pracy wziął cały zaległy urlop i wrócił do Londynu. Jak mu się wydawało na kilka miesięcy. Po ich upływie poprosił o kilka kolejnych tygodni, tym razem urlopu bezpłatnego, a po upływie tego czasu zadzwonił i powiedział, że nie ma sensu, żeby blokował ten etat, bo do Polski raczej w najbliższym czasie nie wróci. Trzeba się uczyć Plan miała Monika. Z mężem w na wyjazd zdecydowali się za namową koleżanki. - Zachwalała, że tutaj się inaczej żyje. W Polsce obydwoje mieliśmy pracę, ale chcieliśmy lepszego życia - tłumaczy. Pierwszą pracę znalazła w coffee shopie, jednak przy zlewie spędziła tylko trzy miesiące. Potem zapisała się do college'u. - Najpierw na angielski, potem na kursy zawodowe. Razem z praktykami zajęło mi to cztery lata. Ale się opłaciło. Teraz jestem asystentką nauczyciela. Tego, co zarabiają razem z mężem wystarczy spokojnie na dom z ogródkiem, jakiś wyjazd na wakacje i na wychowanie dwójki synów. Powrót do kraju rodzinnego raczej nie wchodzi w rachubę. - Polska jawi mi się strasznie, bez perspektyw na przyszłość. Jeżeli chcesz kupić mieszkanie, to trudno dostać kredyt, jeżeli już dostaniesz ten kredyt, to zarobki są takie, że trudno go spłacić i wszystko drogie - tłumaczy. Jak się jednak wydaje, kwestia finansowa nie jest jedyną, która Monikę i jej męża trzyma na Wyspach. - Kiedy tu przyjechałam, zdziwiła mnie różnorodność ludzi na ulicach i ich otwartość. Polacy są smutni i jacyś tacy przygaszeni - tłumaczy. Wrócę, ale na emeryturę Nieco inne podejście do tego tematu ma Paweł. - Gdybym mógł wybierać inne miejsca na świecie, to bym pewnie tam pojechał. Jeśli jednak miałbym zostać na starość w Londynie, to na emeryturę wolałbym zamieszkać na Mazurach, gdzie jest cisza i spokój. To miasto jest bardzo męczące - tłumaczy. Za chwile jednak dodaje, że na taki powrót mógłby się zdecydować dopiero, kiedy uzna, że ma dosyć aktywnego życia. Powrotu nie wyklucza również Kordian Klaczyński. - Może kiedyś podejmę taką decyzję - zastanawia się i natychmiast dodaje, że na pewno nie wróci dopóki się nie zmieni ta polska rzeczywistość. Wielka Brytania, a w szczególności Londyn, to jest miejsce, które jego zdaniem Polskę wyprzedza w niektórych dziedzinach o kilka lat, a czasem nawet kilkadziesiąt. - U nas dyskutuje się o in vitro. Nie wspomnę już o sytuacji mniejszości seksualnych, czy o statusie miękkich narkotyków, które oczywiście tu też nie są legalne, ale nikt za ich używanie nie idzie do więzienia. To są kwestie, które tu już zostały załatwione a w Polsce się dopiero zaczyna o nich dyskutować. W Polsce przez cały czas zajmują się głupotami, które tutaj już dawno zostały załatwione, więc po co mam się tam męczyć - tłumaczy. Tęsknota kontra pragmatyka Nad powrotem do Polski cały czas zastanawia się Anika. Kiedy na świat przyszedł najstarszy Ignaś, jakoś z mężem dzielili się obowiązkami i dawała radę pracować na pół etatu. Wszystko się zmieniło rok temu, kiedy pojawiły się bliźniaki Franek i Jasiek. Od tego czasu jest pełnoetatową mamą. - Chciałabym, żeby dzieciaki miały kontakt z rodziną. Tutaj rosną w zasadzie same sobie. To jest ważne, żeby wiedziały, że jest babcia, ciotka. Poza tym po tych 12 latach Polska to kraj, do którego cały czas tęsknię. Kiedy mieszkałam w Lublinie nie sądziłam, że jestem takim patriotą. Polska to cały czas mój dom, piękny zielony kraj, bardzo niedoceniony. To czuję całą sobą. Nawet te nasze blokowiska... Za każdym razem, kiedy tam jadę, to jestem w domu. Nie ważne, czy to jest Kraków, Gdynia czy Lublin - tłumaczy i dodaje, że z drugiej strony ciężko jej jednak sobie ten powrót wyobrazić. - Zastanawiałam się nad tym, próbowałam to sobie jakoś poukładać. Jest trójka dzieci. Ignaś jest już w szkole, ma tu swoich kolegów, swoje środowisko. W dodatku samo pozamykanie wszystkich spraw zajęłoby czas - mówi. - Z jednej strony za bardzo już chyba w to wszystko wrośliśmy, a po drugie jest jeszcze strach, co będzie tam. Tutaj jednak państwo bardzo pomaga, nie tak jak jeszcze kilka lat temu, ale i tak jest łatwiej. W Polsce człowiek pozostaje sam ze sobą. Nie wiem, czy dalibyśmy tam radę wychować Ignasia i bliźniaki - zastanawia się. Krzysiek na pytanie o powrót odpowiada szybko. - Dlaczego nie? Opowiem ci historię. Kilka lat temu zabrałem w rodzinnym mieście syna do muzeum. Wchodzimy do środka i pytam się grzecznie pani w okienku, po ile bilety a pani na mnie w krzyk, że co ja czytać nie umiem, że przecież wisi kartka, że w środy za darmo jest. Głupio mi się przed dzieciakiem zrobiło, bo go uczę, że trzeba być dla ludzi miłym. I jeszcze te papucie. W Londynie do jakiego byś nie wszedł muzeum, to nikt ci na nogi nie patrzy. A w Polsce wszędzie te nieśmiertelne filce przy wejściu leżą. Jakby się bali, że im ktoś błota na tą wyfroterowaną podłogę naniesie. Kiedyś, jak mieszkałem w Polsce, to mi takie rzeczy nie przeszkadzały, a teraz mnie po prostu drażnią. Sorry Polsko? Dekadę temu Polska przygotowywała się do wejścia do Unii Europejskiej, a setki tysięcy młodych Polaków ruszyło za granicę w poszukiwaniu lepszej pracy i życiowych szans. Dziś rozpoczynamy dyskusję o bilansie tego zjawiska. Co nasz kraj stracił, a co zyskał na unijnej emigracji? A ci, którzy dziś mieszkają w Irlandii, Anglii, Hiszpanii, Niemczech? Czekamy na Państwa opinie i komentarze.",Fot. Thinkstock,
https://wiadomosci.onet.pl/kraj/poza-krajem-pracuje-ponad-dwa-mln-polakow-sa-gotowi-wrocic-za-minimum-44-tys-zl/tjv2b,"Poza krajem pracuje ponad dwa mln Polaków. Są gotowi wrócić za minimum 4,4 tys. zł","Jak wynika ze spisu powszechnego, w 2011 roku poza naszym krajem pracowało ponad dwa miliony Polaków. Nasi rodacy na saksach pracują w barach, fabrykach, centrach logistycznych, na farmach i w szklarniach - czytamy w ""Gazecie Wyborczej"".","""GW"" dotarła do jednej z Polek, Karoliny, która od trzech lat pracuje w Holandii w rolnictwie i branży kwiatowej. - Teraz siedzę przy taśmie i sortuję cebule tulipanów. To dobra praca, wcale nie ciężka. (…) Zarabiam 9 euro na godzinę, nie wiem, czy w Polsce bym tyle dostała - mówi w rozmowie z gazetą 27-latka. Kobieta nie zamierza wracać do ojczyzny. Narodowy Bank Polski co roku pyta emigrantów o ich zarobki i warunki życia. Emigranci przyznają, ze do kraju mogliby wrócić, gdyby miesięcznie dostali między 4,4 tys. zł a 5 tys. zł. Część naszych rodaków, głównie osiadłych w Wielkiej Brytanii, nie zamierza już wrócić do Polski. Dlaczego? Jak przekonuje Katarzyna Maziak z firmy Euro Tax z ponad 600 tys. osób przebywających na Wyspach, wiele założyło już swoje rodziny, zaciągnęło kredyty i urodziły im się dzieci. Z wyliczeń firmy Euro Tax wynika, że najwyższe średnie zarobki są w Niemczech (w przeliczeniu ponad 8 tys. zł brutto). W Wielkiej Brytanii i Holandii to około 5,2 tys. zł. Nasza średnia krajowa to obecnie 3740 zł brutto. Z badań Euro Tax wynika też, że tylko w Irlandii i W. Brytanii średni czas pobytu przekracza rok. W Holandii, Norwegii, Niemczech czy Austrii to 3-8 miesięcy. Od emigrantów do Polski wpływa rocznie ok. 17 mld zł.",Fot.Thinkstock,
https://wiadomosci.onet.pl/swiat/holandia-uspokaja-nie-zamkniemy-granic/v79n3,Holandia uspokaja: nie zamkniemy granic,Holandia uspokaja - nie zamkniemy granic. Tak mówił minister spraw zagranicznych Frans Timmermans po spotkaniu w Hadze z szefem polskiej dyplomacji Radosławem Sikorskim.,"Holandia wraz z Wielką Brytanią, Austrią i Niemcami poinformowała pod koniec kwietnia, że chcą wprowadzić restrykcje wobec imigrantów zarobkowych. Cztery kraje narzekają, że pracownicy z innych państw Unii wyłudzają świadczenia socjalne. Pojawiły się więc pomysły, by wyrzucać takich imigrantów i zakazywać im ponownego wjazdu. To sprawa ważna dla Polaków pracujących poza granicami kraju, w samej Holandii jest ich ponad 170 tysięcy. Szef holenderskiego MSZ-tu zapewniał dziś: swoboda przepływu osób to jedna z podstawowych zasad w Unii, której rząd w Hadze będzie przestrzegał. ""Nie chcemy wprowadzać zakazów i zamykać granic, nie taka jest nasza intencja. Ale uważamy, że każdy kraj powinien mieć prawo do decydowania komu będzie przyznawał świadczenia socjalne"" - dodał Frans Timmermans. ""Będziemy bronić zasady swobodnego przepływu osób"" - mówił minister spraw zagranicznych Radosław Sikorski. Podkreślał też, że imigranci zarobkowi to nie problem, a korzyści. ""Polacy i inni pracownicy migrujący przyczyniają się do dobrobytów krajów w których pracują, bo płacą tam podatki i korzystają z osłon socjalnych znacznie mniej niż autochtoni"" - dodał szef polskiej dyplomacji.",Frans Timmermans,
https://wiadomosci.onet.pl/swiat/w-brytania-opiekunki-i-pielegniarki-na-topie/45j9m,W. Brytania: opiekunki i pielęgniarki na topie,Co trzecia pielęgniarka zatrudniona obecnie na Wyspach odejdzie z zawodu w ciągu najbliższych siedmiu lat. Ich miejsce zajmą imigrantki z Polski oraz z innych krajów UE. Rośnie też zapotrzebowanie na opiekunki osób starszych.,"Większość Polek zatrudnionych na Wyspach pracuje w opiece dzięki pośrednictwu polskich i brytyjskich agencji pracy tymczasowej. Najwięcej ofert zatrudnienia w tym sektorze pochodzi z dużych domów opieki. W Wielkiej Brytanii istnieje silnie rozbudowana sieć takich ośrodków. Nie brakuje też ofert dla tzw. opiekunek domowych, zatrudnionych bezpośrednio w domach podopiecznych. Atutem pracy w opiece jest bez wątpienia tanie zakwaterowanie, a niekiedy również darmowe wyżywienie. Domy opieki dysponują najczęściej mieszkaniami socjalnymi dla swoich pracowników lub wynajmują pokoje w kwaterach prywatnych. Powody do zadowolenia mogą mieć też polskie pielęgniarki. Dzięki złagodzeniu kryteriów związanych z wykonywaniem tego zawodu, ich szanse na zatrudnienie w Wielkiej Brytanii znacznie wzrosły. Złagodzone kryteria Jeszcze do niedawna polskie pielęgniarki przed podjęciem pracy na Wyspach były poddawane ciężkiemu egzaminowi. Przez jego gęste sito przechodziło zaledwie 25 proc. kandydatek. W przypadku niespełnienia, któregoś z rygorystycznych wymogów formalnych nasze rodaczki musiały podejmować intensywny kurs adaptacyjny trwający nawet do sześciu miesięcy. Wiązało się to z dużymi kosztami sięgającymi 1,5 tys. Ł. Na szczęście, wskutek nacisków Unii Europejskiej, Wielka Brytania złagodziła wymagania wobec zagranicznej kadry medycznej. Brytyjczycy zdecydowali się obniżyć kryteria także z innego powodu. Coraz większym problemem dla tamtejszych szpitali jest niedobór personelu. Szacuje się, że do 2020 roku odejdzie z zawodu co trzecia pielęgniarka. Złagodzone wymogi to szansa na natychmiastowe zatrudnienie w Wielkiej Brytanii np. dla absolwentek polskich liceów medycznych. Aby podjąć pracę na oddziale, wystarczy teraz zdać dwudniowy test umiejętności, który składa się z części praktycznej i teoretycznej. Największym zainteresowaniem brytyjskich szpitali cieszą się pielęgniarki anestezjologiczne i neurologiczne. Zarobki pielęgniarek na Wyspach wahają się w granicach 19-25 tys. Ł rocznie. Doświadczona pielęgniarka zatrudniona w londyńskim szpitalu może zarobić ok. 1,9 tys. Ł miesięcznie. Opiekunka domowa W sektorze opieki zarobki pracowników nie są już tak atrakcyjne. Mamy tu za to do czynienia z większą liczbą ofert pracy. Wielu Brytyjczyków przenosi się na starość do domu opieki lub decyduje się na pozostanie we własnym mieszkaniu. Gdy już nie mogą poradzić sobie z czynnościami życia codziennego korzystają z pomocy osobistych opiekunek (Personal Assistant), które zajmują się nimi w ich prywatnym domach. Nie brakuje wśród nich naszych rodaczek. Taka opiekunka (Live-in Care Assistant) mieszka ze swoim podopiecznym przez dwa tygodnie lub codziennie do niego dojeżdża. Musi być do jego dyspozycji przez 24 godziny na dobę. Po 14 dniach pracy przychodzi czas na odpoczynek. Może zrobić sobie wolne lub podjąć zajęcie w innym domu. Każdego dnia opiekunce przysługują minimum 2 godziny wolne od pracy, przy czym w razie potrzeby musi być ona gotowa na wyjazd do podopiecznego. Harmonogram dnia ustalany jest wspólnie, przy czym brane są tu pod uwagę potrzeby osoby, którą się opiekujemy. Pracując jako osobista opiekunka domowa w prywatnym domu możesz zarobić w granicach 70 Ł dziennie. Taką stawkę oferują zatrudnionym brytyjskie agencje. W zależności od sytuacji zdrowotnej staruszka obowiązki opiekunki mogą się nieco różnić. Osoba schorowana czy niepełnosprawna wymaga więcej uwagi i poświęcenia, a także wiedzy z zakresu pielęgniarstwa. Trzeba pomóc jej wstać z łóżka, wykąpać się, ubrać i zjeść. Do obowiązków osobistej opiekunki należy też prowadzenie domu, sprzątanie i robienie zakupów. Agencje zatrudnienia kierując do pracy w opiece nad osobą starszą w jej mieszkaniu, dają możliwość zmiany tej osoby na inną, gdyby ta okazała się nieznośna lub nie zaakceptowała opiekuna. Wymagania stawiane kandydatkom Do podjęcia pracy w charakterze osobistej opiekunki domowej wymagana jest dobra znajomość języka angielskiego. W rozmowie z podopiecznym nie może dochodzić do pomyłek. Niezbędny jest też certyfikat CRB, czyli brytyjskie zaświadczenie o niekaralności. Z reguły proces jego uzyskania trwa kilka tygodni i może to opóźnić moment rozpoczęcia pracy. Dlatego warto wcześniej postarać się o polskie zaświadczenie o niekaralności i przedłożyć je na początek pracodawcy. W większości ofert dotyczących osobistych opiekunek wymagane jest posiadanie prawa jazdy. Praca ta wiąże się często z koniecznością dojazdów do osoby, którą się opiekujemy i bycia z nią na każde jej zawołanie. Trzeba też zrobić zakupy, zawieść ją do lekarza. Dlatego też mile widziani są pracownicy z własnym autem. Osobiści asystenci opieki nie muszą posiadać specjalistycznych kwalifikacji, choć przy rozpatrywaniu ofert preferowani są pracownicy z wykształceniem pielęgniarskim. Jest to istotne, w przypadku starania się o pracę przy opiece osób niepełnosprawnych. Niezbędne jest też udokumentowanie doświadczenia. NVQ - National Vocational Qualifications Przydatność opiekunki do pracy weryfikuje proces rekrutacyjny, który obejmuje rozmowy z brytyjskim pracodawcą, psychologiem i kilkudniowe szkolenie. Bardzo pomocne i doceniane jest doświadczenie pracy w roli wolontariusza w hospicjum lub praktyki w szpitalu. Idealnymi kandydatami na opiekunów są osoby z wykształceniem medycznym. Pielęgniarki i położne, a także osoby po kursie pielęgniarskim posiadające dyplom ukończenia zawodowego studium medycznego. W ofertach pracy dla opiekunek pojawia się również dopisek o wymaganym stopniu NVQ (National Vocational Qualifications). Chodzi o Krajowe Kwalifikacje Zawodowe, które można zdobyć tylko na Wyspach. Obowiązek ich posiadania dotyczy z reguły wyższych stanowisk, tzw. głównych opiekunów, którzy zarządzają kilkoma osobami. Z kwalifikacjami NVQ wiążą się jednak wyższe zarobki i szansę na awans. Trwające kilka miesięcy szkolenie można odbyć w pracy, a koszty z nim związane pokryje pracodawca. Wolimy domy opieki Nasze rodaczki zainteresowane wyjazdem na Wyspy preferują pracę w wyspecjalizowanych domach opieki. Do zadań opiekuna należy tutaj podstawowa pielęgnacja chorych i pomaganie im w czynnościach osobistych, ale również wychodzenie z nimi poza teren ośrodka, jeżeli stan zdrowia podopiecznych na to pozwala. Praca w ośrodku odbywa się najczęściej na zmiany, trzeba się też liczyć z dyżurami w nocy. Od pracowników domów opieki oczekiwana jest dobra, a przede wszystkim komunikatywna znajomość angielskiego. Wskazane jest również doświadczenie. Nie trzeba mieć referencji z ośrodka opieki. Bardzo istotne są też odpowiednie predyspozycje, bo nie każdy się do takiej pracy nadaje, ale to z reguły wychodzi już na etapie rekrutacji w rozmowach z kandydatką. Zarobki pracowników domów opieki zaczynają się od poziomu płacy minimalnej, czyli 6,09-10 Ł/godz. Stawki powyżej 10 Ł są zarezerwowane dla osób z dużym doświadczeniem, odpowiedzialnych za kierowanie małym zespołem. Na najwyższe zarobki mogą liczyć opiekunowie zajmujący się osobami chorymi i niepełnosprawnymi. Do wykonywania tego zajęcia niezbędne jest wykształcenie pielęgniarskie. Zajęcia możesz szukać jeszcze przed wyjazdem z kraju. Brytyjskie sieci domów opieki i agencje rekrutujące opiekunów do pracy w prywatnych mieszkaniach prowadzą nabór już w Polsce, głównie za pośrednictwem agencji zatrudnienia.",,
https://wiadomosci.onet.pl/kraj/rzeczpospolita-wielka-ucieczka-mlodych-polakow/8t976,"""Rzeczpospolita"": wielka ucieczka młodych Polaków","Ponad 70 proc. Polaków na emigracji ma mniej niż 40 lat - informuje ""Rzeczpospolita"". Demografowie ostrzegają, że skutki wyjazdu młodych mogą być opłakane.","Ocenia się, że za granicę wyjechało ponad dwa miliony Polaków. Z tego ponad 1,4 miliona to ludzie poniżej 40 lat. - Te dane zatrważają. Krwawimy ludźmi - powiedziała ""Rzeczpospolitej"" prof. Krystyna Iglicka, demograf, rektor uczelni Łazarskiego. Ekonomiści wyliczają, że brak młodych to niższy wzrost gospodarczy, mniejsza konsumpcja, mniejszy potencjał rozwojowy, wyższe wydatki socjalne - czytamy w gazecie. Exodus Polaków jest tym bardziej niebezpieczny, że nastąpił w czasie kryzysu demograficznego. Nasz przyrost naturalny jest na poziomie błędu statystycznego. - Ci ludzie są w najlepszym wieku, by zakładać rodziny i mieć dzieci. To miała być nasza nadzieja. Tracąc ich, ponosimy olbrzymią stratę - podkreśliła w ""RZ"" prof. Irena Kotowska, demograf z SGH. Mamy jeszcze szansę na choćby częściowe naprawienie sytuacji. Młodzi emigranci deklarują chęć powrotu, ale tutaj musi zmienić się polityka społeczna. Więcej w dzisiejszej ""Rzeczpospolitej"".",Fot. Thinkstock,
https://wiadomosci.onet.pl/swiat/zajecie-dla-polakow-w-wbrytanii/f6x5l,Zajęcie dla Polaków w W.Brytanii,"Setki wakatów w przetwórniach ryb, rzeźniach oraz przy sprzątaniu ulic, kopaniu rowów i myciu aut czeka na Polaków. Brytyjczyków do podejmowania pracy w zawodach niecieszących się społecznym prestiżem nie zmusił nawet kryzys gospodarczy.","Tysiące ofert z niechcianą pracą znajdziesz głównie w urzędach Jobcentre Plus (są też dostępne w internecie na stronie www.gov.uk/jobsearch) i agencjach. Do takiej roboty nie będzie ci potrzebny język angielski ani doświadczenie. Najwięcej wolnych wakatów czeka na Polaków w brytyjskich zakładach przetwórstwa mięsnego (meat processing plants, meat packing industry) i przetwórniach ryb (fish processing plants). To właśnie w takich miejscach mamy do czynienia z największą rotacją pracowników. W zakładach tych niemal cały czas dostępne są wakaty. Większość zatrudnionych traktuje tą pracę jako przejściowe zajęcie. Rzeźnie i przetwórnie rybne Nieprzyjemny zapach, budzący wstręt widok resztek i odpadów oraz niskie temperatury skutecznie odstraszają zainteresowanych. Pracodawcy potrzebują ludzi do obróbki kurczaków zajmujących się usuwaniem piór i oddzielaniem mięsa od kości. Szansę na pracę w tej branży mają osoby nieposiadające żadnego doświadczenia w rzeźnictwie. Znajdą one zajęcie w magazynach chłodniczych, przy pakowaniu mięsa na taśmie i łapaniu drobiu. W zakładach przetwórstwa mięsnego potrzebni są też ludzie do sprzątania hali produkcyjnej, mycia maszyn, skrzynek, wózków i narzędzi. Musisz mieć jednak świadomość, że to ciężka i męcząca praca wykonywana zawsze w niskich temperaturach. Jedną z takich niechcianych robót wykonuje Darek z Leszna (woj. wielkopolskie), który zajmuje się myciem skrzynek w przetwórni w Nothingham. Większość zatrudnionych tam pracowników stanowią imigranci z Polski, Słowacji i Litwy. - Praca do czystych nie należy, oprócz tego jest tam strasznie wilgotno. Trzeba się też trochę nadźwigać - mówi chłopak. - Pomimo tych niedogodności nie mam powodu do narzekań. Pracuję cztery dni w tygodniu, po 12 godzin. Gdy mam ochotę idę do pracy na jeszcze jeden dzień. Dzięki temu mogę zarobić powyżej 300 Ł tygodniowo. Jeszcze łatwiej dostać pracę w przetwórni ryb, których na Wyspach z racji położenia jest szczególnie dużo. Nasi rodacy zatrudnieni w takich zakładach nie ukrywają ciężkiego charakteru tego zajęcia. Musisz być przygotowany na fizyczną pracę w niskich temperaturach. Filetowanie ryb odbywa się przy użyciu noży ręcznych i pneumatycznych. Oferowane płace oscylują często na poziomie stawki minimalnej. Roboty drogowe Pracy nie brakuje też w zawodach wymagających od zatrudnionych dużej siły fizycznej. Brytyjscy pracodawcy mają spore trudności ze znalezieniem osób do ciężkiej pracy przy robotach drogowych. To szansa dla Polaków, dla których tego rodzaju zajęcie nie stanowi większego problemu. Najwięcej nieobsadzonych wakatów czeka na stanowiskach niewymagających specjalnych kwalifikacji ani dobrej znajomości języka angielskiego. Takich pracowników określa się najczęściej jako Ground Worker/Labourer. Wykonują oni zwykle najcięższe prace przy ręcznych wykopach, przenoszeniu i układaniu płyt chodnikowych oraz betonowych krawężników. Zajęcie to wykonywane nierzadko w skrajnych warunkach pogodowych wymaga od pracownika dobrej kondycji fizycznej. W zależności od pracodawcy i rodzaju podejmowanych zleceń można zarobić od 6,50-8 Ł na godzinę. Najwyższe stawki oferują duże firmy zajmujące się rozbudową miejskiej infrastruktury drogowej. Praca dla silnych i wytrzymałych Kolejnym ciężkim zajęciem niechętnie podejmowanym przez miejscowych jest praca przy rozbiórkach domów i starych fabryk. Aby załapać się do takiej roboty nie musisz umieć obsługiwać piły do betonu ani młota pneumatycznego. Wiele ofert w tej branży skierowana jest do zwykłych pomocników budowlanych zatrudnionych przy pracach porządkowych. Do wykonywania tego zajęcia nie potrzeba specjalnych kwalifikacji, doświadczenia ani nawet dobrej znajomości języka angielskiego. Wystarczy, że będziesz znał tylko podstawy. Najwięcej ofert zatrudnienia przy rozbiórkach (demolition) dostępnych jest w agencjach i urzędach Jobcentre Plus. Jest to ciężka praca wymagająca dużej sprawności fizycznej, dlatego też niechętnie podejmowana przez miejscowych. To, że nie jest to łatwe zajęcie przekonał się dwa lata temu Tomek z Leszna. - Pracowałem przez dwa tygodnie przy rozbiórce starej fabryki w Manchesterze. Była to moja pierwsza praca na Wyspach, którą znalazłem przez agencję - mówi Polak. - Robiliśmy po 12 godzin dziennie wynosząc cegły z rozbieranego budynku. Pracując za najniższą stawkę zarobiłem wtedy około 500 Ł. Musiałem jednak zrezygnować, bo była to dla mnie zbyt ciężka praca. Po powrocie do domu nie miałem już na nic sił. Stawki oferowane przez pracodawców zaczynają się od 6,19 Ł na godzinę. Wynagrodzenie to dotyczy pracowników agencji zatrudnionych przy prostych pracach porządkowych związanych z wynoszeniem gruzu. Pomimo niezbyt wysokich stawek można nieźle zarobić dzięki sporej liczbie nadgodzin. Jest to najczęściej praca w dużym wymiarze godzin (50-60 godzin tygodniowo). Sprzątanie i mycie samochodów Brytyjczycy stronią też od pracy przy sprzątaniu ulic. Można powiedzieć, że poza kierowcami i kadrą kierowniczą jest to zajęcie zarezerwowane w większości dla imigrantów. Jedną z osób, która miała okazję zajmować się sprzątaniem ulic w Londynie jest Seweryn. - Wstawałem codziennie o piątej rano by dojechać na szóstą do agencji. Na miejscu dowiadywałem się, w jakiej części miasta będę sprzątał - mówi Polak. - Praca może trochę wstydliwa, ale nie przejmowałem się tym za bardzo, w końcu nikt mnie tam nie znał. Najgorzej jest jesienią, szczególnie w wietrzne i deszczowe dni, kiedy na ulicach leżą hałdy walających się liści. Po całym dniu pracy byłem mokry i zapaskudzony od błota. Znacznie lepiej pracuje się przy opróżnianiu kontenerów na śmieci na osiedlach mieszkaniowych. Można tam trochę dorobić na lewo wywożąc dodatkowe odpady. Innym niechcianym zajęciem jest praca na ręcznych myjniach hand car wash, których pełno na ulicach brytyjskich miast. Wielu Polaków decyduje się na nie na początku przygody z Anglią. Zarobki oferowane w myjniach oscylują na poziomie płacy minimalnej. Radzimy jednak unikać tych najbardziej obskurnych prowadzonych przez imigrantów z Afryki i Azji. Wyglądem przypominają one prymitywne szopy. W większości przypadków osoby tam zatrudnione pracują na czarno za stawki ledwo przekraczające 5 Ł na godzinę. Kolejnym zajęciem niechętnie podejmowanym przez miejscowych jest praca przy roznoszeniu ulotek. Kilka godzin dziennie spędzanych na ulicach wymaga sporo siły i odporności na zmienną pogodę. Od kandydatów do tej pracy w zasadzie nie wymaga się znajomości angielskiego, ani doświadczenia. Nie trzeba mieć też żadnych kwalifikacji, ani konkretnego wykształcenia. Wystarczy zamiłowanie do pieszych wędrówek. Za godzinę roznoszenia ulotek dostaniesz niewiele ponad 6 Ł. Pracując 5 godzin dziennie zarobisz ok. 30 Ł. Osoby traktujące to zajęcie jako jedyne źródło dochodu, mogą pracować dłużej, nawet po 10 godzin. Roznoszenie ulotek to dla wielu naszych rodaków sposób na dodatkowy zarobek, popołudniami albo w weekendy.",9 10 najgorszych zawodów świata,
https://wiadomosci.onet.pl/swiat/lekarz-opiekun-pielegniarz-w-uk/bvdmp,"Lekarz, opiekun, pielęgniarz w UK",Sektor medyczno-opiekuńczy w Wielkiej Brytanii ma wiele do zaoferowania polskim pracownikom. W zależności od kwalifikacji i doświadczenia można się starać o pracę w rozmaitych miejscach. Zarobki w tej branży nie pozostawiają wiele do życzenia.,"Brytyjska branża opiekuńcza ma wiele do zaoferowania naszym rodakom zainteresowanym podjęciem zatrudnienia na Wyspach. Jako opiekun można pracować nie tylko z osobami starszymi, ale także z niepełnosprawnymi osobami dorosłymi i dziećmi, jak również osobami opóźnionymi w rozwoju intelektualnym, mającymi trudności edukacyjne. Praca z tego typu pacjentami może mieć miejsce w rożnego rodzaju domach opieki, schroniskach czy też prywatnych domach klientów. Specyfika tego zawodu wymaga również nienormowanego czasu pracy na przykład w soboty, niedziele i święta, opiekę w godzinach nocnych, w niektórych przypadkach również konieczność zamieszkania w miejscu pracy - w domu osoby wymagającej opieki. Specyfika pracy opiekuna Według National Careers Service - rządowej organizacji pomocy zawodowej i doradztwa personalnego w Wielkiej Brytanii, typowe w tej pracy obowiązki obejmują pomaganie klientom w codziennej pielęgnacji ciała, czyli mycie, ubieranie, karmienie, pomoc w toalecie; wypełnianie codziennych obowiązków i prac domowych, czyli pranie, sprzątanie, robienie zakupów; pomaganie pacjentom w zarządzaniu ich budżetem domowym, płacenie rachunków, pisanie listów; a także współpracę z innymi profesjonalnymi placówkami opiekuńczymi, przychodniami medycznymi, szpitalami, lekarzami itp. - Pośród obowiązków opiekuna jest także dotrzymywanie pacjentowi towarzystwa, granie w gry, czytanie, wychodzenie na spacery czy na spotkania ze znajomymi, spędzanie wspólnie czasu. Dlatego trzeba dobrze znać swojego pacjenta. Ja pracuję w systemie live-in czyli kilka dni w tygodniu mieszkam z pacjentem 24 godziny na dobę, resztę tygodnia mam wolne. Mój dzień ma napięty harmonogram, wieczorem i w nocy zwykle mogę odpocząć, ale wtedy też jestem na tak zwanym ""stand-by"" czyli w gotowości do ewentualnej pomocy. Na przykład gdy pacjent śpi, ja mogę poczytać książkę, ale jak obudzi się i będzie chciał herbatę, to muszę mu ją podać - opowiada Rafał, opiekun z Londynu. Co i ile dla opiekuna? - W procesie rekrutacji najczęściej wymaga się minimum sześciomiesięcznego doświadczenia zawodowego w tej branży, potwierdzonego pisemnymi referencjami. Kandydaci muszę posługiwać się dobrym angielskim i być dostępni o różnych porach dnia. Liczba ofert pracy zwiększa się w momencie, gdy kandydat posiada własny środek transportu. Nasza agencja posiada bardzo dużo stałych i tymczasowych ofert dla wszystkich tych, którzy spełniają powyższe kryteria - mówi Irina Nanevic z agencji Jark Healthcare (www.jark.com). Agencja ta zapewnia wybranym kandydatom podróż, pomoc w zakwaterowaniu i załatwianiu formalności, powitanie po przyjeździe, w niektórych przypadkach zwrot kosztów przelotu, a także pomoc telefoniczną i prawną oraz płatny urlop. Zarobki opiekunów w UK są bardzo zróżnicowane w zależności od doświadczenia, języka, miejsca i trybu pracy. Doświadczony ""carer"" z brytyjskimi kwalifikacjami, takimi jak na przykład odpowiednie kursy NVQ, może zarabiać nawet ponad 25 funtów za godzinę. Ten poziom wymaga jednak wielu kursów i szkoleń odbytych w Wielkiej Brytanii. Na początek należy spodziewać się stawki około 7 Ł za godzinę pracy w systemie ""live-in"" czyli 24 godziny na dobę spędzone z pacjentem w określone dni tygodnia. Lekarza zatrudnię od zaraz! W Wielkiej Brytanii poszukiwani są nie tylko opiekuni, ale także lekarze. Na przykład agencja Promedica24 aktualnie najpilniej poszukuje lekarzy hematologów, patomorfologów, psychiatrów, radiologów, mikrobiologów, kardiologów, chirurgów plastycznych i dermatologów. Lekarze z drugim stopniem specjalizacji i przynajmniej pięcioletnim doświadczeniem na stanowisku samodzielnego specjalisty mają szansę na stanowisko ""Consultant"". Jest to najwyższe stanowisko w brytyjskiej służbie zdrowia, odpowiednik ordynatora w Polsce. W agencjach często jednak pojawiają się również oferty pracy na stanowiskach Staff Grade i Specialist Registrar. W procesie rekrutacji potrzebne będą certyfikaty zawodowe, wyniki badań lekarskich HIV, HepB, HCV, Chest X-Ray; zaświadczenie o niekaralności z Sądu Rejonowego, wszystko to w języku angielskim. Brytyjscy pracodawcy najczęściej oferują pracę na okres 6 miesięcy z możliwością przedłużenia. Pojawiają się również oferty na okres 2-3 miesięcy i krótsze. Są to wtedy oferty na zastępstwa (typu LOCUM), od kilku dni do kilkunastu tygodni. Lekarz zamierzający pracować w Wielkiej Brytanii musi zarejestrować się samodzielnie w Brytyjskiej Izbie Lekarskiej (GMC). Wynagrodzenie lekarzy uzależnione jest od konkretnej oferty i stanowiska pracy. Płaca lekarza waha się od 30 do 110 tysięcy funtów brutto rocznie. Sektor medyczno-opiekuńczy jest w Wielkiej Brytanii bardzo rozbudowany, ale wciąż brakuje w nim ludzi do pracy. Zarówno niewykwalifikowany opiekun z chęcią niesienia pomocy ludziom starszym, jak i wykwalifikowany lekarz mogą liczyć na pracę w UK. Wiele ofert jest także dla pielęgniarek. Andrea Dymus Zarobki lekarzy według Narodowego Funduszu Zdrowia w Wielkiej Brytanii (NHS) Zarobki pielęgniarek według Narodowego Funduszu Zdrowia w Wielkiej Brytanii (NHS)",,
https://wiadomosci.onet.pl/swiat/irlandia-300-tys-osob-wyemigrowalo-przez-ostatnie-cztery-lata/pttzy,Irlandia: 300 tys. osób wyemigrowało przez ostatnie cztery lata,Ok. 300 tys. Irlandczyków wyemigrowało z kraju w ostatnich czterech latach - podała zrzeszająca organizacje młodzieżowe Krajowa Rada Młodzieży Irlandii. Głównym powodem wyjazdów jest poszukiwanie lepszej pracy.,"Oznacza to, że w jednej na cztery rodziny w kraju jest ktoś, kto wyjechał za granicę. Wśród 300 tys. emigrantów 40 proc. to osoby w wieku od 15 do 24 lat. Krajowa Rada Młodzieży (National Youth Council) wyjaśnia, że decydując się na wyjazd, Irlandczycy chcą ""poszerzyć horyzonty"" i ""mieć większe możliwości"", ale przede wszystkim emigrują za pracą, uznając, że w Irlandii mają ""ograniczone szanse na zatrudnienie"" oraz ""brak perspektyw"". Emigrację z kraju rozważa obecnie aż połowa młodych osób w przedziale wiekowym 18-24 lata, 40 proc. osób w przedziale 25-34 lata oraz ponad jedna czwarta osób przedziale 35-54 lata - wynika z opublikowanego w środę badania poświęconego emigracji. Krajowa Rada Młodzieży, reprezentująca ponad 50 irlandzkich organizacji młodzieżowych, już od pewnego czasu apeluje do rządu w Dublinie, by opracował strategię, która zachęci obywateli do pozostania w kraju, oraz mianowania ministra odpowiedzialnego wyłącznie za sprawy migracji oraz kontakty z Irlandczykami za granicą. Irlandia ma ok. 4,7 mln mieszkańców.",,
https://wiadomosci.onet.pl/die-welt-londyn-ostatnia-deska-ratunku-dla-mlodych-polakow/rcvjw,"""Die Welt"": Londyn, ostatnia deska ratunku dla młodych Polaków","- Wielu Polaków ma po dziurki w nosie minimalnych zarobków, nie płacących szefów, braku perspektyw. Tak wiedzie się też Marcinowi Kowalskiemu - pisze w reportażu korespondent dziennika ""Die Welt"" Gerhard Gnauck.","Bohater reportażu, Marcin Kowalski ma dość zabawy w kotka i myszkę. A zbyt wierzy w swoje siły, by rolę tę zaakceptować. Marcin jest kucharzem w Warszawie a jego sytuacja jest znamienna dla całej rzeszy młodych Polaków. W Polsce mianowicie panuje cud gospodarczy. - Stolica cieszy się mianem prawdziwego boomtown. Drugą stroną medalu jest bezrobocie wśród młodych ludzi sięgające 25 procent, coraz bardziej kiepskie warunki pracy i setki tysięcy emigrantów zarobkowych - pisze Gnauck. Jeszcze rok temu Marcin pracował w jednej z najbardziej popularnych restauracji stolicy, AleGloria, przy eleganckich Alejach Ujazdowskich, wyjaśnia korespondent ""Die Welt"". - Za lokalem, którego drzwiami znika prominencja, kryje się znane nazwisko: Magda Gessler. Jej bujne blond loki co tydzień ozdabiają inną okładkę tygodników ilustrowanych (...) Jest najbardziej znaną osobą w swojej branży. Ale za kulisami wygląda inaczej - stwierdza Gnauck. Marcin zaczął pracę w AleGloria w ubiegłym roku, po kilku miesiącach dostał umowę na pół roku z pensją 2,75 euro za godzinę. Czas pracy nienormowany, ale do tego napiwki. Miesięcznie miał zarabiać jakby nie było 2700 złotych - 675 euro, przelicza niemiecki dziennik. - W kraju, w którym ceny osiągają niemiecki poziom, nie jest to dużo - komentuje Gnauck. Potem przyszły ciężkie czasy, szefowa obcięła pensje, a jak komuś to nie pasuje ""rynek jest szeroki i głęboki"". Marcin rzucił pracę, szefowa wezwała go z powrotem, ale z nowym rokiem nie przedłużyła umowy, podobnie jak innym kucharzom. Dziś bohater reportażu ma nową pracę, gorzej płatną, ale satysfakcjonującą, tyle, że ma też powyżej dziurek w nosie polskiej zabawy w kotka i myszkę. - Dlatego szukał wyjścia i znalazł - jedzie do Londynu, głosi jego strategia wyjścia z impasu. Jak tysiące młodych Polaków - stwierdza Gnauck dodając, że Marcin nie jest przy tym marzycielem, zna się na polityce, zawsze chodził na wybory, angielskiego uczył się od pierwszej klasy szkoły podstawowej. Według jego wyliczeń, może zarobić w Londynie trzy razy więcej, niż w Warszawie. - Pewnego dnia, po kilku latach, Marcin chce wrócić do Warszawy i zacząć od wyższej półki: ""W jedynej do tej pory restauracji w Polsce szczycącej się gwiazdką Michelina"". Może pomywacz z Londynu zostanie w Warszawie szefem kuchni - konstatuje warszawski korespondent ""Die Welt"". Elżbieta Stasik red. odp.:Alexandra Jarecka",Fot. AFP,
https://wiadomosci.onet.pl/kraj/polska-skazana-na-imigrantow/hd9x6,Polska skazana na imigrantów,"Polsce potrzebni są imigranci, jednak nie potrafimy ich zatrzymać. ""Rzeczpospolita"" pisze, że choć w ubiegłym roku na saksy do naszego kraju przyjechalo rekordowo dużo obcokrajowców, z samego Wschodu 244 tysiące, to i tak jest to kropla w morzu potrzeb.","Jak wynika z najnowszego raportu fundacji Energia dla Europy, który poznała gazeta, aby nasz kraj się nie wyludniał do 2050 roku powinno się tu osiedlić ponad 5 milionów osób. ""Polska jednak nie robi nic, aby tych, którzy przyjadą, zatrzymać na dłużej"" - mówi profesor Krystyna Iglicka, demograf i rektor Uczelni Łazarskiego. Jej zdaniem, Polska to kraj nieprzyjazny imigrantom. Trudno im dostać pozwolenie na pobyt i pracę na dłużej niż pół roku, oferty pracy są poniżej ich kwalifikacji, a absolwenci uczelni muszą się solidnie namęczyć, aby nostryfikować dyplomy. Coraz więcej z nich porzuca Polskę i wyjeżdzą do Włoch czy Hiszpanii, gdzie są częste abolicje, dzięki którym mogą zalegalizować pobyt.",,
https://wiadomosci.onet.pl/kraj/dziennik-polski-ksieza-na-saksach/sgx2g,"""Dziennik Polski"": księża na saksach","Polscy duchowni to kolejna grupa zawodowa, która staje się naszym ""hitem"" eksportowym. Biskupi m.in. z Irlandii, Niemiec, Wielkiej Brytanii wysyłają błagalne listy do episkopatu Polski z prośbą o przysłanie im polskich duszpasterzy - donosi ""Dziennik Polski"".","A niektórzy, tak jak hierarcha z Islandii, postanowili prosić o pomoc osobiście. Jak relacjonuje ""DP"", odwiedzający niedawno Polskę bp Pierre Bürcher nie ukrywał, że celem jego wizyty było pozyskanie polskich księży i sióstr zakonnych do posługi w Islandii. W Europie bowiem z roku na rok ubywa księży. U nas, co prawda też jest coraz mniej powołań, ale na brak duchownych nie narzekamy. W całym kraju jest ich prawie 25 tys. - najwięcej w archidiecezji krakowskiej i diecezji tarnowskiej, toteż stamtąd właśnie księża najczęściej wyjeżdżają za granicę. Jak wylicza dziennik, dotąd wyjechało już prawie 30 osób, ale do drogi szykują się następni. Wyjadą pewnie do Islandii - gdzie mieszka już prawie tysiąc Polaków, którzy stanowią 36 proc. wszystkich obcokrajowców - oraz na Kubę, gdzie aż 3 diecezje zwróciły się z prośbą o polskich kapłanów do Dyrekcji Krajowej Papieskich Dzieł Misyjnych.",fot.Grzegorz Celejewski / Agencja Gazeta,
https://wiadomosci.onet.pl/tylko-w-onecie/fala-komentarzy-na-temat-polakow-za-granica-nic-mnie-z-polska-nie-laczy/ngn87,"Fala komentarzy na temat Polaków za granicą. ""Nic mnie z Polską nie łączy""","W okresie 2000-2012 z miast na terenie Polski wymeldowało się 298,9 tys. osób. To tyle, ile liczy średniej wielkości polskie miasto. Ta informacja bardzo poruszyła użytkowników Onetu. Na forum pojawiło się ponad trzy tysiące komentarzy na ten temat. Jakie zdanie na temat życia w naszym kraju mają nasi użytkownicy?","Przeczytaj informację, która wywołała tak dużą dyskusję! Z najnowszego spisu powszechnego wynika, że za granicą przez ponad rok przebywa 1,5 mln Polaków. Informacja ta wywołała ogromną falę dyskusji. Na forum Onetu użytkownicy w emocjonalnych wpisach komentują to, jak żyje im się za granicą i piszą o tym, jak oceniają funkcjonowanie naszego kraju. ""Nie wracaj. Nie masz do czego!"" ""Marzena"" pisze na forum, że jej pokolenie (rocznik 1973 - red.) było wychowywane w duchu patriotyzmu. ""Ja sama jak słyszałam, że ktoś mówi coś złego o Polsce czy o nas, Polakach, zaraz reagowałam. Podatki musiały być płacone w Polsce, uważałam,że jeśli nie płacisz tutaj to powinieneś zostać pozbawiony naszej narodowości, no i temu podobne"" - pisze. Dodaje, że ""od ładnych kilku lat zmieniła zupełnie zdanie"". ""Bandyckie państwo, niedbające o ludzi, niszczące przedsiębiorców, niszczące emerytów, rencistów, ludzi pracujących. Zachłanne! Wredne rządy wyprzedające nas po kawałku. Jedna rada. Masz możliwość? Spieprzaj stąd i nie wracaj! Nie masz do czego!"" - kończy swój emocjonalny wpis. ""Polak pracuje za granicą jak parobek"" ""Aisa"" napisała, że ""niestety taka jest prawda, że ludzi w Polsce już na nic nie stać"". ""Sama mieszkam od 7 lat w Wielkiej Brytanii. Tu sie urodziły moje dzieci, tu pracuję, płacę podatki i tu mnie stać opłacić mieszkanie, wakacje i jedzenie. Tęsknię za rodziną, ale niestety nie mam juz po co wracać, gdyż na Podkarpaciu panuje wysokie bezrobocie. Nie mam zamiaru zasilać grupy bezrobotnych"" - napisała. ""Anna"" ma zupełnie inne zdanie. ""Polak pracuje za granicą jak parobek i się cieszy. Jak go szanować, jak sam siebie nie szanuje, swoich rodaków i swojego kraju takim gadaniem. Niech każdy powie szczerze co w sercu czuje będąc u obcych"" - czytamy na forum. ""Nic mnie już z Polską nie łączy"" ""Lilianna"" odpowiedziała na ten wpis, że ją również wychowywano w duchu patriotyzmu. ""Długo trwałam w błogiej nieświadomości. Dzisiaj wiem, że tam twoja ojczyzna, gdzie twój dom, który daje bezpieczeństwo i schronienie. Trudno być patriotą, jeśli pazerni rządzący wyrywają ludziom pracy przysłowiowy chleb z dłoni. Pustymi obietnicami nikt rodziny nie wykarmił"" - stwierdziła. Użytkownik ""Polak-brzmi dumnie? Nie sądzę"" napisał na forum, że też wyjechał z kraju i jest zadowolony. ""Od kilku lat mieszkam w jednym z krajów skandynawskich. Poznałem język. Mam dobrą pracę. Szanują mnie jako pracownika, co się przekłada na dobrą wypłatę. Nic mnie już z Polską nie łączy, oprócz dalszej rodziny. Zastanawiam się nad zmianą obywatelstwa, żeby odciąć się od tego syfu jakim jest Polska"" - napisał. ""W naszym kraju można się dorobić długów i garba"" ""Piotr"" napisał, że ""nikt normalny, co wyjechał, już nie wróci, bo do czego"". ""Zarobki dla przeciętnego Kowalskiego jak w trzecim świecie, a ceny jak w »pierwszym« świecie. Koszty pracy astronomicznie wysokie (i wciąż rosną), do tego wciąż słyszy się o wprowadzaniu coraz więcej bezmyślnych podatków, itd. I gdzie ta »zielona wyspa«? Jak kraje zachodnie mają kryzys, to w jakim miejscu jest Polska? Utopia »zielonej wyspy«, to mit jak »szklane domy« z powieści Stefana Żeromskiego »Przedwiośnie«"" - dodał. ""Paweł-m"" prowadzi działalność gospodarczą w Polsce. ""Powiem szczerze, że nasz rząd nie pomaga nic a nic tym, z których podatków żyją. ZUS-y ciągle idą w górę, pracy nikomu niestety nie mogę dać, bo mnie na to już nie stać. Rozważam już wyjazd za granicę do pracy, bo po pierwsze chcę jakoś godnie żyć, a po drugie mam już dość robienia na tych darmozjadów z »rządu«"" - stwierdził. Dodał też, że jego zdaniem w Polsce ""można się tylko dorobić długów, mandatów, kar z urzędu skarbowego no i przede wszystkim garba"". ""Ten kraj to jedna wielka patologia"" ""Najgorsze jest to, że nie ma już na tyle młodych, którzy mogli by wywołać powstanie i obalić ten rząd w cholerę"" - pisze ""Gigunia"". ""Dziś utrzymują ten system desperaci, ci którzy mają dzieci w tym chorym państwie oraz emeryci lub czekający na emeryturę. To oni pracują za te gówn... 1200zł na umowach śmieciowych. Nikt normalny nie będzie tu żył, bo ten kraj to jedna wielka patologia"" - czytamy w emocjonalnym wpisie. W podobnym tonie wypowiada się ""Emerytka-niestety"". ""Niech młodzi wreszcie żyją w cywilizacji. Żałuję, że nie wyjechałam jak byłam młodsza, bo na tej dziadowskiej emeryturze, po ponad 30 latach pracy tylko wyć z głodu. Ci co nigdy nie pracowali mają niewiele mniej, a przynajmniej sie nie męczyli: z dojazdami, z wiązaniem końca z końcem, z zostawianiem dzieci bez opieki etc. Ojczyzna - to było niepotrzebne psychiczne obciążenie. Przedwojenne wychowanie mojej babci. Niech młodzi jadą w świat, nie będą żałować"" - podkreśla na forum. ""Szkoda, bo bardzo kocham ten kraj"" ""Diogenes"" napisał ironicznie, że ""ludzie psychicznie nie wytrzymują lekkości życia na zielonej wyspie"". ""Nie da się żyć na dłuższą metę w idealnym świecie"" - pisze. ""Meg31"" pisze z kolei, że też myślała, że tutaj można się rozwijać. ""Powoli dojrzewam do decyzji o wyjeździe. Podziwiam emigrantów - mi ciągle brakuje odwagi. Jednak jak pomyśle o emeryturze to strach mnie ogrania. Niestety nie mam rodziny, która mogłaby pomóc, nie mam mieszkania, lata mijają, a tu nie stać człowieka na w miarę normalne życie"" - czytamy we wpisie. ""W Polsce nie dba się o młodych, kreatywnych ludzi mających potencjał. Wiem, bo swoim działaniem próbowałam dotrzeć do urzędników. Ci na niższym szczeblu mówią, że to super sprawa, ale u nas jest jak jest. To co się obserwuje przeraża. Złodziejstwo, kombinatorstwo, nieuczciwość. Myślałam że uczciwość popłaca, w Polsce to nie działa. Strasznie to przykre. Zamierzam się intensywnie uczyć angielskiego i chyba adios! Niech z mojej wiedzy i potencjału skorzysta inny kraj. Szkoda, bo bardzo kocham ten kraj"" - dodaje na koniec.",fot.Thinkstock,
https://wiadomosci.onet.pl/kiosk/wschod-i-zachod-w-polsce/snjgh,Wschód i Zachód w Polsce,"Przyjeżdżają z mniej lub bardziej odległych zakątków świata, by osiedlić się w Polsce. Szukają pracy, zmagają się z polską biurokracją, uczą się języka - i walczą ze stereotypami. O swojej emigracji opowiadają chętnie, choć nie zawsze żyje im się tu kolorowo. I zastanawiają się, czy to prawda, że obcokrajowcom z ""bogatego Zachodu"" jest u nas łatwiej niż tym z ""biednego Wschodu"".","Jim - Zachód Jim ma 32 lata, od siedmiu mieszka w stolicy Dolnego Śląska. Urodził się w Stanach Zjednoczonych, w dobrze sytuowanej, inteligenckiej rodzinie, sam również poszedł do college'u, gdzie studiował historię. Decyzja o wyjeździe do Polski podyktowana była ciekawością - przyjechał, planując się rozejrzeć, zorientować się, czy łatwo będzie mu znaleźć pracę. Okazało się, że Amerykanin jest w Polsce bardzo pożądanym gościem; został, zakochał się i o powrocie do ojczyzny na razie nie myśli. - Chodzi mi to po głowie, ale ostatecznie jeszcze nie zdecydowałem - odpowiada, kiedy pytam go, czy planuje zostać w Polsce na stałe. - Nie wykluczam, że kiedyś stąd wyjadę. Moja partnerka doskonale mówi po angielsku, więc nie będzie miała problemu, jeśli kiedyś postanowimy przenieść się do Stanów - dodaje. Ale w Polsce bardzo mu się podoba - pracę dostał już po kilku dniach, niemal wszystkie szkoły językowe chciały go zatrudnić, zasypano go również propozycjami z prywatnych uczelni. Jako obcokrajowiec nie miał nigdy problemu z formalnościami - bez problemu mógł kupić mieszkanie, zapisać się na kurs, znaleźć pracę. Jak twierdzi, wszystko to motywuje do przyjazdu i osiedlenia się na stałe. - Od kilku lat mam własną działalność gospodarczą - zresztą tak jak każdy znany mi emigrant z kraju anglojęzycznego. Sam sobie wszystko opłacam. Wydaje mi się, że w waszym kraju łatwiej zdobyć obywatelstwo niż umowę o pracę! Jim zapewnia, że w Polsce traktowany jest bardzo serdecznie. - Polacy są gościnni i przyjaźni. A przynajmniej dla obcokrajowców. Ludzie w różnym wieku, z rożnych pokoleń, chcą ze mną rozmawiać i nawiązywać przyjaźnie. Po polsku wciąż mówi dość słabo, ale zapisał się na kurs, a w domu próbuje rozmawiać ze swoją dziewczyną w jej ojczystym języku. - Polski jest strasznie trudnym językiem do nauki, ale ja lubię wyzwania. Na początku nauczyłem się kilku podstawowych, łatwiejszych słów i zwrotów, które pomagają mi porozumiewać się z ludźmi na co dzień. Oczywiście każdy wie i słyszy, że jestem obcokrajowcem, ale moi rozmówcy są zawsze bardzo wyrozumiali i wiedzą, jak ciężko jest mi pokonać barierę językową. Poza tym większość Polaków mówi po angielsku bardzo dobrze, miasto, w którym mieszkam, jest ukierunkowane na turystów i obcokrajowców. Ale i tak staram się przez większość czasu używać polskiego. Zapytany o różnice kulturowe, wybucha śmiechem. - Nie są znaczące - stwierdza w końcu. - Macie tu mniejsze kawy i większe piwa. Wszędzie sporo ochroniarzy i straży miejskiej, no i te skomplikowane, pełne zakrętów i drzwi korytarze prowadzące do publicznych toalet... A tak na poważnie - typowy Polak i typowy Amerykanin mają ze sobą dużo wspólnego. Polskie wady narodowe? Nie wiem. Jedyne, co mnie denerwuje, to że w sklepach nie rozmieniają pieniędzy, nawet małych nominałów. No i to, że na powitanie muszę ciągle podawać komuś rękę. I to cały czas! Jim przyznaje, że jego pochodzenie ma duży wpływ na to, jak zachowują się w stosunku do niego Polacy. - Wydaje mi się, że Amerykanie i Anglicy cieszą się tutaj wyjątkowym statusem. Patrzy się na nas jak na ludzi zamożniejszych, niektórzy traktują mnie nawet, jakbym pochodził z innej planety... Ale odnoszę wrażenie, że już moi znajomi, native speakerzy z Rosji czy Czech, postrzegani są jakoś inaczej, gorzej. Granica rozciągająca się między biedniejszym Wschodem, do którego zalicza się Polskę, a bogatszym Zachodem jest dla niego stale widoczna. - A jeszcze bardziej, kiedy przyjeżdżają moi znajomi. Są w szoku, że jest tu tak tanio, myślą, że tu żyje się jak w raju, dopóki nie usłyszą, ile wynosi zwykła, przeciętna pensja - nie chcą wierzyć, że ludzie mogą przeżyć za takie pieniądze, że nieruchomości kosztują tu tyle samo co dom na Florydzie. Mój ojciec sądził, że go nabieram, kiedy opowiadałem, że ludzie mieszkają tu na czterdziestu metrach kwadratowych po kilka osób. A mama, zanim przyjechała, pytała, czy powinna się na coś zaszczepić... Anna - Wschód Anna ma 30 lat, od dwunastu mieszka w jednym z większych polskich miast. Urodziła się w Polonii rosyjskojęzycznej na Ukrainie, tam też uczęszczała do jednej z rosyjskich szkół. Chociaż w swoim rodzinnym domu rozmawiała wyłącznie po rosyjsku, cała jej rodzina, silnie katolicka, codziennie modliła się w języku polskim. Wybór Anny był w pełni świadomy i przemyślany - przyjechała do Polski, planując zostać tu na stałe; wyznaje, że mieszkając na Ukrainie, nigdy nie czuła się ""jak u siebie"", zawsze uważała, że to właśnie Polska jest jej prawdziwą ojczyzną, że to tutaj są jej korzenie. - Kiedy tutaj przybyłam, nie czułam się jak obcokrajowiec - mówi Anna. - Tylko co z tego, skoro wszyscy wokół tak mnie traktowali? Ja od początku chciałam tutaj zamieszkać, w głębi serca zawsze czułam, że jestem Polką, która wróciła po latach z obczyzny. Przyjeżdżając do naszego kraju, Anna prawie nie znała polskiego, jej znajomość języka ograniczała się do nauczonych w dzieciństwie modlitw. - Na początku faktycznie mówiłam po polsku bardzo słabo, ale potrafiłam się porozumieć. Szybko zapisałam się na kurs dla obcokrajowców; trafiłam do grupy rosyjskojęzycznej, więc nie czułam się wyobcowana. Miałam duże ambicje i przykładałam się do nauki, pewnie dlatego, że czułam silną motywację. Niemal równolegle zaczęłam studiować rusycystykę, po jej ukończeniu trafiłam na studia polonistyczne. Obecnie Anna nie ma prawie żadnych problemów z komunikacją w języku polskim, jej pochodzenie zdradza jedynie lekki akcent wschodni. - To mój największy koszmar. Jestem w Polsce już od kilkunastu lat, teraz mam polskie obywatelstwo, ale mój akcent sprawia, że ludzie odbierają mnie jako ""obcą"". Cały czas pytają mnie, skąd pochodzę. Przecież czuję się Polką i jestem Polką, a tutaj nieustannie słyszę, że pewnie jestem Ukrainką albo Rosjanką. Wydaje mi się, że to nie znajomość języka, ale właśnie akcent staje się dla innych wyznacznikiem, czy jesteś pełnoprawnym Polakiem. Chociaż przyjechała do Polski bez znajomości języka, nie miała żadnego problemu ze znalezieniem pracy - w szkołach językowych proponowano jej prowadzenie zajęć, gdy rozesłała ogłoszenia, na korepetycje zgłosiło się do niej wielu uczniów, od czasu do czasu trafiały jej się teksty do przetłumaczenia. - Łatwo nie było, ale wcale tego nie oczekiwałam - zapewnia mnie. - Schody zaczęły się, kiedy, nie mając jeszcze obywatelstwa, chciałam pracować w państwowej szkole publicznej. Okazało się, że jest mnóstwo przepisów i wymagań, w rezultacie pracy nie dostałam. Przez dwanaście lat Anna nie otrzymała żadnej propozycji, która wiązałaby się z podpisaniem umowy o pracę - dostaje jedynie umowy o dzieło i umowy zlecenia. - Tak, to spory problem, ale wiem, że zmaga się z nim mnóstwo osób, zwłaszcza młodych - przyznaje. - Nie stać mnie na założenie własnej działalności gospodarczej, nie mogę sobie pozwolić na samodzielne opłacanie składek. Nikt nie chce mnie zatrudnić na stałe, więc nie mam ubezpieczenia. Kiedy zachoruję, chodzę do lekarza prywatnie. W Polsce naprawdę bardzo ciężko się utrzymać, wszystko jest drogie, a państwo nie zapewnia żadnej opieki socjalnej. Ta trudna sytuacja społeczna bardzo mi przeszkadza, ale jednocześnie staram się w niej odnaleźć, nie narzekać i normalnie funkcjonować. Kiedy pytam o nasze wady narodowe, które najbardziej ją dotknęły, na początku nie chce odpowiedzieć. - Wydaje mi się, że to taka dziwna zazdrość wobec innych - mówi w końcu. - Zawiść, że komuś się może lepiej powodzić. No i to rozgraniczenie: swój i obcy. Ludzie cały czas uważają, że jestem obca. Jednocześnie Anna wyznaje, że nigdy nie spotkała się z otwartą wrogością, nikt nigdy jej z powodu tej ""obcości"" nie zaatakował. - Nawet kiedy rozmawiam po rosyjsku ze swoimi znajomymi, nigdy nie widziałam, żeby wzbudzało to w kimś jakieś negatywne reakcje. No i nigdy nie odczułam żadnego szoku kulturowego - dodaje. - Nasze kultury słowiańskie - polska, ukraińska, rosyjska - są naprawdę podobne. Ja pochodzę z katolickiego domu i Polska jest krajem bardzo katolickim, dlatego chyba nic mnie tu nie zaskoczyło.",fot. Thinkstock,
https://wiadomosci.onet.pl/kraj/dziennik-gazeta-prawna-polska-juz-sie-tu-nie-licze/rd41l,"""Dziennik Gazeta Prawna"": Polska? - już się tu nie liczę","Podczas straconej dekady po ogłoszeniu stanu wojennego z kraju na stałe wyjechało mniej osób niż w ciągu ostatnich dwunastu lat, alarmuje ""Dziennik Gazeta Prawna"". W okresie 2000-2012 wymeldowało się 298,9 tys. osób - średniej wielkości miasto.","Z najnowszego spisu powszechnego wynika, że za granicą przez ponad rok przebywa 1,5 mln Polaków. Demografowie oceniają, że te osoby nigdy już nie wrócą do kraju na stałe. Tylko w ub. roku wyjechało ok. 100 tys. osób. W najbliższych pięciu latach dołączy do nich kolejne 500-800 tys. - szacuje rektor uczelni Łazarskiego, prof. Krystyna Iglicka. Z badań wynika, że aż 64 proc. młodych Polaków uważa, że tylko praca i życie za granicą stwarzają dla nich jakąkolwiek szansę na przyszłość, dodaje Iglicka. Sądzimy teraz, że w kraju żyje 38,5 mln. Polaków. Nic bardziej błędnego. Za rok GUS przekaże Eurostatowi dane z Narodowego Spisu Powszechnego Ludności i Mieszkań 2011. Zgodnie z nową definicją unijnego urzędu statystycznego osoby przebywające za granicą ponad rok zostaną wliczone do liczby ludności krajów, w których przebywają. Nawet statystycznie przestaną być Polakami. Dlatego od 2014 r. Polaków będzie już tylko 37 milionów.",Fot. AFP,
https://wiadomosci.onet.pl/kiosk/przyjezdzaja-najlepsi-zli-zostaja/rq6ym,"Przyjeżdżają najlepsi, źli zostają",Źli polscy hydraulicy? Zostali w Polsce i drapią się po tyłku. Dobrzy wyjechali.,"Prawie żal mi tych wszystkich akwizytorów z call centres, którzy chcąc wcisnąć mi ubezpieczenie, nowe konto albo kartę płatniczą, lub namówić na wymianę okien czy drzwi muszą zmagać się ze spółgłoskami w moim nazwisku. Prawie. Ponieważ jestem z pochodzenia Polakiem, częścią pierwszej fali inwazji - która wylądowała na brytyjskich brzegach 75 lat temu, przywiana przez II wojnę światową. Teraz przybywa reszta, przejmując teren, czyniąc z naszego wykręcającego struny głosowe języka drugi najczęściej używany język w Anglii, naprawiając wasze toalety, kładąc kafelki i wznosząc wasze przybudówki. Na tę polską dominację słyszę dwa rodzaje reakcji. Albo: ""Oni zabierają nam miejsca pracy! Nasze dzieci nie mają gdzie mieszkać! Ta mała wyspa jest już pełna!"". Albo też, częściej: ""Cóż, ktoś musiał ich przyjąć… korzyści dla gospodarki… są dobre i złe strony… tradycja tolerancji"". Powiedziałbym, że oba te stanowiska nie biorą pod uwagę najistotniejszej rzeczy. Ponieważ żadne z nich nie uwzględnia faktu, że Wielka Brytania robi na imigracji złoty interes. Nawet jeśli przy okazji dostała też mnie. Nastawienie z rodzaju: ""Dajcie mi waszych zmęczonych, waszych ubogich, wasze uciśnione masy pragnące oddychać wolnością"" (sonet Emmy Lazarus, wyryty na Statui Wolności - przyp. Onet) sugeruje drogę jednokierunkową. Ale ona wcale taka nie jest. Prawda jest bowiem taka,  że ludzie mający dość charakteru, by przejechać pół świata, by zacząć nowe życie, są dokładnie takimi ludźmi, jakich powinniśmy chcieć w Wielkiej Brytanii - nie tylko Polaków, ale i mieszkańców Kosowa, Rumunów, Somalijczyków, Syryjczyków, Malijczyków i Afgańczyków. Te kraje nie wypychają do nas śmieci - wręcz przeciwnie: tracą na naszą rzecz najlepszych i najbystrzejszych. Oto jak wygląda prawda. Polscy hydraulicy, których wszyscy w Anglii znamy i kochamy, nie są tak dobrzy dlatego, że w polskim DNA tkwi jakiś specjalny hydrauliczny geniusz - ale dlatego, że polscy hydraulicy, którzy odważyli się na taką podróż należą do najbardziej zdeterminowanej, żywotnej, pracowitej śmietanki swojego kraju pochodzenia. Oczywiście niesłowny polski hydraulik, który mówi przez zęby: ""To będzie kosztować, mogę to zrobić na wrzesień"" także istnieje, ale tacy jak on wciąż siedzą w Poznaniu i drapią się po tyłkach. Jako dowód mojej tezy, że ""polski geniusz hydrauliczny"" nie istnieje, mogę podać samego siebie. Każda cieknąca rura którą się zajmę, cieknie potem jeszcze bardziej. Żaden wybudowany przeze mnie dom nie ustałby po głośniejszym kichnięciu. I pod żadnym pozorem nie pozwoliłbym moim dzieciom zbliżać się do instalacji elektrycznej, którą sam montowałem. Ludzie, którzy imigrują do Wielkiej Brytanii mają jeszcze inne pokłady motywacji, działające na naszą korzyść. Doświadczyli niesprawiedliwości i straty, i są (na ogół, nie zawsze) zdeterminowani, by się dorobić i powrócić do poprzednio zajmowanej pozycji społecznej. A to oznacza ciężką pracę. W chwili hitlerowskiej inwazji mój pradziadek był generałem i ministrem zdrowia. Mój dziadek pilotował każdy rodzaj myśliwca, jakim dysponowali Alianci. Mój ojciec jest chirurgiem ortopedą. Ja piszę dla ""Timesa"". Jeszcze nie do końca nam się udało, ale pracujemy ciężko, żeby powrócić na to miejsce, które wcześniej zajmowaliśmy. Tylko nie proście mnie, żebym naprawił wam zlew.",Fot. Getty Images/FPM,
https://wiadomosci.onet.pl/kraj/dziedzictwo-polskiej-emigracji-politycznej-nie-moze-przepasc/jhjzw,Dziedzictwo polskiej emigracji politycznej nie może przepaść,"O polskim uchodźstwie politycznym oraz o jego historycznym i kulturowym dziedzictwie PAP rozmawia z historykiem z Uniwersytetu Jagiellońskiego, prof. Tomaszem Gąsowskim. W poniedziałek na Uniwersytecie Jagiellońskim odbędzie się debata nt. emigracji niepodległościowej ""Londyn - Polska poza Polską"".","PAP: Czy istnieje coś takiego jak fenomen polskiego Londynu? Prof. Tomasz Gąsowski: W stolicy Wielkiej Brytanii po II wojnie światowej funkcjonowała wolna duchowo i materialnie namiastka polskiej państwowości. Było to konieczne, gdyż kraj pozostawał nadal pod kontrolą sił zewnętrznych. Dzięki postanowieniom konstytucji kwietniowej z 1935 r. instytucje niepodległego państwa polskiego - prezydent, rząd, partie polityczne - trwały tam aż do grudnia 1990 r. Dopiero gdy Lech Wałęsa objął z wyboru Polaków urząd prezydenta, nasz ówczesny prezydent na uchodźctwie Ryszard Kaczorowski przywiózł z Londynu do Warszawy insygnia władzy przedwojennej Polski: chorągiew prezydencką, oryginał konstytucji, pieczęć majestatyczną Rzeczpospolitej. Oznaczało to, że misja ideowa i polityczna emigracji niepodległościowej została wypełniona. Obecna emigracja Polaków różni się od tej sprzed lat. Wyróżniamy dwa rodzaje emigracji: ekonomiczną, czyli zarobkową, i polityczną, czyli niepodległościową. Dziś Polacy wyjeżdżają, aby lepiej zarabiać i wygodniej żyć. Do 1990 r. emigrowali, ponieważ nie akceptowali ustroju politycznego i starali się działać na rzecz niepodległości. Kiedy rozpoczęła się emigracja polityczna? Po upadku powstania listopadowego w 1831 r.. Wtedy to narodziła się tzw. ""Wielka emigracja"". Większość Polaków - ok. 8 tys. - skupiła się we Francji. Był to chyba pierwszy na świecie przykład emigracji politycznej - gdy elita polityczna i kulturalna jakiegoś państwa z przyczyn politycznych chroni się w innym kraju, a ten zapewnia jej opiekę, miejsca do mieszkania, wsparcie finansowe, pozwala żyć własnym życiem ideowym i kulturalnym. Po klęsce powstania styczniowego w 1863 r. we Francji i Szwajcarii szukała schronienia następna grupa Polaków. Kolejne fale emigrantów płyną na Zachód po przegranej kampanii wrześniowej w 1939 r. Po wojnie część z emigrantów zdecydowała się nie wracać do kraju i tak narodziła tzw. II Wielka emigracja. Wśród emigrantów, zwanych ""Niezłomnymi"", znaleźli się żołnierze Polskich Sił Zbrojnych na Zachodzie, byli jeńcy niemieckich i sowieckich obozów, a także Polacy z Kresów, których ""małe ojczyzny"" znalazły się po drugiej stronie granicy. W rezultacie po II wojnie światowej na Zachodzie znalazło się ok. 575 tys. obywateli II Rzeczpospolitej. Jak kraje zachodnie przyjmowały Polaków? Ślady polskiej ""diaspory"", emigracji niepodległościowej, znajdziemy nie tylko we Francji, Wielkiej Brytanii, Szwajcarii, Niemczech i Stanach Zjednoczonych, ale też w wielu odległych zakątkach wolnego świata, np. w Australii, Nowej Zelandii, Kanadzie, Indiach, Republice Południowej Afryki. Trzeba tu zaznaczyć, że los emigrantów politycznych nigdy nie jest wesoły, a owi przybysze stanowią też niemały problem dla krajów udzielających im długotrwałej gościny. Czy Polacy radzili sobie na obczyźnie? Warunki adaptacyjne były trudne. Po pierwsze istniała bariera językowej, niewielu Polaków znało język angielski. Po drugie z powodów ekonomicznych; emigrantom nie oferowano lukratywnych miejsc pracy. Polacy w pewnym sensie ulegli degradacji społecznej. Wielu wykształconych, m.in. wysokiej rangi oficerów, musiało pracować fizycznie by się utrzymać. Niektórzy próbowali szczęścia w rolnictwie. Ponad 75 proc. uchodźców to mężczyźni w wieku średnim. Niewielu z nich udało się sprowadzić rodziny, niektórzy założyli nowe. W latach 40. XX w. Polacy mogli się kształcić w Wielkiej Brytanii w dwóch ośrodkach akademickich: w Uniwersytecie Saint Andrews w Edynburgu i w Uniwersytecie Oxfordzkim. Tam przez kilka lat, na specjalnych ""polskich wydziałach"", zdemobilizowani żołnierze zdobywali kwalifikacje medyczne i prawnicze dostosowane do warunków brytyjskich. Jakie dziś jest dziedzictwo emigracji politycznej? Ogromne, ponieważ tylko na obczyźnie swobodnie rozwijała się polska kultura. Podczas ""Wielkiej emigracji"" powstały ważne dzieła Adama Mickiewicza, Juliusza Słowackiego, Fryderyka Chopina i innych twórców. Potem, z powojennych kręgów emigracyjnych wyszedł przecież noblista Czesław Miłosz, a ponadto trzeba wymienić pisarzy: Witolda Gombrowicza, Kazimierza Wierzyńskiego, Jana Lechonia, Józefa Mackiewicza, Andrzeja Bobkowskiego, muzyków: sir Andrzeja Panufnika czy Romana Palestra. Lista tych emigracyjnych intelektualistów i twórców jest długa. Uchodźcy wydawali gazety i periodyki, mieli teatr oraz inne instytucje kulturalne i towarzystwa naukowe. We Francji, w Maisons-Laffitte pod Paryżem, działał Instytut Literacki wydający miesięcznik ""Kultura"", ""Zeszyty Historyczne"" oraz całe mnóstwo znakomitej literatury. Od 1953 r. Radio Wolna Europa informowało o wydarzeniach na świecie i w Polsce. Niektóre z emigracyjnych instytucji naukowych przetrwały do dziś, np. Biblioteka Polska w Paryżu, w Londynie zaś Polski Uniwersytet na Obczyźnie, Instytuty Józefa Piłsudskiego oraz Instytut Polski i Muzeum im. gen. Sikorskiego, z kolei w Nowym Jorku - Instytut Piłsudskiego, a w Chicago - Muzeum Polskie. Na początku lat 90. XX w. planowano sprowadzić zbiory tych instytucji do Polski. Tak się jednak nie stało. Biorąc pod uwagę nieuchronne ubywanie opiekunów i strażników tego dziedzictwa, istnieje realne zagrożenie, że może ono przepaść. Obowiązkiem obecnie rządzącego pokolenia jest zapobiec temu.",,
https://wiadomosci.onet.pl/kraj/szukasz-pracy-wyjedz-na-daleki-wschod/gtk9f,Szukasz pracy? Wyjedź na Daleki Wschód!,"Gdy myślimy o emigracji zarobkowej, większość z nas myśli o kierunku zachodnim - Anglia, Irlandia, USA, Skandynawia, kiedyś USA. Jeśli mamy jednak odpowiedni zawód oraz doświadczenie, to dobrze płatna pracę bez problemu znajdziemy w Chinach. Może warto więc zmienić kierunek emigracji?","Kierunek na Chiny poleca ""Przekrój"" w najnowszym numerze. Okazuje się, że jeśli znamy dobrze język angielski i trafimy w poszukiwaną branże, to praca jest prawie pewna. Oficjalnie bezrobocie w Chinach wynosi tylko 6,5 procent, a co najważniejsze, liczba miejsc pracy i wynagrodzenia cały czas rosną. W wybranych zawodach można zarobić rocznie od 75 tys. zł do aż 314 tys. zł. Brak znajomości języka chińskiego nie jest problemem, bo pracodawcy poszukują osób znających języki europejskie, głównie angielski. Znajomość chińskiego przyda się natomiast w życiu codziennym, ale to jednak dość trudny język. Zadomowić się w Chinach można najprościej dzięki stypendiom rządowym czy Instytutu Konfucjusza. To jedna z dróg. Drugą jest doświadczenie zawodowe. Jednym z najpopularniejszych zajęć wykonywanym w Chinach jest zawód nauczyciela języka angielskiego, który to wykonują też Polacy. W przeciwieństwie do naszego kraju, młody nauczyciel może liczyć w przeliczeniu na pensję w wysokości 2750 zł, a także mieszkanie i darmowe obiady w szkole. O wiele większe pieniądze są jednak gdzie indziej. Najwięcej można zarobić w branży finansowej. Eksperci podatkowi mogą zarobić od 105 do 235 tys. zł. Poszukiwani są oczywiście przedstawiciele branży IT, a także nieruchomości, budownictwa oraz specjaliści od marketingu. W Chinach na stałe mieszka około tysiąca Polaków, ale ciągle ich przybywa. Tak samo jak innych obcokrajowców. I wszyscy oni radzą: jeśli chcesz tu zamieszkać i pracować, to zrób to teraz. Później może być już z tym trudniej.","Chiny, Pekin, fot. Reuters",
https://wiadomosci.onet.pl/swiat/bulgaria-coraz-silniejsza-tendencja-do-emigracji/f4z8j,Bułgaria: Coraz silniejsza tendencja do emigracji,"Co siódmy Bułgar chciałby wyjechać na stałe ze swego kraju - wskazuje opublikowane w czwartek badanie postaw ludności wobec emigracji. Najczęściej chcieliby emigrować ludzie młodzi i ci z wyższym wykształceniem, a także przedstawiciele mniejszości tureckiej.","Według sondażu przeprowadzonego przez rządowy Ośrodek Badania Opinii Publicznej na reprezentacyjnej próbie tysiąca dorosłych obywateli, w ciągu ostatnich trzech lat liczba osób, które chciałyby opuścić kraj, wzrosła o 3 procent. Najczęściej o emigracji myślą ludzie w wieku od 30 do 39 lat. Wyjechać z kraju chciałby co czwarty z nich. Najwyższy odsetek skłonnych do emigracji jest w grupie osób o wyższym wykształceniem - aż 38 procent. Wyższy od przeciętnego jest także odsetek dążących do emigracji etnicznych Turków. Bułgarzy nie tylko chcą sami wyjechać - ci, którzy zdają sobie sprawę, że nie mają szans za granicą, namawiają dzieci do nauki lub do wyjazdu zarobkowego. Odsetek dorosłych, którzy chętnie wysłaliby dzieci za granicę, wynosi aż 71 proc. Najczęściej twierdząco na to pytanie odpowiadają respondenci w wieku do 49 lat, osoby z wyższym wykształceniem i mieszkańcy stolicy. 36 proc. ankietowanych stwierdza, że zachęciłoby dzieci do wyjazdu z kraju na stałe. Ankieta potwierdza znane z innych statystyk nastroje Bułgarów. Liczbę emigrantów szacuje się na 2 mln w ciągu ostatnich 23 lat. W kraju, gdzie dochody są najniższe w UE, a bezrobocie sięga 29 proc., popularne jest powiedzenie, że z kryzysu są dwa wyjścia - terminal 1 oraz terminal 2 na międzynarodowym lotnisku w Sofii. Bułgaria odczuwa dramatyczny brak nie tylko inżynierów, lekarzy i pielęgniarek, lecz wielu innych pracowników. - Wolę hiszpański kryzys niż bułgarski - powiedział w telewizji publicznej 23-letni Bułgar pracujący w Madrycie jako sprzątacz i pomocnik w sklepie. Z Sofii Ewgenia Manołowa",,
https://wiadomosci.onet.pl/swiat/polacy-z-rumunskiej-bukowiny-chca-przyciagnac-turystow-z-polski/9r586,Polacy z rumuńskiej Bukowiny chcą przyciągnąć turystów z Polski,"Żyjący w Rumunii, w południowej Bukowinie Polacy rozpoczęli intensywną promocję walorów turystycznych swojego regionu. Rozwój agroturystyki ma pomóc im w przeciwdziałaniu bezrobociu i zapobiec wyjazdowi ludzi za granicę w poszukiwaniu pracy.","Na południowej Bukowinie, w okręgu Suczawa istnieją trzy miejscowości, w których większość stanowią Polacy: Nowy Sołoniec, Pojana Mikuli i Plesza. Mieszka tam niespełna 2 tys. Polaków. Popularyzacją turystyczną regionu zajmuje się polsko-rumuńskie Stowarzyszenie ""Obczyny"". Trwa wytyczanie szlaków turystycznych, powstał przewodnik, tworzona jest strona internetowa, przygotowywany jest album fotograficzny. Stowarzyszenie ma nadzieję na nawiązanie współpracy z polskimi biurami turystycznymi. Środki pomocowe na aktywizację ruchu turystycznego tego regionu przekazuje m.in. polski MSZ. Istotnym celem działań stowarzyszenia jest też walka z funkcjonującymi w Polsce stereotypami dotyczącymi Rumunii i Rumunów. Jak powiedział Wojciech Krysiński ze Stowarzyszenia ""Obczyny"" - regionalista, popularyzator Bukowiny i autor przewodnika po tym regionie - rozwój turystyki to również sposób na przeciwdziałanie negatywnym zjawiskom związanym z wysokim bezrobociem. Wielu Polaków wyjeżdża za granicę do pracy, co powoduje m.in. zjawisko tzw. eurosieroctwa. - Gdy upadły zakłady pracy i znacznie zmniejszyła się opłacalność hodowli owiec, ludzie zostali bez pracy i pieniędzy. Po wejściu Rumunii do UE szansą zarobku stał się wyjazd na Zachód. W efekcie w wielu domach pozostały osoby najstarsze i dzieci; dorośli wyjechali do pracy. Trzeba było znaleźć pomysł, by rodziny znowu były pełne, a dzieci nie musiały tak ciężko pracować fizycznie na roli w zastępstwie rodziców - powiedział Krysiński. Dzięki działaniom Stowarzyszenia, w 2003 roku opracowany został projekt rozbudowy szlaków turystycznych w południowej Bukowinie. Zaplanowano wytyczenie szlaków pozwalających na ok. 350 godzin marszu. - Na Bukowinie obecnie funkcjonuje turystyka związana ze zwiedzaniem malowanych monastyrów. W miejscowościach, gdzie się one znajdują zbudowano pensjonaty, a ruch turystyczny jest spory. W polskich wioskach chcemy uruchomić agroturystykę, ona przynosi dochód, gdy ktoś przyjeżdża tu na dłuższy wypoczynek. A Polacy będą tu przyjeżdżać, bo mamy zdrową żywność, a w najbliższych okolicach znajduje się sześć zabytków klasy zerowej, nie ma też bariery językowej. Wyznaczone szlaki turystyczne umożliwiają aktywny wypoczynek - powiedział Krysiński. Według szacunków Stowarzyszenia, liczba turystów z Polski na tym terenie wzrosła w ciągu ostatnich kilku lat pięciokrotnie, osiągając obecnie poziom ok. tysiąca osób rocznie. Prezes Stowarzyszenia Łukasz Juraszek, mieszkaniec jednej z polskich wiosek przyznał, że wpływy z turystyki stają się dla żyjących w nich Polaków coraz ważniejszym źródłem dochodu. - Teraz praktycznie w każdym domu jest przynajmniej jeden pokój z łazienką do wynajęcia, Żyjący tu Polacy z dużym zainteresowaniem podchodzą do naszych pomysłów. Rodacy przybywają tu jak do małej Polski i czują się jak u siebie. Wypoczywając - pomagają nam - powiedział. Wynajmująca pokoje turystom mieszkanka Nowego Sołońca Weronika Jedynak przyznała, że ruch turystyczny w ciągu ostatnich kilku lat zauważalnie wzrósł. Jak powiedziała, wielu Polaków przyjeżdża bez świadomości, że żyje tu polska mniejszość. - Wielu turystów przyjeżdżających na Bukowinę jest zdziwionych, gdy trafia do naszych wiosek i słyszy język polski - powiedziała. Łukasz Juraszek podkreślił, że poważnym problemem hamującym rozwój turystyki są wciąż istniejące nieprawdziwe stereotypy dotyczące Rumunii i Rumunów. Część Polaków nadal utożsamia Rumunów z Cyganami żebrzącymi na ulicach polskich miast, a sytuacja w Rumunii cały czas kojarzona jest z czasami komunistycznymi. Ogólna liczba żyjących w Rumunii Polaków to niespełna 6-7 tys. osób. Są potomkami m.in. przybyłych tu w XVIII górników, którzy stworzyli kopalnię soli w miejscowości Kaczyka, a także górali czadeckich, którzy osiedlili się na Bukowinie na początku XIX wieku. Przed II wojną światową w Rumunii żyło 80 tys. Polaków. Jedną z największych atrakcji Bukowiny jest grupa unikalnych malowanych cerkwi prawosławnych, ozdobionych pokrywającymi fasady, pochodzącymi z XVI w. freskami zewnętrznymi. Część z nich zostało wpisanych na listę światowego dziedzictwa UNESCO.",,
https://wiadomosci.onet.pl/kraj/gazeta-wyborcza-polacy-zostaja-brytyjczykami/6kr5b,"""Gazeta Wyborcza"": Polacy zostają Brytyjczykami","Coraz więcej Polaków w Wielkiej Brytanii ubiega się o tamtejsze obywatelstwo. Robią to głównie dla wygody, ale też ze strachu - stwierdza ""Gazeta Wyborcza"". Przez dwie ostatnie dekady brytyjski paszport dostawało co roku kilkuset Polaków. Ale w 2010 r. - 6 lat po wejściu Polski do UE i otwarciu brytyjskiego rynku pracy - potroiła się ich liczba do 1419 osób, a w 2011 r. jeszcze podskoczyła do 1863.","Niektórzy boją się, że na skutek kryzysu rozpadnie się Unia Europejska, a Wielka Brytania znów ograniczy prawo do pracy dla cudzoziemców. Inni chcą dzięki drugiemu paszportowi bez problemu pojechać na wycieczkę do USA czy też brać udział w wyborach władz kraju, w którym żyją. ""Gazeta"" podkreśla, że na forach internetowych, z których korzystają mieszkający na Wyspach Polacy, jest to jeden z najpopularniejszych tematów. A zostać obywatelem Wielkiej Brytanii nie jest łatwo. ""Trzeba udowodnić, że mieszka się w Zjednoczonym Królestwie od co najmniej pięciu lat i w tym czasie nie wyjeżdżało się na dłużej niż pół roku. Brytyjskie MSW sprawdza, czy kandydat płacił na czas podatki i czy nie popełnił wykroczeń drogowych"" - czytamy dalej. Czy przyjąłbyś obywatelstwo innego kraju? Podyskutuj na forum! Większość osób, które zdecydowały się na taki krok nie traktują tego jako wyrzeczenia się swojej pierwszej ojczyzny. ""Zdecydowały względy praktyczne. Chciałam pojechać na wakacje do USA, a kilka lat temu odmówiono mi wizy. Brytyjski paszport daje większą swobodę podróży"" - tłumaczy 32-letnia Anna. ""Nadal chcę czuć się Polką, nie będę się tego wypierać. Chociaż czasem czuję zażenowanie, gdy widzę, jak zachowują się Polacy, albo co się dzieje w Polsce"" - dodaje cytowana przez gazetę kobieta. Więcej w dzisiejszej ""Gazecie Wyborczej"".",fot. Mateusz Skwarczek / Agencja Gazeta,
https://wiadomosci.onet.pl/swiat/publiczna-dyskusja-na-temat-emigracji-zarobkowej-z-kuby/pd4mx,Publiczna dyskusja na temat emigracji zarobkowej z Kuby,"Z Kuby wyjechało w 2011 r., głównie ""za chlebem"", ok. 40 000 osób. Po raz pierwszy emigracja zarobkowa stała się tam przedmiotem publicznej dyskusji; jej uczestnicy domagają się zmian w prawie, aby emigranci nie byli traktowani automatycznie jak uchodźcy.","""Kuba musi stawiać na prawo jednostki do podróżowania i do powrotu, tak aby wyjazd nie oznaczał definitywnego opuszczenia kraju, lecz wykorzystanie potencjału zawodowego młodych ludzi, jak to robią w innych krajach, m.in. w Wietnamie i Chinach"" - czytamy w artykule, który ukazał się w tych dniach w hawańskim piśmie ""Invasor"". Autor, dyrektor Ośrodka Studiów Demograficznych Uniwersytetu Hawańskiego Antonio Aja, formułuje w ten sposób społeczne oczekiwania, jakie wywołała zeszłoroczna obietnica prezydenta Raula Castro dotycząca uproszczenia formalności wyjazdowych dla Kubańczyków, którzy jakiś czas chcą pracować i zarabiać za granicą. Autor artykułu przyznaje, że przypadek Kuby jest szczególny, ponieważ ""głównym kierunkiem emigracji są Stany Zjednoczone, które są zarazem głównym antagonistą politycznym i gospodarczym Kuby"". Amerykańskie prawo pozawala Kubańczykom, którzy wylądowali na terenie USA, ubiegać się po roku o pozwolenie na stały pobyt. W ciągu ostatniego dziesięciolecia opuszczało Kubę średnio 35 000 osób rocznie. W znacznej mierze wskutek obowiązującego na wyspie ustawodawstwa dziesiątki tysięcy Kubańczyków wykształconych w kraju, gdzie nauka jest bezpłatna, wyjeżdżają za granicę, a restrykcyjne prawo nie sprzyja powrotom do ojczyzny. ""Kosztuje to nas miliony dolarów"" - napisał na swym blogu wykładowca akademicki Esteban Morales. ""Odrzućmy przestarzałe kryteria"" - apeluje Morales o takie zmiany w prawie, aby nie czyniło ono tak łatwo emigrantów zarobkowych uchodźcami. Jako ""idealną sytuację"" uczestnicy debaty wokół emigracji proponują takie zmiany w ustawodawstwie, aby Kubańczyk mógł wyjechać z rodziną za granicę, nie tracąc swych praw w ojczyźnie, poprawić swą sytuację materialną i wrócić do kraju. Obecnie aby wyjechać za granicę Kubańczyk musi uzyskać tzw. białą kartę, czyli pozwolenie na wyjazd, i zaproszenie z zagranicy, a opłaty przy załatwianiu tych formalności są wysokie. Raul Castro, który wypowiadał się na ten temat w sierpniu 2011 roku, oświadczył, że ""obecnie emigracja z Kuby ma głównie charakter ekonomiczny"", a niektóre regulujące ją normy prawne są ""utrzymywane niepotrzebnie"". Obiecał, że nastąpią w tej dziedzinie zmiany, ale będą one stopniowe i ""bez improwizacji"". Prognozy demograficzne Uniwersytetu Hawańskiego mówią, że w 2025 r. ludność Kuby, która liczy 11,2 miliona mieszkańców, zmniejszy się o 203 000.",,
https://wiadomosci.onet.pl/kraj/prezydent-do-polonii-zycze-uzasadnionej-dumy-z-polski/yqqcl,Prezydent do Polonii: życzę uzasadnionej dumy z Polski,"W naszym wzajemnym interesie jest istnienie łączności - emocjonalnej i organizacyjnej - między Polską a Polakami rozsianymi po całym świecie - powiedział prezydent Bronisław Komorowski podczas inauguracji IV Zjazdu Polonii w Warszawie. Życzył Polonii ""uzasadnionej dumy z Polski"".","- Wszyscy czujemy, że w interesie Polski jest, aby istniała łączność - emocjonalna i organizacyjna między Polską a Polakami, ludźmi polskiego pochodzenia rozsianymi po całym świecie. Jest to nam wzajemnie potrzebne - podkreślił prezydent. Przekonywał, że awans Polski do rangi krajów niepodległych, integrujących się ze światem zachodnim, jest awansem wszystkich Polaków i odwrotnie - każdy sukces Polaków w każdym kraju świata potęguje narodową dumę. - To wielki oręż - móc pokazać sukces państwa, narodu polskiego, sukces poszczególnych środowisk emigracyjnych - ocenił Komorowski. Życzył uczestnikom Zjazdu, aby potrafili w sposób umiejętny wykorzystać atut, jakim jest dobra opinia o Polsce i Polakach. - Można się dzisiaj łatwiej utożsamiać z Polską - krajem, który przestał być krajem ludzi biednych, pozbawionych wolności. Łatwiej się utożsamiać z ojczyzną, łatwiej sobie wzajemnie pomagać - zaznaczył. - Życzę uzasadnionej dumy z Polski, życzę Polsce dumy z wszystkich Polaków zamieszkujących poza granicami kraju - mówił prezydent. Hasło tegorocznego zjazdu to ""...by czuć się Polakiem"". Honorowy patronat nad spotkaniem objął Bronisław Komorowski. Głównymi tematami trzydniowego spotkania będzie oświata, duszpasterstwo, sytuacja dawnej i nowej emigracji oraz zasady finansowania programów polonijnych.","Bronisław Komorowski, fot. Anna Kraśko / Agencja Gazeta",
https://wiadomosci.onet.pl/kraj/konflikt-pokoleniowy-w-brytyjskiej-polonii/ntc97,Konflikt pokoleniowy w brytyjskiej Polonii,"Ton zorganizowanemu życiu Polonii w Wielkiej Brytanii nadaje stara emigracja, głownie zbliżające się do wieku emerytalnego dzieci powojennych emigrantów politycznych. Liczbowo ustępują młodym imigrantom na dorobku. Do konfliktu pokoleń dochodzi na różnym tle.","Duże znaczenie mają różnice w mentalności wywołane odmiennymi życiowymi doświadczeniami. Starzy emigranci w kontaktach z nowo przybyłymi odkrywają, że więcej mają wspólnego z brytyjskim środowiskiem niż z Polakami z Polski. Odnoszą się też z dezaprobatą do ich zachowania w miejscach publicznych. Niektórzy mają poczucie, że nowi imigranci korzystając z usług socjalnych, czy popadając w konflikt z prawem psują im opinię, na którą pracowali długie lata. Trzecie pokolenie starej emigracji - wnuki emigracji żołnierskiej z czasów po II wojnie światowej, nie odbiegające średnią wieku od imigrantów przybyłych po 2004 r. - jest wtopione w środowisko brytyjskie i choć uczęszczało do polskich szkół sobotnich, harcerstwa i na msze św. w polskich kościołach nie angażuje się zbytnio w życie społeczne Polonii. Spór pokoleniowy drugiego pokolenia starej emigracji z nowymi imigrantami zaznaczył się w Stowarzyszeniu Polskich Kombatantów (SPK) - najstarszej, powojennej organizacji społecznej założonej przez byłych wojskowych Polskich Sił Zbrojnych na Zachodzie. Doszło do rozłamu na tle forsowania przez zarząd planów sprzedaży domów kombatanta zakupionych po wojnie ze zbiórek społecznych i likwidacji stowarzyszenia. To młodzi imigranci działający w SPK w terenie argumentowali, że raz sprzedanych domów i klubów nie da się odkupić i że ich sprzedaż będzie niepowetowaną stratą, ponieważ obok domów parafialnych są zapleczem dla różnorodnej działalności społecznej i kulturalnej. Młodzi imigranci byli gotowi do przejęcia spuścizny i kontynuowania działalności. W organizacji doszło do rozłamu. Plany sprzedaży majątku zostały na razie wstrzymane, ale działają dwa wzajemnie nieuznające się zarządy SPK. Podziały i kontrowersje wystąpiły także przed kilkoma laty na tle sprzedaży ośrodka księży Marianów w Fawley Court zakupionego po wojnie z pieniędzy społecznych, a ostatnio sprzedaży budynku Ogniska przy reprezentacyjnej Exhibition Road w Londynie. ""Osoby gotowe do pracy społecznej można znaleźć wszędzie, choć nie zawsze nowo przybyli znajdują wspólny język z polskim społeczeństwem już dawno tu zamieszkałym. Ale to tylko sprawa czasu, cierpliwości i dobrej woli"" - uważa działacz polonijny Wiktor Moszczyński z drugiego pokolenia emigracji, który został wybrany na prezesa SPK na nadzwyczajnym zjeździe. Kierownik wydziału konsularnego ambasady RP w Londynie Ireneusz Truszkowski w rozmowie z PAP przytacza pozytywne przykłady współpracy międzypokoleniowej w brytyjskiej Polonii. Wskazuje na Stowarzyszenie Techników, gdzie starzy działacze wychowali młode pokolenie następców i przekazali im odpowiedzialność za organizację. Innym przykładem jest zorganizowanie na czas igrzysk ośrodka olimpijskiego w ""starym"" Polskim Ośrodku Społeczno-Kulturalnym, z którego korzystali głównie młodzi. ""Liczba nowych imigrantów nie wzrosła, ale też nie spadła"" - ocenia Truszkowski. ""O tym, że młodzi zapuszczają korzenie, świadczy to, że na Wyspach rodzi się ok. 20 tys. polskich dzieci rocznie"" - wskazuje. ""Polacy trochę okrzepli, ale trudno generalizować. Są tacy, którzy dobrze sobie radzą i asymilują się, ale są również ludzie żyjący w zawieszeniu, zainteresowani głównie zarobieniem pieniędzy, by wrócić i poprawić swoje warunki materialne w Polsce. Spora liczba żyje na dwa domy w dwóch krajach, ale coraz więcej jest przypadków ściągania żony lub dzieci przez osoby będące tu już od jakiegoś czasu"" - opowiada. Z danych brytyjskiego Narodowego Urzędu Statystycznego wynika, że na ok. 1 mln Polaków mieszkających na Wyspach (z polskimi paszportami) 614 tys. to stali rezydenci wobec 545 tys. w 2011 r. i 531 tys. w 2009 r. Imigranci, w tym Polscy, to zwykle ludzie młodzi i wykształceni, często lepiej niż miejscowa siła robocza.",,
https://wiadomosci.onet.pl/swiat/szwecja-apel-do-zbieraczy-owocow-lesnych-by-nie-dawali-sie-oszukac/twlnt,"Szwecja: Apel do zbieraczy owoców leśnych, by nie dawali się oszukać","Po kłopotach kilkuset oszukanych zbieraczy owoców leśnych z Bułgarii, którzy nie mają pieniędzy na powrót do kraju i koczują pod ambasadą, szwedzkie władze apelują do cudzoziemców o sprawdzanie pośredników i warunków zatrudnienia, zanim podejmie się prace.","Kilkuset Bułgarów przyjechało na zbiór jagód do lasów nieopodal miasta Gaevle w środkowej Szwecji. Wielu z nich odpowiedziało na ofertę nieuczciwego pośrednika, który zapewniał ich o możliwości łatwego zarobku. Część zbieraczy szukała jagód na własną rękę, nie znaleźli jednak wystarczającej ilości owoców. Od kilku dni grupa zdesperowanych Bułgarów koczuje pod ambasadą Bułgarii w Sztokholmie, placówka ma pomóc im w powrocie do kraju. Szwedzka policja zatrzymała podejrzanego o handel ludźmi obywatela Bułgarii. W poprzednich latach ofiarami oszustów lub własnej niefrasobliwości byli również zbieracze runa leśnego z Polski. - Tego typu sytuacje w coraz mniejszym stopniu dotyczą naszych obywateli, można mówić już tylko o pojedynczych przypadkach - powiedział konsul RP w Sztokholmie Radomir Wojciechowski. Według konsula wiąże się to ze wzrostem świadomości Polaków. - Informowaliśmy, że trzeba wcześniej sprawdzić pracodawcę na miejscu, wiedzieć, kiedy i w jakich regionach można spodziewać się zbiorów, gdyż występują duże różnice - podkreślił Wojciechowski. Ponadto wyjazdy na zbiór owoców leśnych do Szwecji przestały już być dla Polaków opłacalne. - Szwecja zliberalizowała prawo migracyjne, pozwalając na przyjazd zawodowych zbieraczy z Tajlandii czy Wietnamu, z którymi trudno jest konkurować - powiedział konsul. Od stycznia do lipca br. szwedzki Urząd Imigracyjny wydał rekordową liczbę ponad 5,5 tys. pozwoleń na pracę przy zbiorze owoców leśnych obywatelom krajów spoza UE. Bułgarzy tak jak inni obywatele UE nie muszą mieć specjalnego zezwolenia. Na skutek obowiązującego od niedawna prawa firmy sprowadzające pracowników do zbioru owoców leśnych z krajów nie należących do UE muszą zagwarantować im godne warunki oraz minimalną pensję.",,
https://wiadomosci.onet.pl/swiat/niemcy-liczba-mieszkancow-wzrosla-pierwszy-raz-od-10-lat/wet4h,Niemcy: Liczba mieszkańców wzrosła pierwszy raz od 10 lat,"Pod koniec 2011 r. w Niemczech mieszkało 81,8 mln ludzi, o 92 tys. (0,1 proc.) więcej niż rok wcześniej - podał w środę Federalny Urząd Statystyczny. Liczba ludności RFN wzrosła po raz pierwszy od 2002 r. - głównie dzięki imigracji ze wschodu i południa Europy.","Według opublikowanych w Wiesbaden danych w zeszłym roku w Niemczech urodziło się 663 tys. dzieci. To o 15 tys. mniej niż rok wcześniej. Zmarło zaś 852 tys. osób, czyli o 190 tys. więcej, niż przyszło na świat. W Niemczech osiedliło się w 2011 r. 958 tysięcy przybyszy z zagranicy - aż o 160 tys. więcej niż rok wcześniej. Na opuszczenie tego kraju zdecydowało się z kolei 679 tys. osób. Najwięcej mieszkańców przybyło landom Bawaria (57 tys.), Berlin (41 tys.) oraz Badenia-Wirtembergia (32 tys.). Z kolei trzy nowe kraje związkowe na wschodzie Niemiec odnotowały największy spadek liczby ludności: Saksonia-Anhalt o 22 tys., Turyngia o 14 tys. i Saksonia o 12 tys.",,
https://wiadomosci.onet.pl/kiosk/mala-polska-na-brooklynie/0pm7f,Mała Polska na Brooklynie,"Jak najtaniej i najszybciej dojechać do Europy Wschodniej? Z Manhattanu wystarczy przejechać metrem - linia L lub M - przez East River do Brooklynu, przesiąść się do linii G i wysiąść na stacji Nassau Avenue, by po wyjściu schodami na ulicę znaleźć się w Warszawie lub Krakowie.","Łatwo domyślić się, dlaczego okolicę sąsiadującą z modnym Williamsburgiem nazywa się ""Little Poland"", czyli Małą Polską. Wystarczy rzut oka na dwu- i trzypiętrowe ceglane budynki stojące przy Nassau Avenue i Manhattan Avenue, w samym sercu tej okolicy. Na sklepowych markizach widać polskie słowa - najczęściej powtarza się ""apteka"". Nad prowadzącymi na piętro drzwiami widnieje napis ""Rozliczenia podatkowe"", a obok nich ""Dentysta"". Prawie wszędzie na drzwiach wisi tabliczka ""Zapraszamy"". W Little Poland nos nie odpoczywa. Za każdym razem, gdy otwierają się drzwi do Old Poland Bakery & Restaurant, czy którejś z wielu cukierni na Greenpoincie, przechodniów kusi zapach chleba i ciast. Równie apetyczne aromaty wypełniają sklepy mięsne - warto tam zaglądać, bo ekspedientki zwykle chętnie częstują plasterkiem polskiej szynki i innymi wędlinami. Na ulicach królują tablice z wizerunkiem orła białego na czerwonym tle, znanego z polskiego godła narodowego. Przechodnie mówią po polsku, ale nigdzie już nie słychać dźwięków polki*. Największe społeczności polonijne w USA w Chicago, Cleveland czy Milwaukee pielęgnują tę tradycję muzyczną - być może ostatni element dziedzictwa narodowego, coraz bardziej tracący na znaczeniu w Nowym Świecie. W Little Poland, sercu brooklyńskiego Greenpointu, rozbrzmiewa europejski hip-hop, który przywieźli ze sobą młodzi imigranci ze Starego Świata. Little Poland to być może równie oryginalne zjawisko jak Chinatown. Zdumiewający wydaje się fakt, że ta enklawa europejska przetrwała w nowoczesnej miejskiej Ameryce bez strumienia turystycznych dolarów. Leżący nad East River Greenpoint zurbanizował się w czasach wojny secesyjnej, gdy jak grzyby po deszczu wyrastały tam doki, stocznie i magazyny, a także charakterystyczne domy z brązowej cegły. Ci, którzy w epoce wiktoriańskiej mieli więcej pieniędzy, mieszkali w części określanej dziś jako Greenpoint Historic District; inni - w tym liczna grupa robotników z Polski - osiedlali się, gdzie tylko mogli. Patricia Mae Andrzejewski, córka robotnika, imigranta z Polski, która urodziła się tu w latach 50., w latach 80. zrobiła karierę jako wokalistka pop Pat Benatar. W latach 80. upowszechnił się transport oceaniczny ogromnymi kontenerowcami, które nie mogły cumować w dokach Greenpointu; wzdłuż wybrzeża do dziś straszą porzucone pirsy i magazyny, choć niektóre budynki przy końcu Franklin Street po remoncie posłużyły za plan zdjęciowy do serialu ""Zakazane imperium"". Wtedy też rozpoczął się renesans sąsiadującego z Greenpointem od południa Williamsburga, gdzie z drogiego Manhattanu coraz chętniej sprowadzają się yuppies. Greenpoint pozostaje niemal niezmienioną enklawą etniczną z kilku powodów: W Christine’s można zjeść pierogi gotowane lub smażone: ruskie, z mięsem, kapustą i grzybami czy szpinakiem i ricottą. Restaurację przy Manhattan Avenue otworzyła w 1993 roku Krystyna Dura, która przyjechała do Nowego Jorku z Krakowa. Na stronie internetowej lokalu (christinapolishrestaurant.com) można przeczytać, że słynny polski baryton, Mariusz Kwiecień, częsty gość Metropolitan Opera, przychodzi tu coś zjeść za każdym razem, gdy występuje w Nowym Jorku. Steve Tychanski przyjechał z Wrocławia w 1962 roku i 10 lat później otworzył sklep mięsny Steve’s Meat Market przy Nassau. Jest właścicielem budynku i sklepu, w którym można kupić co najmniej 25 rodzajów wędlin. Stojący za ladą białowłosy rzeźnik, Stanley Dul, pochodzący z Rzeszowa, chętnie częstuje darmowymi próbkami. Bywa, że odcina kawałek aromatycznej kiełbasy z jeszcze ciepłego pęta. Zainspirowani ruchem Solidarności (być może opacznie), działacze z Little Poland zorganizowali protest przeciwko budowie luksusowych biurowców. Życie w tej okolicy jest wygodne i znajome, twierdzi Rick Karr, który mówi, że ""polski zna na tyle, by napędzić sobie kłopotu"". Pochodzący z polsko-amerykańskiej rodziny dziennikarz NPR i PBS, z Indiany wyemigrował do Chicago, potem do Waszyngtonu, a w końcu przeniósł się do Nowego Jorku, gdzie wykłada dziennikarstwo na Uniwersytecie Columbia. Od przyjazdu do Nowego Jorku Karr mieszka na Greenpoincie. Dwupokojowe mieszkanie można tu wynająć już za 2,5 - 3 tys. dolarów - to znacznie taniej niż w Williamsburgu. Już samo to skutecznie przyciąga przybyszów. - Gdy sprowadziłem się tu 12 lat temu, w okolicy był tylko jeden niepolski bar - wspomina Karr. - Dziś to się zmieniło. Karr ceni sobie fakt, że wszędzie jest na tyle blisko, że można dojechać rowerem. Kocha też lokalną kuchnię. - Czasami, zwłaszcza latem, mam ochotę na jedzenie, jakie gotowała moja babcia. Ci, którzy wybiorą się do Little Poland w podobnym celu, powinni koniecznie zajrzeć do znanej z mięsnych dań Karczmy Polish Restaurant (136 Greenpoint), gdzie gości obsługują kelnerzy w historycznych polskich strojach. Inne opcje to Pyza przy 118 Nassau, słynąca z białego barszczu i niskich cen; oraz Łomżynianka Polish Restaurant (646 Manhattan). Nie sposób przeoczyć Królewskie Jadło (649 Manhattan): wejścia strzegą posągi średniowiecznych rycerzy. Greenpoint Ricka Karra Dziennikarz Rick Karr lubi tropić ślady, jakie na tej gęsto zaludnionej dzielnicy odcisnął czas. Oto jego przewodnik po brooklyńskim Greenpoincie: W ubiegłym roku Tina Fey, gwiazda serialu ""30 Rock"", w wywiadzie dla ""Esquire"" gorąco reklamowała Peter Pan. Aktorka też nie pamiętała nazwy cukierni ze Staten Island.",Fot. Damian Kramski / Agencja Gazeta,
https://wiadomosci.onet.pl/swiat/hiszpania-wskaznik-emigracji-gwaltownie-wzrosl-w-2012-roku/165y6,Hiszpania: Wskaźnik emigracji gwałtownie wzrósł w 2012 roku,"Liczba Hiszpanów, w obliczu recesji opuszczających kraj, wzrosła w pierwszych sześciu miesiącach 2012 roku o 44 proc. w porównaniu z analogicznym okresem zeszłego roku - poinformował hiszpański urząd statystyczny.","Wyniki badań na podstawie spisów ludności w miastach pokazały, że między styczniem a czerwcem 2012 roku wyemigrowało około 40 tys. Hiszpanów. W pierwszym półroczu zeszłego roku na taki krok zdecydowało się niewiele ponad 28 tys. osób. W tym roku Hiszpanię opuściło również blisko 229 tys. z osiadłych tam ponad 5,2 mln cudzoziemców. W ciągu sześciu miesięcy z Hiszpanii wyjechało łącznie około 270 tys. ludzi. Spadek liczby ludności Hiszpanii jest szczególnie wyraźny, gdy porówna się dane sprzed kryzysu z 2008 roku (47 mln mieszkańców) z obecną sytuacją (46 mln). Stopa bezrobocia w zmagającej się z recesją i zadłużeniem Hiszpanii wynosi obecnie prawie 25 proc.","Protesty w Hiszpanii, fot. AFP",
https://wiadomosci.onet.pl/kraj/osoby-ktore-utracily-obywatelstwo-moga-starac-sie-o-jego-przywrocenie/g6gcm,"Osoby, które utraciły obywatelstwo, mogą starać się o jego przywrócenie","Osoby, które kiedyś miały polskie obywatelstwo, ale je utraciły przed 1 stycznia 1999 r., mogą ponownie się o nie starać. Decyzję będzie podejmował szef MSW, na wniosek osoby zainteresowanej - zakładają przepisy, które we wtorek weszły w życie.","W myśl ustawy z kwietnia 2009 roku o obywatelstwie polskim z tej procedury mogą skorzystać m.in. osoby, które na przełomie sierpnia 1962 r. a grudnia 1998 r. nabyły obce obywatelstwo oraz uzyskały zezwolenie na zmianę obywatelstwa polskiego na obce, a tym samym utraciły obywatelstwo polskie. Osoby, które w przeszłości posiadały obywatelstwo polskie i je utraciły przed 1 stycznia 1999 r., np. wskutek nabycia obywatelstwa innego kraju, mogą wnioskować o jego przywrócenie do ministra spraw wewnętrznych. Natomiast osoby zamieszkujące poza terytorium Polski składają wniosek o przywrócenie obywatelstwa polskiego za pośrednictwem konsula właściwego ze względu na miejsce zamieszkania. Osoby, które utraciły obywatelstwo polskie po 1 stycznia 1999 roku będą mogły występować o jego nadanie przez prezydenta. - Jest to nowe rozwiązanie prawne. Do tej pory cudzoziemcy nie mogli starać się o przywrócenie obywatelstwa polskiego - powiedziała PAP rzeczniczka MSW Małgorzata Woźniak. Formularz wniosku o przywrócenie obywatelstwa dostępny jest na stronie internetowej MSW. Zawiera m.in. dane cudzoziemca, adres zamieszkania, oświadczenie o posiadaniu w przeszłości obywatelstwa polskiego, informacje o okolicznościach jego utraty, a także życiorys. Do wniosku o przywrócenie obywatelstwa polskiego należy dołączyć m.in. dokumenty potwierdzające tożsamość i obywatelstwo, dokumenty potwierdzające utratę obywatelstwa polskiego, a także fotografię. Wnioski, oświadczenia i dokumenty sporządzone w języku obcym, należy złożyć wraz z ich tłumaczeniem na język polski sporządzonym lub poświadczonym m.in. przez tłumacza przysięgłego lub przez konsula. Minister spraw wewnętrznych wydaje decyzję w sprawie przywrócenia obywatelstwa w oparciu o przepisy Kodeksu postępowania administracyjnego i ustawy o obywatelstwie polskim.",,
https://wiadomosci.onet.pl/kiosk/chirurg-to-tez-rzemieslnik/nv3xp,Chirurg to też rzemieślnik,"- Największą satysfakcję jako lekarz mam wtedy, gdy pomogę pacjentowi i gdy pacjent jest zadowolony. Zawsze chciałem móc decydować, być niezależny, więc zostałem ordynatorem - mówi dr Andrzej Franczak, autor wielu naukowych publikacji, chirurg z wieloletnią praktyką i bagażem emigracyjnych doświadczeń zebranych w Peru, Niemczech, Austrii i we Francji.","Od ponad roku mieszka Pan w Wiedniu. Jak się Pan tu czuje? - Wiedeń bardzo mi się podoba. To miasto ma dużo do zaoferowania zarówno turystom, jak i swoim mieszkańcom. Dobrze się tu czuję. W pierwszych tygodniach mojego pobytu chłonąłem atmosferę Wiednia, odwiedzałem muzea, chodziłem do teatru, na koncerty, do opery. Zachowywałem się jak turysta w Paryżu lub Londynie, który chce wszystko naraz zobaczyć. Teraz mam już znacznie więcej pacjentów, więc z turysty stałem się mieszkańcem. Jako chirurg z wieloletnim doświadczeniem pracuje Pan jako lekarz naczelny w prywatnym szpitalu Evangelisches Krankenhaus w Wiedniu. Czy w Niemczech pracował Pan również w prywatnych szpitalach? - Nie. W Niemczech nie ma czegoś takiego jak tutaj. Być może jest tam kilka mniejszych prywatnych klinik, ale w większości przypadków są to szpitale, w których każdy ubezpieczony obywatel może być leczony bez ponoszenia dodatkowych kosztów. Chce Pan przez to powiedzieć, że w Niemczech nie ma prywatnych szpitali? - Prywatne kliniki w Niemczech to zjawisko marginalne. Jest to uwarunkowane wysoką jakością usług medycznych w zakresie zarówno opieki lekarskiej, personelu, jak i warunków hotelowych szpitala. Ogólnie w Niemczech nie ma potrzeby korzystania z prywatnych placówek medycznych, może z wyjątkiem operacji plastycznych niefinansowanych przez kasę chorych. Jak się Pan czuł, wyjeżdżając z Niemiec, w których spędził ostatnie dwadzieścia lat? - Nie widzę dużej różnicy między Niemcami a Austrią. To wciąż ten sam język, chociaż kiedy słyszę gwarę wiedeńską, to nie wszystko rozumiem. Może Niemcy bardziej żyją, żeby pracować, a Austriacy pracują, żeby żyć, ale oprócz tego nie zauważyłem większych różnic. Właściwie czuję się, jakbym wciąż był w Niemczech. Poza tym bardzo dobrze mi się mieszka w pięknym Wiedniu, mieście dużych możliwości. Nie żałuję swojej decyzji. Dlaczego wyemigrował Pan z Polski? - Wyjechałem w 1988 roku w okresie demonstracji, kiedy ludzie w kraju byli jeszcze więzieni za swoje przekonania. Jako student należałem do Niezależnego Zrzeszenia Studentów. Zajmowałem się kolportażem i ogólnie tzw. działalnością antypaństwową, dlatego w Polsce nie widziałem dla siebie żadnych szans i perspektyw, przede wszystkim z politycznego, ale również ekonomicznego punktu widzenia. Po prostu chciałem żyć w wolnym kraju. Więc wyjechał Pan do Francji. - Tak. Na początku znalazłem się we Francji, jednak chciałem pojechać dalej, do Stanów Zjednoczonych albo do Kanady, Australii, Nowej Zelandii czy Afryki Południowej. Wtedy lepiej znałem angielski niż francuski, ale żaden z tych krajów nie był zainteresowany młodym lekarzem z Polski. A we Francji dostałem azyl polityczny i pracę. Emigracja była więc w Pana przypadku jedyną słuszną decyzją. - Tak, w tamtym czasie owszem. Natomiast kiedy zmienił się ustrój polityczny, często zastanawiałem się nad powrotem. Po zrobieniu doktoratu i specjalizacji z chirurgii ogólnej w Niemczech w 1995 roku rozważałem możliwość pracy w Polsce, ale ze względu na uwarunkowania, przede wszystkim ekonomiczne, zostałem na Zachodzie. Powrót do kraju wiązałby się ze zrobieniem nostryfikacji, bo specjalizacja niemiecka nie była uznawana w Polsce. Wpisałem się do Izby Lekarskiej w Gdańsku i przez pewien czas dostawałem czasopisma specjalistyczne. Utrzymywałem dość ścisły kontakt z trójmiejskim środowiskiem lekarskim. Miałem jednak wrażenie, że nikt tam na mnie nie czeka z otwartymi ramionami i trudno byłoby mi się przebić, zwłaszcza w państwowych szpitalach. W Niemczech zdobywałem coraz większe doświadczenie zawodowe, robiłem kolejne specjalizacje i zostałem ordynatorem. Do Polski mogłem więc wrócić jedynie jako ordynator, a z tym wiązałyby się z kolei uwarunkowania w postaci protekcji. Poza tym w tamtych czasach w naszym kraju kwitło łapówkarstwo, co w Niemczech, gdzie wszystko odbywa się na zasadach równych i przejrzystych dla wszystkich, po prostu nie istnieje. Nie chciałem do tego wracać. Odnosił Pan sukcesy zawodowe w Niemczech, a jednocześnie myślał o powrocie do kraju. Skąd czerpał Pan siłę? - Moim wzorem w tamtym okresie był mój szef, profesor Sachweh, Niemiec urodzony przed wojną we Wrocławiu. Profesor, który po wojnie uciekł z Niemiec Wschodnich do Niemiec Zachodnich, całe życie ciężko pracował, piął się do góry aż do stanowiska kierownika kliniki. Pokazał mi, że praca daje satysfakcję, a największą satysfakcję jako lekarz ma się wtedy, kiedy się pacjentowi pomoże i kiedy pacjent jest zadowolony. Przejąłem to od niego i tym się kierowałem. W moim zawodzie zawsze chciałem móc decydować, być niezależny, więc zostałem ordynatorem. Zakres Pana kwalifikacji to rzadko spotykana w Austrii kombinacja lekarskich specjalizacji. Proszę o tym opowiedzieć. - Oprócz specjalizacji z chirurgii ogólnej posiadam specjalizację z chirurgii naczyniowej i wisceralnej. Kiedy w 1995 roku zrobiłem w Niemczech specjalizację z chirurgii ogólnej, właśnie powstały tzw. nadspecjalizacje, m.in. z chirurgii wisceralnej, uwzględniającej chirurgię małoinwazyjną, tak zwaną laporoskopową. Specjalizację z chirurgii wisceralnej i z chirurgii naczyniowej uzyskuje się po zdobyciu specjalizacji z chirurgii ogólnej oraz po dodatkowym kilkuletnim szkoleniu w klinikach specjalistycznych. Po zdobyciu specjalizacji pracowałem jako ordynator oddziału w klinice Uniwersyteckiej Bergmannsheil w Bochum - jednej z najbardziej znanych klinik chirurgicznych w Niemczech. Czy specjalizacja z chirurgii wisceralnej istnieje również w Polsce? - Chirurgia wisceralna to specjalizacja istniejąca w wielu krajach Europy Zachodniej i jest odpowiednikiem polskiej specjalizacji z chirurgii onkologicznej i endokrynologicznej. Obejmuje więc operacyjne leczenie zarówno nowotworów, jak i schorzeń tarczycy i przytarczyc przy jednoczesnym zastosowaniu chirurgii małoinwazyjnej. Chirurgia wisceralna, istniejąca w Niemczech od 1996 roku, w Austrii jest stosunkowo młodą specjalizacją. Zdobycie specjalizacji z chirurgii wisceralnej w Niemczech wiąże się z kompleksowym kształceniem, uwzględniającym odpowiednią liczbę operacji i egzaminów. W tym zakresie Niemcy wykazują się znacznym rygorem i dużą dyscypliną. W leczeniu jakich dolegliwości się Pan specjalizuje? - Specjalizuję sie w diagnostyce i leczeniu chirurgicznym chorób brzucha oraz tarczycy, ze szczególnym uwzględnieniem operacji małoinwazyjnych, a także w diagnostyce i leczeniu chorób naczyń, czyli np. żylaków, zwężenia tętnic szyjnych lub tętnic kończyn dolnych oraz tętniaków. Jak duży jest postęp medycyny w Pana specjalizacji? - 25 lat temu, gdy rozpoczynałem specjalizację,  jeszcze nie istniała chirurgia małoinwazyjna. Aby wyleczyć chory narząd, np. w jamie brzusznej, należało wykonać spore nacięcie powłok brzusznych, co się wiązało nie tylko z dużą blizną, lecz również z dłuższą rekonwalescencją oraz z przyszłym ryzykiem wystąpienia przepukliny w miejscu nacięcia. Od początku lat 90. rozpoczęła się era leczenia metodą małoinwazyjną: poprzez drobne nacięcia powłok brzucha wprowadza się rurki, przez które następnie za pomocą światłowodów można obserwować na monitorze to, co się dzieje w brzuchu oraz wprowadzać przez nie również instrumenty, którymi się naprawia chory narząd. Pierwsze zabiegi małoinwazyjne (tzw. laparoskopowe) dokonywane były na pęcherzyku żółciowym. W tej chwili operuje się tą metodą przepukliny, zapalenia wyrostka robaczkowego, refluks żołądkowo- przełykowy, choroby jelita grubego, torbiele wątroby itd. Doszło też do zmniejszenia ilości oraz przekroju tych rurek. Na przykład 20 lat temu operowaliśmy pęcherzyk żółciowy za pomocą 4 rurek o wymiarach 12 mm. W tej chwili można tę operację wykonać za pomocą 2 rurek, jedna o średnicy 12 mm, a druga 5 mm. Wiąże się to z większym komfortem dla chorego i z szybszym powrotem do normalnej aktywności. Jak potoczyłaby się Pana kariera, gdyby został Pan w kraju? - Ciekawe pytanie. Nie zastanawiałem się nad tym. W Trójmieście nie mogłem dostać pracy, prawdopodobnie z powodów politycznych. Zabrakło dobrych znajomości i partyjnego poparcia. Wcześniej mieszkał Pan w Gdyni i stolicy Peru, Limie. - Historia z Limą jest dość zabawna. Mój ojciec, nie będąc w partii, do Peru został wysłany przez przedsiębiorstwo pracy jako ekspert w dziedzinie budowy okrętów. Przeważnie na placówkę byli wysyłani pracownicy partyjni. W Limie jako jedenastolatek, bez znajomości języków obcych, od razu zostałem rzucony na głęboką wodę. Poszedłem do szkoły średniej, w której język francuski był językiem wykładowym. Lekcje odbywały się po francusku i po hiszpańsku, a jako język obcy miałem jeszcze angielski. Tylko że ja żadnego z nich nie znałem. To była dość elitarna szkoła. Jako jeden z nielicznych białoskórych miałem problem ze znalezieniem się wśród latynoskich i czarnoskórych chłopców. Musiałem się po prostu przebić, częściowo uporem, a częściowo pięściami. W ten sposób integrował się Pan z nowym otoczeniem. - Tak, na tym polegała moja integracja. To mnie nauczyło uporu i chęci przebicia. Właściwie nie tyle chciałem, co byłem zmuszony się przebić. W Limie skończyłem szkołę średnią i zacząłem studiować medycynę.  Mimo że udało mi się przyzwyczaić do Limy, cały czas tęskniłem za Polską. Kiedy w końcu wróciłem, cieszyłem się nawet na widok bujnej polskiej zieleni i śniegu. Jak się Panu udało na nowo odnaleźć w PRL-owskiej rzeczywistości? - Po przyjeździe do Polski byłem szczęśliwy, że jestem w ojczyźnie. W Peru widziałem duże różnice między bogatymi a biednymi, nierówność ekonomiczną, tak zwany wyzysk proletariatu. Bezrobocie i skrajna bieda, a co za tym idzie - duża przestępczość i przemoc, to codzienność w Ameryce Południowej. Miałem z tym bliską styczność. W Peru przeżyłem godziny policyjne, rozruchy i strzelaninę. Pod wpływem tych doświadczeń fascynowałem się ideologią socjalistyczną. Natomiast podczas studiów w Gdańsku z socjalisty stałem się antysocjalistą, bardziej liberałem, demokratą. Zrozumiałem, że ci, którzy działają pod przykrywką socjalizmu, są większymi wyzyskiwaczami niż ci, którzy otwarcie mówią, jaka jest rzeczywistość i jak działa rynek. Co innego sprawiedliwość, a co innego socjalizm. Dzisiaj każdy ma takie same warunki i możliwości. Jeśli jest ambitny, chodzi do szkoły, uczy się i pracuje, cały świat stoi przed nim otworem. Reszta to wrodzone uwarunkowania, jak na przykład inteligencja, ale na to już nie mamy wpływu. Po powrocie w 1980 roku znalazł się Pan w samym sercu wydarzeń, które na trwałe zmieniły bieg polskiej historii. Jak ten burzliwy czas wspomina Pan jako student? - Zacząłem studia w październiku 1980 roku, a już w listopadzie miał miejsce pierwszy od 1968 roku strajk studencki w Polsce. Właśnie na Akademii Medycznej w Gdańsku. Strajkowaliśmy między innymi przeciw zwolnieniu z pracy za przekonania polityczne pracowników naukowych Akademii, chcieliśmy poprawy warunków studenckich. Mieliśmy poparcie ""Solidarności"". Wtedy jej przewodnictwo nie było jeszcze wykrystalizowane. Z jednej strony pracownik naukowy - Andrzej Gwiazda, z drugiej robotnik - Lech Wałęsa. Obaj do nas przyjeżdżali i młody człowiek, taki jak ja, nabywał świadomości politycznej, uczył się co to demokracja. Były spotkania, koncerty, wokół pełno korespondentów zagranicznych z całego świata. Jednocześnie na zewnątrz w gotowości stało ZOMO (Zmotoryzowane Odwody Milicji Obywatelskiej, przyp. red.). W każdej chwili liczyliśmy się z tym, że wkroczą i siłą nas rozpędzą, wyrzucą ze studiów i wpakują do więzienia. Żyliśmy w strachu. Z jednej strony to był taki zryw młodzieńczo-patriotyczny, a z drugiej strony bałem się, że będę miał przekreślone perspektywy na całe życie. Szedłem tą drogą, ale nie wiedziałem, dokąd mnie zaprowadzi, ale jak widać - udało mi się nie zgubić się w życiu. A czy będąc na emigracji, spotkał się Pan kiedykolwiek z przejawami dyskryminacji? - W Peru na pewno nie, bo tam ci, którzy mają białą skórę, od razu są rozpoznawani jako ludzie wykształceni i majętni. Białoskórzy należą tam do tak zwanej wyższej warstwy społecznej. We Francji też nie. W tamtych czasach Francuzi popierali Polaków, Wałęsę i ""Solidarność"". Miałem wrażenie, że jako Polak jestem tam akceptowany, w żadnym wypadku nie czułem się dyskryminowany. Z tego, co wiem Austriacy raczej pozytywnie wypowiadają się o Polakach, szanują ich jako dobrych rzemieślników. A chirurg to trochę jak rzemieślnik. Przynajmniej nie miałem złego wejścia. Natomiast bulwersuje mnie i zadziwia, że FPÖ ma tak duże poparcie. Wydaje mi się, że w naszym społeczeństwie powoli dojrzewa świadomość wspólnej Europy. Mam wielką nadzieję, że tak jest. Jako proeuropejczyk uważam, że przyszłością naszego kontynentu jest otwarcie się na inne kultury, a nie hermetyczne zamykanie się we własnym środowisku. Czy czuje się Pan kosmopolitą? Takiego określenia użyto w artykule prezentującym Pana jako lekarza na jednym z portali medycznych. - Przede wszystkim czuję się Polakiem. A zaraz potem rzeczywiście trochę kosmopolitą. Mimo mojego ogromnego sentymentu do Ameryki Łacińskiej powiedziałbym raczej, że jestem Europejczykiem, ponieważ najlepiej czuję się w Europie i nie wyobrażam sobie, żebym mógł mieszkać gdziekolwiek poza nią. Jestem pod tym względem zbyt europejski. Jestem za patriotyzmem, ale bez ksenofobii. A gdzie czuje się Pan jak w domu?",Fot. Polonika,
https://wiadomosci.onet.pl/kiosk/wstyd-polaka/qm1x8,Wstyd Polaka,"Gdy jedziemy wiedeńskim metrem i słyszymy przeklinających rodaków, to wstydzimy się, tak jakby to była nasza wina. Gdy słyszymy wyświechtane kawały - rodem z lat osiemdziesiątych ubiegłego - wieku o tym, że Polak ukradł auto, wściekamy się. Gdy polski polityk palnie jakąś gafę na światowej arenie politycznej, to jesteśmy zażenowani. Jako naród jesteśmy znani z wielkiego patriotyzmu. Zawzięcie bronimy dobrego imienia naszego kraju, a gdy jakiś rodak to dobre imię szarga, to się wstydzimy za obcego nam człowieka, jak za członka własnej rodziny. Co najczęściej wywołuje w nas uczucie zażenowania? Zebraliśmy kilka wypowiedzi naszych czytelników.","Marcin, lat 40 Jako kierowca najbardziej się wstydzę polskiego braku kultury jazdy. Polacy nie szanują innych kierowców, nie ma mowy o przepuszczaniu, zwalnianiu, każdy jest królem kierownicy i jest najmądrzejszy. Polacy łamią przepisy i szarżują, nie myśląc o tym, że jazda samochodem może zagrażać życiu. Jeśli ktoś taki chce sobie zrobić krzywdę, to proszę bardzo! Trzeba jednak pamiętać, że za kierownicą odpowiadamy też za życie innych osób. Austria jest krajem tranzytowym i często widać samochody na polskich ""blachach"". Kierowcy jeżdżą bez szacunku, każdy gra kozaka i czasem myślę, że z czystej przekory łamią przepisy, żeby pokazać, jacy są wyluzowani. Każdy chce udowodnić, że jest kierowcą Formuły 1. Szkoda tylko, że taki polski Schumacher zgrywa panisko, a jeździ jakimś starym, kilkunastoletnim gratem. W Austrii mieszkam już bardzo długo i muszę przyznać, że się wstydzę polskiego braku higieny i dbania o schludny wygląd. Nie dotyczy to kobiet, bo Polki zawsze są zadbane, wyglądają świetnie i aż rzucają się tym w oczy na tle byle jak ubranych Austriaczek. Natomiast polskiego mężczyznę można poznać po ubraniu i zapachu. Idzie taki w jakiejś wyświechtanej kurteczce, w spodniach upapranych jakimś obiadem, z tłustymi włosami. W metrze często widzę takiego delikwenta i sobie myślę, że to chyba Polak. Dziura pod pachą, spodnie spadają z tyłka, paznokcie brudne, jakby ziemię kopał, nagle wyciąga telefon i oczywiście mówi po polsku! No i jak się nie wstydzić? A najbardziej to się dziwię tym pięknym, polskim dziewczynom. Idą razem z gościem za rączkę, ona na szpilkach, umalowana, uczesana, pachnąca, a obok taki cieć w wyciągniętym sweterku. I ten polski pogląd, że jeśli się facet perfumuje albo nie daj Boże chodzi do fryzjera, to pewnie ""pedał"". Czyli lepiej żyć w smrodzie? Aleksandra, lat 33 Zrobiliśmy się bardzo wymagający, czasem nieadekwatnie do sytuacji. Na zasadzie: płacę, więc wymagam - choćby to było kupowanie kebabów w budce przy dworcu kolejowym. A ja się zastanawiam, co oni o nas pomyślą, kiedy czytam wiadomości o tym, jak to Polacy znaleźli kolejny sposób, żeby oszukać. Na przykład przy płaceniu podatków, w pracy itp. To takie nasze wrodzone kombinatorstwo. Wstydzę się, gdy czytam, jak to znowu Polacy ukradli Niemcom jakieś samochody. No i te stereotypy, że Polak to pijak. Kiedy jestem za granicą, na pytanie, skąd pochodzę, odpowiadam, że z Polski - i wtedy sypią się pytania o moje możliwości alkoholowe. Jasne, że sami jesteśmy sobie winni, bo pijanych Polaków jest pełno, ale nie każdy pije wódkę o dziewiątej rano pod supermarketem. Dorota, lat 26 Bardzo mi wstyd polskiej polityki, pogląd społecznych i braku tolerancji. Najbardziej się wstydzę, gdy o czymś donoszą zagraniczne media. Prawie się spaliłam ze wstydu, gdy po sieci krążyły zdjęcia polskiego polityka w brudnych butach, a jeden but był zawiązany poprutą sznurówką. Skandalem jest to, że polscy politycy nie znają języków obcych i często są ubrani tak, jakby byli jakimiś ubogimi krewnymi Europy. To się oczywiście zmienia na lepsze i tych przypadków jest coraz mniej, ale zawsze jakiś jeden oryginał się znajdzie. Niby nie powinno się zwracać uwagi na wygląd, ale przecież politycy reprezentują cały nasz kraj. Poza tym na uniwersytecie ciągle spotykam się z tym, że inni studenci wypytują mnie o Polskę, szczególnie o polski katolicyzm. Zawsze staram się bronić mojego kraju, ale sam fakt, że muszę to robić, jest denerwujący. I jeszcze jedna rzecz: poznałam dziewczyny, Polki, które choć w Polsce skończyły studia, to tu sprzątają i nawet po kilku latach nie mówią po niemiecku. Jak to się mówi, żadna praca nie hańbi, ale języka mogłyby się nauczyć. Tym bardziej, że są wykształcone. Taki brak ambicji w nauce języka to dla mnie szok. Chcą tu zarabiać pieniądze, a nawet nie mogą się wysłowić. Takim zachowaniem wystawiają Polsce w Austrii złą opinię. Iza, lat 33 Polacy to dość ambitny naród - nie chcą wyjść na nieinteligentnych, nieobeznanych w temacie. Polacy są przewrażliwieni na swoim punkcie i mają wiele kompleksów. Często są bardzo spięci, bo boją się opinii innych, boją się wyjść na zaściankowych i małomiasteczkowych. Właśnie przez to najczęściej na takich wychodzą. Bo jeśli coś się robi na pokaz, to jest sztuczne. Pierwsze, co przychodzi mi do głowy, to porządki - tak prozaicznie. Przede wszystkim Polki mają ""świra"", każda Polka, którą znam, łącznie ze mną, myśli o tym, żeby przed przyjściem gości wysprzątać mieszkanie na błysk, mimo że jest ono czyste! Bałagan i brud to przyczyna wstydu przedstawicieli również innych nacji, ale przez Polki jest chyba maksymalnie demonizowany. Często sprzątają do utraty tchu, dla zasady. Nawet tam, gdzie brudu nie ma, i tak trzeba wysprzątać. A wszystko dlatego, że inni mogą sobie coś pomyśleć, coś powiedzieć lub nas obgadać. Sama też się na tym łapię, że przed przyjściem gości sama dodatkowo niepotrzebnie się stresuję, bo się przejmuję tym, co sobie inni pomyślą. To polskie obgadywanie chyba doprowadza do takich stresujących sytuacji. Każdy Polak wie, że gdy się odwróci plecami, to już ktoś go zaraz ""obsmaruje"". To widać też w przyjmowaniu gości, starej sarmackiej tradycji, która od stuleci jest pielęgnowana w naszych domach, często nieświadomie. Na przykład takie znane ""zastaw się, a postaw się"". Czasem to nie wygląda, jak szczera gościnność, taka prosto z serca, ale jak chęć pokazania się ""stać mnie, mam gest"". Nie daj Boże pomyślą, że nie mam co podać gościom - musi być na bogato, choćby trzeba było wziąć kredyt. Paweł, lat 31 Wstyd mi za Polaków, którzy ,przyjeżdżając tu, do pracy fizycznej, czują się zwolnieni z nauki języka albo chociażby podstaw poprawnej komunikacji po niemiecku, dając tym samym Austriakom podstawy do szerzenia poglądu, że jesteśmy niezbyt inteligentnym narodem nadającym się jedynie do sprzątania czy malowania ścian. Tym samym powstają uogólnienia, że Polacy są bez większej szansy na jakąkolwiek intratną, ""czystą"" pracę. Najbardziej denerwuje mnie to, większość Polaków, którzy mają rodziny w kraju, a tu są tylko ze względów zarobkowych, nie uczą się niemieckiego. Nie rozumiem tej ignorancji i takiego podejścia. Po co mi to - na budowie czy podczas sprzątania i tak nie będę potrzebował niemieckiego - twierdzą. Sam obracam się w kręgu wykształconych, świetnie mówiących po niemiecku Polaków, a każdy z nich 8-10 lat temu zaczynał tu od ciężkich prac fizycznych, a teraz mają dobre pozycje, coś osiągnęli. Mam koleżanki, które zaczynały jako sprzątaczki, zarabiając tak, aby się utrzymać, ale zawsze miały ambicje i chciały osiągnąć coś więcej. Wiele z nich ma świetną pracę i są w pełni zintegrowane z tutejszą społecznością. Jednak tych Polaków, którzy sobie poradzili, zintegrowali się, ""nie widać"", bo nie rzucają się tak w oczy. Widoczny jest zawsze ten, który psuje nam opinię. Na tysiąc inteligentnych Polaków mówiących dobrze po niemiecku, Austriak zauważy tego pijanego. Widać zawsze tego Polaka, który przeklina w metrze, i tego, który nie potrafi sklecić poprawnego zdania po niemiecku. Wstydzę się i jest mi przykro, gdy z ust Austriaków słyszę niepochlebne opinie na temat polskich zdolności integracyjnych. Chyba tego najbardziej się wstydzę. Anna, lat 37 Ja osobiście staram się żyć po swojemu i nie przejmować się tym, co robią inni Polacy. Szanuję każdą opinię i uważam, że zawsze należy posłuchać, co mówią o nas inni, ale nie wszystko musi od razu stanowić wytyczne do dalszego życia. Uważam, że osiągnęłam całkiem sporo w czasie mojej emigracji. Idę cały czas do przodu i chyba w oczach Austriaków wychodzę raczej na plus, a przynajmniej tak to odczuwam. Ostatnią rzeczą powinien być wstyd, bo każdy powinien wstydzić się za siebie, no ale w praktyce wygląda to inaczej. Ja się chyba częściej wstydzę za innych Polaków niż oni sami za siebie! Wstydzę się za tych, którzy na Austriaków narzekają, że ""Kasztany"" są nietolerancyjni i beznadziejni. Denerwuję się, gdy słyszę te bajki, że mąż to w sumie nie pije wcale, oprócz tego, że kilka razy w tygodniu ""strzeli sobie"" kilka piwek do kolacji, a widać że kobieta ma siniaki. Jestem zła, ale nie mogę zrobić nic więcej niż się wstydzić i robić dobrą minę do złej gry. Nie każdy Polak jest taki i ja to wiem, jednak za rodaka się wstydzę. Jakbym spotkała brudnego, niechlujnego Austriaka czy Serba, to mnie by to nie wzruszyło. Jednak jako Polka czuję się fatalnie, widząc ""naszych"" na dnie. Roman, 52 lata Nie spotkałem się z sytuacją, w której musiałbym wstydzić się za swojego rodaka. Owszem, gdy przeczytam w gazecie, że Polacy coś ukradli, to nie jest to przyjemne, ale mam nadzieję, że moi austriaccy sąsiedzi znają moją uczciwość i wiedzą, że jeśli jeden jest złodziejem, nie znaczy, że inny też. W każdym społeczeństwie, narodzie, są osoby zachowujące się niezbyt dobrze, ale proszę zwrócić uwagę, że jeśli w brukowej, austriackiej gazecie piszą, że ukradł Polak, to podkreślają jego narodowość, a gdy ukradnie Austriak, to nie piszą, że jest Austriakiem.",Fot. Getty Images/FPM,
https://wiadomosci.onet.pl/kraj/msz-z-zus-poinformuja-emigrantow-i-polonie-o-zasadach-ubezpieczen/7wf18,MSZ z ZUS poinformują emigrantów i Polonię o zasadach ubezpieczeń,MSZ i ZUS podpisały porozumienie dotyczące informowania o zabezpieczeniu społecznym Polaków za granicą - poinformował resort.,"Deklaracja, podpisana przez wiceszefa MSZ Jerzego Pomianowskiego i prezesa ZUS Zbigniewa Derdziuka, to kontynuacja dotychczasowej współpracy obu instytucji. Zgodnie z tekstem dokumentu Zakład Ubezpieczeń Społecznych i resort dyplomacji ""będą kontynuowały działania na rzecz informowania obywateli polskich odnośnie przepisów i zasad regulujących kwestię ubezpieczeń społecznych w największych skupiskach Polonii i Polaków za granicą"".",,
https://wiadomosci.onet.pl/swiat/wielka-emigracja-szwedow-tysiace-opuscilo-kraj/lc3gc,Wielka emigracja Szwedów. Tysiące opuściło kraj,"Ponad 51 tys. mieszkańców Szwecji opuściło swój kraj w 2011 roku. To najwyższa emigracja od roku 1887, kiedy Szwedzi wyjeżdżali za chlebem do Ameryki Północnej. Teraz popularnym kierunkiem są Chiny - podał w poniedziałek szwedzki Urząd Statystyczny SCB.","- Na wysoką emigrację powinniśmy patrzeć przez pryzmat dzisiejszego społeczeństwa i naszej mobilności - twierdzi Lena Bernhardtz ze szwedzkiego Urzędu Statystycznego. Jej zdaniem, zwiększona emigracja ze Szwecji nie ma związku z kryzysem ekonomicznym, jak to miało miejsce na przełomie XIX i XX wieku, kiedy z kraju na stałe wyjechało 1,5 mln ludzi. - Dziś żyjemy w zglobalizowanym świecie, możemy studiować, pracować za granicą, wyjeżdżamy, ale również wracamy - dodaje Bernhardtz. Według najnowszych statystyk Szwedzi tradycyjnie najchętniej wyjeżdżają do krajów skandynawskich oraz angielskojęzycznych. Nowym popularnym kierunkiem emigracji są Chiny, dokąd w 2011 r. wyjechało 1787 osób; to wzrost aż o 80 proc. w stosunku do 2010 roku. - Może to mieć związek z działalnością szwedzkich firm w Chinach lub emigracją Szwedów pochodzenia chińskiego - tłumaczy Lena Bernhardtz. W 2011 roku, mimo najwyższej od lat emigracji, kiedy Szwecję opuściło 51 179 osób, prawie dwa razy więcej - ponad 96 tys. osób - przyjechało do Szwecji. W związku z wydarzeniami w krajach arabskich w minionym roku o 50 proc. w porównaniu z 2010 rokiem wzrosła imigracja do Szwecji z Jemenu, Libanu, Egiptu i Syrii. Największą grupę imigrantów stanowią Szwedzi powracający do kraju z zagranicy, następnie są to obywatele innych państw: Iraku oraz Polski. Z danych przekazanych przez szwedzki Urząd Statystyczny wynika, że od kilku lat przyjeżdża do Szwecji jednak coraz mniej Polaków. W 2011 r. przyjechało 4,5 tys. Polaków, a 1530 osób opuściło Szwecję. W 2010 r. przyjechało do Szwecji 4550 polskich obywateli, a w 2009 - 5261. Łącznie do końca 2011 r. w Szwecji mieszkało ponad 72 tys. osób, które urodziły się w Polsce.",,
https://wiadomosci.onet.pl/swiat/litewskim-polakom-litwa-jest-blizsza-niz-polska/gf9hn,Litewskim Polakom Litwa jest bliższa niż Polska,"Litwa jest bliższa litewskim Polakom niż Polska - wynika z sondażu przeprowadzonego w ramach europejskiego programu ""ENRI-East"" i opublikowanego przez litewski portal Delfi.lt","83 proc. uczestników sondażu, Polaków mieszkających na Litwie, odpowiedziało, że Litwa jest dla nich krajem bliskim. 44 proc. respondentów podkreśliło bliskość z Polską. Większość (55 proc.) litewskich Polaków twierdzi, że nie rozważa możliwości emigracji, nawet w przypadku stworzenia do tego idealnych warunków. 66 proc. mieszkających na Litwie Polaków określa siebie jako litewscy Polacy, 21 proc. jako Polacy bez wyraźnego wskazania miejsca geograficznego, 6 proc. określa siebie jako Litwini pochodzenia polskiego, 1 proc. - jako Litwini. 95 proc. Polaków mieszkających na Litwie jest przekonanych, że aby być Polakiem trzeba znać język polski, 94 proc. - mieć przodków Polaków, 87 proc. - wyznawać wiarę katolicką. Dla 44 proc. respondentów bycie Polakiem kojarzy się z szacunkiem wobec polskich instytucji politycznych, 24 proc. - z posiadaniem obywatelstwa polskiego, 21 proc. - z urodzeniem się w Polsce. Sondaż został przeprowadzony w latach 2009-2010 przez litewskie Centrum Badań Socjologicznych. Wzięło w nim udział 821 osób narodowości polskiej mieszkających na Litwie.",,
https://wiadomosci.onet.pl/swiat/szwecja-zawiesza-deportacje-syryjczykow/yd3mm,Szwecja zawiesza deportacje Syryjczyków,"Szwedzkie służby imigracyjne poinformowały, że czasowo wstrzymują deportacje Syryjczyków w związku z - jak to ujęto - ""pogarszaniem się sytuacji bezpieczeństwa"" w Syrii.","Jak podano w poniedziałek w Sztokholmie, przemoc w Syrii wzrosła od grudnia i dlatego Szwecja nie będzie odmawiać wjazdu na swoje terytorium obywatelom Syrii, ani nie będzie ich deportować. Według władz szwedzkich, konflikt w Syrii coraz bardziej się ""militaryzuje"", a liczba ofiar śmiertelnych wśród ludności cywilnej, nawet tej niezaangażowanej bezpośrednio w antyreżimowe protesty, rośnie. Syryjskie siły rządowe kontynuowały w poniedziałek rozpoczętą w sobotę ofensywę na przedmieściach Damaszku, przejmując kontrolę nad terenami opanowanymi uprzednio przez opozycję. Zginęło ponad 40 osób, w większości cywilów.",,
https://wiadomosci.onet.pl/swiat/kosciol-na-kubie-chce-by-emigranci-wsparli-przemiany-gospodarcze/erwht,Kościół na Kubie chce by emigranci wsparli przemiany gospodarcze,"Czasopismo kubańskiego Kościoła katolickiego wezwało dzisiaj Kubańczyków z diaspory międzynarodowej, aby poparli dokonujące się na Kubie reformy gospodarcze, zwracając się do władz o stworzenie warunków prawnych do udziału emigrantów w tych reformach.","""Konieczne jest gospodarcze wzmocnienie nie tylko struktur państwowych, ale całego społeczeństwa, i stworzenie możliwości udziału w urzeczywistnianiu projektów gospodarczych nie tylko tym, którzy żyją na wyspie, ale także tym z diaspory, niezależnie od tego, z jakich przyczyn wyemigrowali"" z Kuby -czytamy w artykule wstępnym czasopisma ""Pasos"", wydawanego przez arcybiskupstwo Cienfuegos w środkowej części wyspy. ""Każdy według swych zasobów i możliwości powinien móc uczestniczyć w tym projekcie w stopniu, który uzna za słuszny, władze zaś powinny stworzyć warunki prawne ku temu"" - podkreśla się w artykule. Po zastąpieniu u władzy swego brata, Fidela, w 2006 roku, prezydent Raul Castro wysunął szeroki program reform ekonomicznych mających na celu uratowanie przez bankructwem scentralizowanego systemu gospodarczego, opartego na modelu ZSRR z lat 70. Reformy popierane przez kubański Kościół, głównego interlokutora politycznego komunistycznego rządu, zmierzają do rozszerzenia gospodarki rynkowej i radykalnego odchudzenia sektora publicznego. Jak dotąd emigracja kubańska nie ma możliwości prawnych bezpośredniego inwestowania w kubańską gospodarkę inaczej, niż przez wysyłanie pomocy pieniężnej rodzinom na Kubie. Transfery te, według oceny ONZ, wynoszą około 2 mld dolarów rocznie. Poza Kubą mieszkają ponad 2 miliony Kubańczyków, z tego 80 proc. w Stanach Zjednoczonych. Sama wyspa liczy 11,2 miliona mieszkańców.","Havana, fot. Reuters",
https://wiadomosci.onet.pl/kraj/w-niedziele-katolicki-dzien-migranta-i-uchodzcy/mm679,W niedzielę katolicki Dzień Migranta i Uchodźcy,"Pod hasłem ""Migracja a nowa ewangelizacja"" w najbliższą niedzielę będzie obchodzony w Kościele katolickim Światowy Dzień Migranta i Uchodźcy. Migracja to sposobność do głoszenia Ewangelii - napisał w orędziu na ten dzień Benedykt XVI.","Tego dnia uroczystej mszy św. w intencji zachowania wiary Polaków mieszkających za granicą, w domu generalnym księży chrystusowców w Poznaniu będzie przewodniczył delegat Konferencji Episkopatu Polski ds. duszpasterstwa polskiej emigracji bp Wiesław Lechowicz. Papież Benedykt XVI w wydanym z tej okazji orędziu podkreśla, że dzisiejsze zjawisko migracji jest ""opatrznościową sposobnością do głoszenia Ewangelii we współczesnym świecie"". ""Wyzwaniem dla Kościoła staje się więc niesienie pomocy migrantom w zachowaniu mocnej wiary, także wtedy, gdy brakuje im oparcia, które mieli w kulturze kraju pochodzenia, a także wypracowanie nowych strategii duszpasterskich oraz metod i języków, sprzyjających istotnej rzeczy, jaką jest przyjmowanie Słowa Bożego"" - głosi w orędziu Benedykt XVI. Do apelu papieża przyłączył się Instytut Duszpasterstwa Emigracyjnego i Ruch Apostolstwa Emigracyjnego przy Towarzystwie Chrystusowym dla Polonii Zagranicznej w Poznaniu. Dyrektor Instytutu ks. Wiesław Wójcik podkreślił, że Światowy Dzień Migranta ma zwrócić uwagę na aktualne problemy migrantów oraz wzbudzić poczucie odpowiedzialności za duchową i materialną pomoc rodakom za granicą. W modlitwę w Poznaniu - jak zaznaczył ks. Wójcik - włączą się księża, klerycy z Seminarium Zagranicznego, bracia zakonni Towarzystwa Chrystusowego, Siostry Misjonarki dla Polonii Zagranicznej, przedstawiciele ośrodków akademickich zajmujących się badaniami nad migracją oraz organizacji pozarządowych wspierających migrantów i uchodźców w naszym kraju. ""Chciałbym, aby to wyjątkowe spotkanie pobudziło wszystkich zainteresowanych i łączących się w tym Dniu w różnych zakątkach świata, do większej odpowiedzialności za nową ewangelizację ludzi w drodze"" - podkreślił ks. Wójcik. Przypomniał też słowa bł. Jana Pawła II, który powiedział do Polonii w krajach Beneluxu: ""Im bardziej będziecie wierni Bogu, waszej tożsamości i kulturze, tym owocniejszy będzie wasz wkład nie tylko w dobro kraju i narodu, w którym tkwią wasze korzenie, ale także owocnie i skuteczniej będziecie mogli służyć dobru waszych nowych ojczyzn i społeczeństw, które współtworzycie"". Dzień Migranta i Uchodźcy obchodzony jest w Kościele katolickim w drugą niedzielę po uroczystości Objawienia Pańskiego. Jak wskazuje instrukcja Papieskiej Rady ds. Duszpasterstwa Migrantów i Podróżujących z 1978 r., dzień ten jest pomyślany jako ""okazja dla pobudzenia wspólnot chrześcijańskich do odpowiedzialności wobec braci migrantów oraz do obowiązku współdziałania w rozwiązywaniu ich różnorakich problemów"".",,
https://wiadomosci.onet.pl/swiat/na-litwie-powstaje-partia-emigrantow/yqb8d,Na Litwie powstaje Partia Emigrantów,"Na Litwie powstaje nowe ugrupowanie polityczne - Partia Emigrantów - której celem ma być zmniejszenie emigracji, twórcze wykorzystanie doświadczeń byłych emigrantów, wzmocnienie więzi z wychodźstwem, zalegalizowanie podwójnego obywatelstwa.","Inicjatorem nowego ugrupowania politycznego jest Juozas Murauskas, mieszkaniec Kowna, który przez osiem lat mieszkał i pracował w Chicago. Jak podają we wtorek litewskie media, grupa inicjatywna partii liczy około 100 osób; są to głównie ci, którzy doświadczyli emigracji. Inicjatorzy zamierzają w ciągu miesiąca zebrać co najmniej 1000 podpisów wymaganych do zarejestrowania w Ministerstwie Sprawiedliwości struktury politycznej, chcą też wystartować w jesiennych wyborach parlamentarnych. Statystyki wskazują, że w ciągu ostatnich dziesięciu lat z Litwy, którą zamieszkuje około 3 mln osób, wyjechało około 340 tys. W ubiegłym roku kraj opuściło prawie 40 tys. osób, ale odnotowano też wzrost liczby osób powracających. W roku 2011 na Litwę powróciło 14 tys. osób, tymczasem w roku 2010 - tylko 4,2 tys.",,
https://wiadomosci.onet.pl/kraj/obywatelski-projekt-dot-repatriacji-w-sejmie/31e5r,Obywatelski projekt dot. repatriacji w Sejmie,"Przyspieszenie repatriacji Polaków ze Wschodu - to główny cel obywatelskiego projektu ustawy, którym w środę zajmie się Sejm. Projekt przewiduje, że za zapewnienie repatriantom mieszkań odpowiedzialny będzie rząd. Obecnie to obowiązek gmin, a wiele z nich na to nie stać.","Projekt ustawy o repatriacji został przygotowany przez Wspólnotę Polską przy udziale m.in. Związku Repatriantów RP. Pilotował go były prezes Wspólnoty Maciej Płażyński, który zginął w katastrofie pod Smoleńskiem; zbieranie podpisów koordynował potem jego syn - Jakub Płażyński. Sejm już raz rozpatrywał ten projekt, nie zdążył jednak go uchwalić. Został skierowany do komisji, te jednak nie skończyły prac przed końcem kadencji. Ponieważ inicjatywy obywatelskie, które nie zostały uchwalone w trakcie tej kadencji Sejmu, w której zostały wniesione, są ponownie rozpatrywane przez Sejm następnej kadencji - posłowie zajmą się projektem na najbliższym posiedzeniu. Celem projektu jest przyspieszenie repatriacji Polaków ze Wschodu. W bazie danych osób ubiegających się o repatriację RODAK zarejestrowanych jest 2,5 tys. osób, które - mimo obietnicy otrzymania wizy - nie mogą osiedlić się w Polsce, gdyż nie wyznaczono dla nich lokali mieszkalnych. Zgodnie z obecną ustawą repatriacyjną z 2001 r. za zapewnienie repatriantom mieszkań odpowiedzialne są gminy. W projekcie zapisano, że odpowiadać za to będzie Ministerstwo Spraw Wewnętrznych, które będzie musiało zapewnić lokal mieszkalny na okres nie krótszy niż 24 miesiące od momentu otrzymania przyrzeczenia wizy repatriacyjnej. Zdaniem autorów projektu biedniejsze gminy nie mają środków na to, by przyjmować repatriantów, dlatego to na państwie powinien spoczywać obowiązek finansowania repatriacji. W ich opinii kwota kilkudziesięciu milionów rocznie, którą trzeba na to przeznaczyć, jest w skali budżetu państwa znikoma, a pozwoli zamknąć sprawę repatriacji w ciągu kilku lat. W projekcie zawarto również regulacje dotyczące zasad aktywizacji zawodowej repatriantów i udzielania im pomocy przez starostów m.in. przez utworzenie stanowiska pracy, przeszkolenie repatrianta oraz zwrot części kosztów na podnoszenie kwalifikacji. Przewidziano także świadczenia dla repatrianta (1 tys. 175 zł miesięcznie) na pokrycie kosztów utrzymania w ciągu trzech pierwszych lat po przybyciu do Polski. W myśl projektu powołana ma zostać Rada ds. Repatriacji, której celem będzie m.in. monitorowanie realizacji ustawy oraz współpraca z instytucjami krajowymi i zagranicznymi w sprawach związanych z repatriacją. W skład Rady ma wchodzić sześć osób powoływanych przez premiera na pięcioletnią kadencję. Projekt reguluje także nadawanie obywatelstwa polskiego małżonkowi repatrianta - na jego wniosek. Zgodnie z szacunkami przedstawicieli Związku Repatriantów RP na nowych zapisach mogłoby skorzystać 15-20 tys. osób zamieszkałych m.in. w Kazachstanie. W poprzedniej kadencji projekt ustawy o repatriacji zaproponował Sejmowi także Senat. Jednak posłowie nie ukończyli nad nim prac, zatem - jeśli parlament chciałby je kontynuować - projekt będzie musiał ponownie zostać wniesiony do Sejmu. Był on realizacją orzeczenia Trybunału Konstytucyjnego z 2003 r., który wskazał na potrzebę unormowania trybu stwierdzania pochodzenia polskiego. Projekt przewidywał poszerzenie kręgu uprawnionych do repatriacji. Obecnie za repatrianta może zostać uznana osoba, która jeszcze przed wejściem w życie ustawy o repatriacji mieszkała na terytorium: Armenii, Azerbejdżanu, Gruzji, Kazachstanu, Kirgizji, Tadżykistanu, Turkmenistanu, Uzbekistanu albo azjatyckiej części Rosji. Z grona tych, którzy mogą ubiegać się o repatriację, przepisy wykluczają więc Polaków m.in. z Białorusi, Litwy i Ukrainy. W projekcie zaproponowano rezygnację z tego ograniczenia. Projektowana nowela miała też zachęcić gminy do zapewniania repatriantom mieszkań - zaproponowano rezygnację z dotacji celowej i wprowadzenie w to miejsce tzw. opłaty z budżetu państwa. Gmina, która zobowiązała się do zapewnienia mieszkania repatriantowi i członkom jego najbliższej rodziny oraz zawarła umowę nadającą im tytuł prawny do mieszkania na czas nieokreślony, dostawałaby z budżetu państwa po 40 tys. zł na repatrianta i każdego członka jego najbliższej rodziny.",,
https://wiadomosci.onet.pl/kraj/wstepne-wyniki-spisu-powszechnego/rrycr,Wstępne wyniki spisu powszechnego,"Ogłoszono wstępne wyniki Narodowego Spisu Powszechnego przeprowadzonego w tym roku. Okazało się, że w Polsce na stałe mieszka o 1,1 mln osób mniej, niż podawano oficjalnie do tej pory. Liczba emigrantów gwałtownie rośnie. Wyjeżdżają głównie ludzie młodzi - pisze ""Rzeczpospolita"". - To gigantyczne uchodźstwo - podkreśla prof. Krystyna Iglicka, demograf z Centrum Stosunków Międzynarodowych.","Według danych Głównego Urzędu Statystycznego Polaków jest 38,3 mln, ale w kraju mieszka 37,2 mln. - Po raz pierwszy widać skalę emigracji - tłumaczy prof. Janusz Witkowski, prezes GUS. - Jest gorzej, niż myślałam - ocenia w rozmowie z ""Rzeczpospolitą"" prof. Krystyna Iglicka, demograf z Centrum Stosunków Międzynarodowych. Badaczka jest zaskoczona tempem emigracji na Zachód. - To gigantyczne uchodźstwo, największy ubytek demograficzny po II wojnie światowej - podkreśla. Wyjeżdżają głównie ludzi młodzi. Jak pisze ""Rzeczpospolita"", z danych GUS wyraźnie widać, że w kraju zwiększa się grupa ludzi po sześćdziesiątce, a coraz mniej jest dzieci i młodzieży. - Coraz większy jest odsetek ludności powyżej 45. roku życia. To osoby w tak zwanym wieku niemobilnym - wyjaśnia prof. Witkowski. Dlaczego Polacy nie wracają do kraju, mimo że na Zachodzie trwa kryzys? - Bo mają kłopoty z odnalezieniem się w kraju. Mają wyższe oczekiwania płacowe, a za granicą większe poczucie bezpieczeństwa - tłumaczy prof. Iglicka. Według danych GUS, Polacy najczęściej emigrują do Wielkiej Brytanii, Niemiec, Irlandii, Holandii, Włoch i Francji. Więcej w ""Rzeczpospolitej"". Zobacz najciekawsze reportaże:","Hala przylotów na Okęciu, fot. Aleksander Prugar/Agencja Gazeta",
https://wiadomosci.onet.pl/kiosk/swieta-na-cenzurowanym/l65e8,Święta na cenzurowanym,"Wirus politycznej poprawności zaraził już większą część świata i nie przestaje zbierać żniwa. Ofiarą cenzury padają również święta Bożego Narodzenia oraz inne aspekty kultury chrześcijańskiej. Choć wielu Polaków mieszkających w kraju skłonnych jest bagatelizować te złowrogie tendencje, to jednak na zachodzie (i północy) Europy oraz za Oceanem trudno przejść do porządku dziennego nad tym zjawiskiem.","Polityczna poprawność jest koncepcją polityczno-kulturową wydumaną przez niemiecką lewicę w latach 20. ubiegłego wieku. Jednak nurt ten zaczął się prężnie rozwijać dopiero w latach 70. w Stanach Zjednoczonych i Wielkiej Brytanii. W praktyce polityczna poprawność to forma cenzury, która eliminuje z języka publicznego określone słowa i wyrażenia. W jakim celu? W zamyśle ideologów nowomowy niektóre pojęcia mogą urażać uczucia rozmaitych osób ze względu na ich rasę, narodowość, orientację seksualną, wyznanie, płeć, światopogląd i szereg innych czynników, które normalnemu człowiekowi w życiu nie przyszłyby do głowy jako podłoże obrazy. Najbardziej znane przykłady tej językowej patologii to określenia takie jak ""Afroamerykanin"" zamiast ""murzyn"", ""rodowity Amerykanin"" zamiast ""Indianin"", ""Rom"" zamiast ""Cygan"" (w krajach anglojęzycznych Cyganów często określa się mianem ""wędrowców""!). Te - dla wielu z nas - osłuchane przykłady stanowią niestety tylko kroplę w morzu szaleństwa politycznie poprawnego bełkotu. Ani mru mru Cenzura nowomowy nie ogranicza się jednak do usuwania wybranych słów z poszczególnych języków. Piętnowane są również całkowicie naturalne zachowania, które wskutek paranoicznej podejrzliwości i chorej nadgorliwości różnej maści służbistów traktowane są jako dyskryminacja bądź przejaw nienawiści. Jednym z najbardziej jaskrawych przykładów jest przypadek brytyjskiego Narodowego Biura ds. Dzieci (National Children’s Bureau), które w ""antyrasistowskim"" przewodniku dla rodziców z 2008 r. ostrzegło, by dorośli reagowali, jeśli dziecko na widok azjatyckiej potrawy powie ""yuck!"" (fuj!). Przedszkolanki o takich zdarzeniach powinny powiadamiać opiekunów maluchów, a także swoich przełożonych. Sytuacje spod znaku wątpliwości: ""śmiać się czy płakać?"" to właściwie standard w praktyce politycznej poprawności. Kilka lat temu szwedzka sieć sklepów meblowych IKEA znalazła się pod ostrzałem ze względu na ""seksizm"". Działa wytaczał m.in. norweski premier Kjell Magne Bondevik. Poszło o nieumieszczanie postaci kobiet w rysunkowych instrukcjach montażu produktów IKEA, co zdaniem wyznawców nowomowy stanowiło dyskryminację płci pięknej. Warto również przytoczyć szczególnej urody przypadek z brytyjskiego rynku pracy. Na początku minionego roku Nicole Mamo, szefowa agencji rekrutacyjnej Devonwood Recruitment, chciała zamieścić ofertę zatrudnienia dla pracowników szpitala w urzędzie pracy w Thetford. W ogłoszeniu zastrzegła, że poszukuje osób ""rzetelnych"" i ""ciężko pracujących"". Urząd zakwestionował treść anonsu, uznając, że to sformułowanie może... urazić ludzi nierzetelnych i niepracujących ciężko. Urzędniczka jobcenter indagowana przez osłupiałych dziennikarzy odpowiedziała, że w ten sposób chciała się uchronić przed ewentualnymi pozwami ze strony osób, które mogłyby poczuć się dyskryminowane ze względu na swoją nierzetelność i lenistwo. Niestety te Himalaje głupoty to jedynie bardziej znamienne przykłady tendencji, która definiuje język i zachowania publiczne w coraz większej części świata. Zmierzch tradycji",,
https://wiadomosci.onet.pl/kiosk/rynki-pracy-2012/f1y92,Rynki pracy 2012,"Europa stoi na krawędzi ponownego kryzysu. Jednak istnieją branże, w których emigranci wciąż mogą nieźle zarobić. Dowiedz się, gdzie i komu będzie najłatwiej znaleźć pracę w 2012 r.","BELGIA - W belgijskim parlamencie trwają decydujące rozmowy na temat rynku pracy. Duże zmiany mogą nastąpić, jeżeli zostanie przyjęte postanowienie o zniesieniu kart pracy dla obywateli Rumunii oraz Bułgarii - mówi Jowita Sokołowska z biura konsultingowego ADMB International w Brugge. Nie ulega za to wątpliwości, że nadchodzące miesiące upłyną pod znakiem zaciskania pasa. Niedawno wynegocjowany budżet na 2012 r. zakłada bowiem oszczędności w wysokości 11,3 miliarda euro, określane jako ""największe od II wojny światowej"". Jeśli zamierzenia zostaną zrealizowane, to deficyt budżetowy w przyszłym roku spadnie do poziomu 2,8 proc. PKB. - Wzrost podatków w budownictwie z 6 na 21 proc. oraz zniesienie różnego rodzaju premii ekologicznych i dotacji (np. na kolektory słoneczne, izolacje) zmniejszy popyt na personel w tym sektorze. Już teraz spotykamy się z anulowaniem zamówień na niektóre stanowiska - mówi Jowita Sokołowska. Niepewne czasy nadchodzą także dla pań zarabiających w charakterze pomocy domowych, ponieważ wzrastają koszty czeków usługowych. Jednak belgijski rynek pracy nie posiada odpowiedniego zaplecza, aby pozwolić sobie na radykalne ograniczenie napływu siły roboczej. Tamtejsze społeczeństwo szybko się starzeje, więc część firm będzie skazana na wsparcie z zewnątrz. - Moim zdaniem w 2012 r. warunki zatrudnienia nie zmienią się drastycznie w kwestii wynagrodzeń, ale niestety czas trwania kontraktów może być bardziej niepewny. Spodziewamy się ofert podobnych do tych z ostatnich tygodni, a więc dla spawaczy, stolarzy, mechaników aut ciężarowych, operatorów wózka wysokiego składowania oraz szwaczek - mówi Hanna Grochowska z agencji pośrednictwa pracy Link2Europe. W najbliższych latach powinien nastąpić znaczny przyrost miejsc pracy dla pielęgniarek, które już mogą przebierać w propozycjach zatrudnienia. Będą też oferty w sadownictwie, przetwórstwie warzyw i owoców, gastronomii, hotelarstwie oraz dla personelu sprzątającego. Nie zabraknie również ogłoszeń adresowanych do programistów, księgowych czy inżynierów. - To stosunkowo niewielki kraj, ale rynek pracy pozostaje zróżnicowany. Najwięcej możliwości jest we Flandrii, w dalszej kolejności w regionie Brukseli, a następnie w Walonii - uważa Hanna Grochowska. Przypomina, że pracodawcy liczą na wiarygodnych, odpowiedzialnych kandydatów, chcących integrować się w nowym środowisku i potrafiących radzić sobie z trudnościami związanymi z wykonywaniem obowiązków na obczyźnie. CZECHY W 2012 r. wyjazdy zarobkowe do ojczyzny Škody pozostaną interesującą opcją przede wszystkim dla mieszkańców południa Polski. Wprawdzie po drugiej stronie Olzy pracodawcy proponują zdecydowanie niższe wynagrodzenia niż w Holandii czy we Francji, ale można zdobyć posadę w zakładzie położnym np. 100-150 km od rodzinnego domu. Zdarza się, że kandydaci nie muszą znać języków obcych, a niewielkie wymagania to znak rozpoznawczy m.in. ofert na stanowiska produkcyjne czy fizyczne w magazynach. - Jednak największe szanse na znalezienie etatów w minionych tygodniach mieli lekarze, a także kierowcy samochodów ciężarowych i autobusów - informuje Teresa Halamova z praskiej agencji pracy Arbeit CZ. Choć firmy poszukują głównie kandydatów na lokalnym rynku, to u niektórych pośredników oraz w Wojewódzkich Urzędach Pracy nie brakowało propozycji skierowanych np. do spawaczy, operatorów CNC, operatorów wózków widłowych oraz szwaczek. Również problemy związane z niedoborem kadry IT to ciągle aktualny temat, więc pojawia się wiele ogłoszeń adresowanych do programistów czy administratorów sieci. Według raportu HSBC, Europa Środkowo-Wschodnia narażona jest na kryzys zadłużenia. Z analizy tej wynika, że najlepiej przygotowane na zawirowania gospodarcze wydają się być właśnie Czechy, które zostały przedstawione jako... Szwajcaria naszego regionu. Z drugiej strony ostatnio Organizacja Współpracy Gospodarczej i Rozwoju obniżyła prognozy dotyczące wzrostu PKB naszych południowych sąsiadów, a Raiffeisen Bank przewiduje recesję. - W 2012 r. najwięcej ofert zatrudnienia będzie na pewno w środkowej i południowej części kraju, zwłaszcza w takich miastach, jak Praga, Mladá Boleslav czy Benešov - mówi Teresa Halamova. FRANCJA - Od kilku miesięcy niemiecki rynek pracy jest w pełni otwarty, więc prawdopodobnie w 2012 r. firmy z Francji zaczną uatrakcyjniać propozycje, aby zachęcić kandydatów - mówi Anna Kamińska-Socha z agencji pracy tymczasowej AP Uniapol Development. Na razie politycy zadbali o najmniej zarabiających, bowiem od 1 grudnia nad Sekwaną obowiązuje wyższa o 2,12 proc. płaca minimalna. Pracownicy mają ustawowo zagwarantowane 1393,82 euro (6,2 tys. zł) brutto miesięcznie, co w połączeniu z krótszym niż w Polsce wymiarem etatu (35 godzin tygodniowo) stanowi ""przynętę"" na wielu potencjalnych emigrantów zarobkowych. Jednak w ostatnich miesiącach same chęci nie wystarczały, aby znaleźć zatrudnienie, nawet krótkoterminowe. Nie inaczej też będzie w najbliższej przyszłości, a więc rekruterzy skupią się na rozpatrywaniu zgłoszeń przede wszystkim od wykwalifikowanego i doświadczonego personelu. - W przypadku wielu ofert wymagana jest chociaż podstawowa znajomość języka francuskiego, umożliwiająca zrozumienie poleceń przełożonych i właściwe wykonywanie obowiązków - zauważa Anna Kamińska-Socha. Cały czas w cenie pozostaną umiejętności przedstawicieli zawodów budowlanych. - Niestety zmniejszona pula zamówień publicznych ogranicza zapotrzebowanie na pracowników tymczasowych. W okresie zimowym w tym sektorze gospodarki panuje przestój, więc organizujemy szkolenia językowe - informuje Kamil Błachuciński z Agencji Pracy i Doradztwa Personalnego InterKadra. W prasie oraz internecie stopniowo zaczną pojawiać się ogłoszenia adresowane do murarzy, monterów płyt kartonowo-gipsowych, monterów fasad, malarzy-tapeciarzy, stolarzy, hydraulików czy cieśli. - Region paryski to tradycyjnie największy plac budowy w tym kraju, ale sporo inwestycji powstaje też w Alpach i na atrakcyjnym dla turystów południu. Z informacji, jakie obecnie do nas napływają, wynika, że sporo ofert pracy będzie właśnie w ostatnim z wymienionych regionów oraz w północno-zachodniej części kraju - mówi Artur Ragan z agencji pracy Work Express. Z dołka wychodzi sektor produkcyjny, co powinno przełożyć się na utworzenie dodatkowych stanowisk m.in. dla elektryków i spawaczy. W nadchodzących miesiącach z pewnością nie zabraknie propozycji ze służby zdrowia, głównie dla pielęgniarek oraz fizjoterapeutów. Szanse mają też rzeźnicy. Kto ponadto? - Chcielibyśmy bardzo rozszerzyć współpracę z firmami z branży motoryzacyjnej, w tym z warsztatami oraz stacjami wulkanizacyjnymi - mówi Kamil Błachuciński. Zimą tradycyjnie wzrasta też liczba zamówień na pracowników do obsługi ruchu turystycznego. Część naszych rodaków wybierze jednak możliwość zarabiania sezonowego w ogrodnictwie czy rolnictwie. - Francuskie władze, chroniąc rynek pracy, chcą stopniowo ograniczać dostęp zagranicznemu personelowi. To, co ich powstrzymuje, to naciski ze strony pracodawców, którzy przekonali się o wartości specjalistów z Polski - mówi Artur Ragan. Według niego związki zawodowe będą jeszcze baczniej obserwować sytuację przyjezdnych - czy konkurują z miejscowymi na równych zasadach. HOLANDIA W ostatnich latach to jeden z ulubionych kierunków emigracji zarobkowej wśród naszych rodaków, o czym świadczy np. raport przygotowany na zlecenie Nederlands-Pools Centrum voor Handelsbevordering (Holendersko-Polskiego Centrum na rzecz Handlu). Według autorów tego dokumentu, przyjezdni znad Wisły zasilają budżet królestwa kwotą 1,2 miliarda euro rocznie, co ma przełożenie na wzrost PKB o 0,3 proc. (ok. 1,8 miliarda euro). - Warunki zatrudnienia z roku na rok są coraz lepsze. Pracodawcy podnoszą wynagrodzenia, standard zakwaterowania czy opieki, więc część osób woli skorzystać z ich propozycji, niż wyjeżdżać np. do Niemiec - tłumaczy Monika Król z agencji pośrednictwa pracy Euro Work z Katowic. Zwraca jednak uwagę, że w 2012 r. wraz z uatrakcyjnianiem ofert mogą nieznacznie ""podskoczyć"" opłaty za dach nad głową czy koszty ubezpieczenia. Wprawdzie w minionych miesiącach pojawiały się kontrowersyjne wypowiedzi związane z napływem imigrantów (np. wystąpienie ministra Henka Kampa), to jednak na miejscu wciąż brakuje kandydatów na niektóre stanowiska. - W przyszłym roku nie spodziewamy się szczególnych zmian na rynku pracy, który do tej pory wykazuje tendencję wzrostową. Jeśli utrzyma się ten pozytywny trend, wówczas pojawi się więcej ofert dla naszych rodaków - mówi Agnieszka Cybulska z biura pośrednictwa pracy Larex. Jednak ewentualny wzrost zapotrzebowania na zagraniczny personel nie oznacza wcale łatwej drogi do podpisania umowy. - Nasi klienci pozostają ostrożni w prognozach, mimo że obecnie nie ma zastoju. Na pewno cały czas rosną wymagania stawiane pracownikom, a największe szanse mają specjaliści władający dobrze językiem angielskim, ewentualnie niemieckim - informuje Dominik Weiss z Agencji Pracy Tymczasowej Axell. Nie ulega wątpliwości, że kolejni Polacy pojawią się w holenderskich stoczniach czy na budowach, ponieważ cały czas w cenie będą umiejętności m.in. spawaczy, monterów czy elektryków/elektromonterów. - Wiele firm sięgnie po pracowników tymczasowych ze względu na chęć dokończenia projektu czy wykonania zlecenia - zauważa Agnieszka Cybulska. Z listy zawodów deficytowych z pewnością nie znikną rzeźnicy. Holandia pozostanie też miejscem na znalezienie zatrudnienia dla osób, które nie posiadają fachu w ręku. Część pracodawców chętnie stawia na kandydatów mających mniej niż 22 lata i proponuje im stanowiska fizyczne, np. w magazynach. - Nasza firma działa głównie na południu Holandii, gdzie nadal będzie potrzebny także personel na produkcję - informuje Dominik Weiss. Polacy mają też możliwość zarabiania sezonowego w ogrodnictwie/rolnictwie oraz w hotelarstwie i gastronomii. - W 2012 r. można spodziewać się reakcji rynku pracy na doniesienia związane z drugą falą kryzysu. Jednak przewidujemy pojawienie się atrakcyjnych ofert dla wykwalifikowanych specjalistów w branży petrochemicznej, chemicznej czy informatycznej - mówi Monika Król. IRLANDIA Zielona Wyspa to niewątpliwie jedna z największych ofiar kryzysu gospodarczego. Zanim jednak odczuła jego skutki, wręcz masowo przenosili się na nią Polacy. Dziś mało kto już myśli o podboju Irlandii, ponieważ od wielu miesięcy tamtejsi pracodawcy rzadko poszukują personelu za granicą, a proces ""wychodzenia na prostą"" nie zakończy się w 2012 r. Według danych przedstawionych przez Central Statistics Office, w listopadzie poziom bezrobocia w kraju św. Patryka wynosił już 14,5 proc. Z pewnością byłby jeszcze większy, gdyby nie rosnąca liczba Irlandczyków emigrujących za chlebem, m.in. do Stanów Zjednoczonych czy Australii. - Ok. 40 proc. bezrobotnych stanowią przedstawiciele zawodów budowlanych, którzy powinni postawić na przekwalifikowanie, aby zwiększyć swoje szanse na znalezienie zatrudnienia. Ważne będzie zdobycie odpowiednich umiejętności, ponieważ w 2012 r. mają znacząco rozwijać się sektory: spożywczy, energetyczny, mikroelektroniczny i produkcja sprzętu medycznego - mówi Barnaba Dorda ze związku zawodowego SIPTU. Dodaje, że najwięcej stanowisk pojawi się w takich dużych miastach, jak Dublin, Cork czy Galway, a także w ich najbliższym sąsiedztwie. Wyspa ciągle kusi zagranicznych turystów, więc z czasem zacznie przybywać propozycji z hotelarstwa-gastronomii, zwłaszcza sezonowych. Jednak kto oczekuje w nadchodzących miesiącach diametralnej poprawy na rynku pracy, będzie srodze rozczarowany. W wielu prognozach nie ma słowa o tym, aby w 2012 r. poziom bezrobocia spadł poniżej 14 proc. Na szczęście nie brakuje zmian wprowadzanych z myślą o osobach zatrudnionych. - Do tej pory miejscowe prawo dopuszczało do sytuacji, w których pracownicy agencyjni mogli być inaczej traktowani niż ich koledzy przyjęci bezpośrednio przez klienta agencji, nawet jeśli zarabiali ramię w ramię. Od 5 grudnia warunki pracy dla jednych i drugich są już takie same - informuje Barnaba Dorda. NIEMCY Według prognoz przedstawionych przez Deutscher Industrie- und Handelskammertages, w 2012 r. nad Renem powstanie 250 tys. nowych miejsc pracy. Najwięcej, bo aż 80 tys. posad zostanie utworzonych w sektorze usług osobistych, w tym w opiece zdrowotnej i społecznej, a także gastronomii. Prawdopodobnie część z nich przypadnie naszym rodakom. - Obecnie największym problemem przedsiębiorstw z różnych branż jest brak wykwalifikowanej kadry. Arbeitsagentur szacuje, że firmy poszukują ok. 400 tys. pracowników w szeroko rozumianych zawodach technicznych - mówi Sara Paleczny z agencji rekrutacyjnej CBS butler.de. Jeszcze do niedawna pojawiały się głosy, że po 1 maja nastąpi najazd taniej siły roboczej z Europy Środkowo-Wschodniej, co zaowocuje m.in. masowymi zwolnieniami miejscowych. Obawy okazały się wyolbrzymione i nic nie wskazuje na to, aby w najbliższej przyszłości powróciły ""na tapetę"". - Na tym rynku jeszcze długo każdy prawdziwy fachowiec znajdzie zatrudnienie. Ponadto pracodawca niemiecki w porównaniu do polskiego jest z reguły rzetelniejszy, a kultura pracy w Niemczech wyższa niż nad Wisłą - ocenia Anna Pilarz z ESD Personalservice Polska. Prognozy gospodarcze są dla Niemiec bardziej optymistyczne niż dla wielu innych europejskich państw. - Zdaniem analityków w 2012 r. naszym zachodnim sąsiadom uda się uniknąć recesji, dzięki czemu można oczekiwać wyższych zarobków, choć będzie to wzrost symboliczny - mówi Wojciech Rzepka z agencji zatrudnienia ATERIMA MED. Niewykluczone, że na dobre rozgorzeje debata na temat płacy minimalnej, ponieważ ostatnio CDU zmieniła swoje stanowisko w tej kwestii. Partia kanclerz Angeli Merkel opowiedziała się za wprowadzeniem najniższego ustawowo wynagrodzenia we wszystkich branżach. Standardowo atrakcyjniejsze stawki to wyróżnik zachodnich landów, ale oczekiwania wobec potencjalnych pracowników są większe. Kto myśli o podboju dawnej NRD, musi nastawić się na mniejszą liczbę ofert. - Jednak pracodawcy z całego kraju coraz staranniej wybierają pracowników, zwracając dużą uwagę na znajomość języka niemieckiego. Nie spodziewam się, aby w tym zakresie nastąpił przełom w przyszłym roku - analizuje Anna Pilarz. Prawdopodobnie w nadchodzących miesiącach u pośredników zagoszczą bardziej zróżnicowane oferty niż dotychczas, w tym także zawody stosunkowo rzadziej promowane. - Rynek zdecydowanie otwiera się na kandydatów z Polski i wiele przedsiębiorstw jest zainteresowanych nie tylko obsadzeniem stanowisk produkcyjnych, ale również pozyskaniem wysoko wykwalifikowanych specjalistów - mówi Sara Paleczny. Wpływ na taką sytuację ma szereg czynników, w tym m.in. proces szybkiego starzenia się społeczeństwa, a jednocześnie niechęć młodego pokolenia do zdobywania określonych kwalifikacji zawodowych czy wykonywania określonych obowiązków. - Szacuje się, że z pracy ze względu na wiek emerytalny może odejść nawet ok. 250 tys. osób, a to oczywiście stwarza szanse również dla personelu z zagranicy, także Polaków. Jednak w dobie kryzysu, stosunkowo stabilna sytuacja gospodarcza Niemiec spowoduje większe zainteresowanie wyjazdami zarobkowymi wśród mieszkańców np. Grecji i Portugalii - mówi Wojciech Rzepka. NORWEGIA To właśnie w tym kraju panują najlepsze warunki do życia - tak przynajmniej wynika z Rankingu Rozwoju Społecznego, publikowanego od 1990 r. przez Organizację Narodów Zjednoczonych (ONZ). Jednak sytuacja na norweskim rynku pracy wciąż pozostaje gorsza niż przed spowolnieniem gospodarczym, choć pracodawcy oferują jedne z najatrakcyjniejszych wynagrodzeń na kontynencie. - Wśród zachodzących zmian należy wspomnieć o ograniczeniu liczby nadgodzin. Obecnie można wykonywać swoje obowiązki do 48 godzin tygodniowo w okresie rozliczeniowym - informuje Patryk Płaza z CBR Cross Border Recruitment. Wskaźnik bezrobocia (3,3 proc. - według Statistisk sentralbyra) jest stosunkowo... wysoki jak na tamtejsze standardy, ale firmy z wybranych branż są wręcz skazane na pomoc przyjezdnych. - Na początku grudnia rozpoczęliśmy intensywną rekrutację w branży budowlanej. Ze względu na prognozowane duże zapotrzebowanie na cieśli, od stycznia powrócimy do organizowania bezpłatnych kursów języka norweskiego - mówi Izabela Ferenc z Agencji Zatrudnienia Adecco Poland. W ostatnich tygodniach potrzebni byli m.in. monterzy rusztowań, hydraulicy, dekarze, zbrojarze czy murarze. Wiele wskazuje na to, że przedstawiciele tych zawodów również znajdą zajęcie w 2012 r. - Mimo zadyszki w Europie w Norwegii nadal powstają drogi, domy czy budynki użyteczności publicznej. Nasze ostatnie zamówienia pochodziły zarówno z rejonów Oslo, jak i ze Stavanger, z Bergen oraz Trondheim - informuje Patryk Płaza. Z pewnością część rodaków ""zakotwiczy"" w branży stoczniowej. - Zauważamy zwiększające się zapotrzebowanie m.in. na spawaczy oraz elektromonterów, prawdopodobnie tendencja zwyżkowa utrzyma się w nadchodzących miesiącach. Spodziewamy się ofert z takich miast, jak Aukra, Sovik, Bratvag, Floro oraz Tomrefjord - mówi Izabela Sobczak z agencji pośrednictwa pracy Time Personale. Bez wsparcia ""z zewnątrz"" nie poradzą sobie też placówki służby zdrowia, przedsiębiorstwa transportowe czy autoryzowane serwisy samochodowe. Z celowników rekruterów nie znikną więc pielęgniarki, kierowcy, a także mechanicy. - Ponadto pracodawcy również będą otwarci na zatrudnianie inżynierów. Pod koniec listopada otrzymaliśmy pierwsze zapytania pod kątem takich stanowisk w budownictwie, przemyśle oraz IT - mówi Izabela Ferenc. Kraina fiordów postrzegana jest przez wielu Polaków jako wyjątkowo bezpieczna przystań. - Jednak w 2012 r. na pewno będziemy mieć do czynienia z dalszym skracaniem kontraktów. W tej chwili na sześciomiesięczne i dłuższe umowy mogą liczyć mechanicy samochodowi, natomiast w budowlance dominują umowy od dwóch tygodni do miesiąca, przedłużane cyklicznie na kolejne miesiące - informuje Patryk Płaza. SZWAJCARIA W listopadzie poziom bezrobocia w tym kraju wyniósł 3,1 proc., czyli wzrósł o 0,2 proc. w porównaniu z październikiem, ale w ciągu roku spadł o 0,5 proc. Sytuacja na rynku pracy jest więc zdecydowanie lepsza niż w wielu zakątkach Europy, lecz czasy kiedy wskaźnik bezrobocia zatrzymał się na poziomie 1,5 proc. (od maja 2001 r. do sierpnia 2001 r.) minęły już bezpowrotnie. - Warunki zatrudnienia są bardzo atrakcyjne i miejmy nadzieję, że takie pozostaną - mówi Marta Wiśniewska z firmy LSJ Agencja Pracy. Szwajcaria ""od zawsze"" wywołuje skojarzenia z wysokimi wynagrodzeniami, co w połączeniu z mocnym kursem franka pobudza wyobraźnię potencjalnych emigrantów zarobkowych. Z drugiej strony koszty życia przyprawiają przyjezdnych o ból głowy. Nie bez przyczyny Zurych i Genewa zaliczane są do najdroższych miast świata. Polaków cieszyć może fakt, że podjęcie zatrudnienia w Szwajcarii jest zdecydowanie prostsze niż jeszcze rok temu. Oczywiście ułatwienia dotyczą tylko procedur, ponieważ wymagania pracodawców wobec kandydatów pozostają praktycznie bez zmian. - Ostatnio największe szanse na podpisanie umowy miały osoby z wieloletnim, udokumentowanym doświadczeniem zawodowym i dobrą znajomością języka niemieckiego. Wysłaliśmy sporo pielęgniarek, opiekunek, elektryków oraz spawaczy, a w 2012 r. zamierzamy kontynuować nabór na te stanowiska - mówi Marta Wiśniewska. Dodaje, że z czasem zostanie również ogłoszona rekrutacja dekarzy i cieśli. U pośredników pojawią się też propozycje dla glazurników, monterów płyt regipsowych, monterów instalacji wodno-gazowych, malarzy/tapeciarzy, hydraulików, operatorów dźwigu czy operatorów/programistów CNC. - Największe zapotrzebowanie w budownictwie, przemyśle metalowym oraz służbie zdrowia jest w Zurychu, Bernie i St. Gallen - informuje Łukasz Pactwa z agencji zatrudnienia Personnel International. Oczywiście w ojczyźnie Wilhelma Tella spore szanse na karierę mają menedżerowie sektora usług finansowych. Interesujące perspektywy zawodowe rysują się również przed inżynierami oraz informatykami. Alternatywą wartą przemyślenia pozostanie zarabianie sezonowe, np. w rolnictwie czy hotelarstwie/gastronomii. - Z pewnością w 2012 r. wyjadą nie tylko fachowcy. Coraz częściej otrzymujemy zapytania o pracowników mało wykwalifikowanych do prac pomocniczych i magazynowych - mówi Łukasz Pactwa. SZWECJA Od 1 maja 2004 r. Polacy mogą swobodnie podejmować zatrudnienie po drugiej stronie Bałtyku. Jednak w ciągu ponad siedmiu lat nasi rodacy stosunkowo rzadko obierali kurs na Sztokholm, Goteborg, Malmo czy inne miasta Kraju Trzech Koron. Nic nie wskazuje na to, że w najbliższych miesiącach ta sytuacja ulegnie zmianie, choć część firm z północy ma problem z obsadzeniem posad. - Ten rynek pracy wielu osobom kojarzy się z bezpieczeństwem, bogatymi osłonami socjalnymi oraz wysokimi zarobkami. Trzeba jednak pamiętać, że bez znajomości języka szwedzkiego znalezienie wolnego stanowiska jest bardzo utrudnione - mówi Piotr Janicki z agencji rekrutacyjnej reConnect. Od lat z niedoborem personelu zmaga się służba zdrowia, a więc na wagę złota pozostaną pielęgniarki. Z pewnością opiekunki osób starszych jeszcze długo będą miały ""zarezerwowane"" miejsce wśród zawodów deficytowych, m.in. ze względu na szybkie starzenie się tamtejszego społeczeństwa. - Jednak w ostatnim czasie największe zapotrzebowanie na wykwalifikowanych pracowników przejawiała branża budowlana. Prawdopodobnie nie zmieni się to w przyszłym roku, więc liczymy na kolejne oferty pracy m.in. dla zbrojarzy-betoniarzy, a także cieśli szalunkowych - informuje Piotr Janicki. Z dnia na dzień nie zabraknie też propozycji dla mechaników samochodowych, rzeźników, informatyków czy personelu sprzątającego. Ciągle stosunkowo łatwo będzie o angaż na sezon, np. przy sadzeniu drzewek, usuwaniu połamanych drzew, zbieraniu runa leśnego czy truskawek. - Odnośnie 2012 r. panuje umiarkowany optymizm, wzrost PKB w trzecim kwartale br. wyniósł ponad 4 proc. Jednak analitycy głośno mówią o możliwości spowolnienia gospodarczego, spowodowanego zmniejszonym eksportem - przypomina Piotr Janicki. WIELKA BRYTANIA W 2012 r. brytyjska gospodarka miała ""urosnąć"" o 2,5 proc. - tak wynikało z wiosennego sprawozdania budżetowego dla parlamentu. Jednak pod koniec listopada minister finansów George Osborne, po raz kolejny powołując się na prognozy Office for Budget Responsibility (OBR), przedstawił znacznie mniej optymistyczny wariant, tj. PKB na poziomie 0,7 proc. Ponadto ostrzegł, że nad Tamizę może zawitać recesja, jeśli kryzys zadłużeniowy w strefie euro nie zostanie zażegnany. - Najprawdopodobniej nadchodzący rok będzie bardzo ciężki dla rynku pracy. Trudny czas nadchodzi dla osób bez wysokich kwalifikacji zawodowych, którym nawet przeprowadzka do innego miasta nie musi zagwarantować zdobycia etatu, ponieważ konkurencja jest spora, a bezrobocie zbliża się do 9 proc. - mówi Marcin Spychała z agencji rekrutacyjnej PeakStaff. Według niego, jednocześnie zacznie przybywać propozycji zatrudnienia w zawodach wysoko wykwalifikowanych, szczególnie w sektorze inżynieryjnym. Wprawdzie ekipa premiera Davida Camerona przeznacza środki na tworzenie nowych miejsc pracy, ale jednocześnie część działań związanych z ""zaciskaniem pasa"" budzi wyraźny sprzeciw mieszkańców Wysp. Wyraz społecznego niezadowolenia był szczególnie widoczny 30 listopada, gdy 37 brytyjskich związków zawodowych, reprezentujących ok. 2 milionów pracowników sektora publicznego wzięło udział w największej akcji protestacyjnej od wielu lat. W 2012 r. z pewnością nie wyschnie ""źródło"" z propozycjami zatrudnienia dla opiekunek/opiekunów osób starszych czy pielęgniarek. O podpisaniu umów mogą też myśleć szwaczki i krawcowe. Cały czas pożądani będą także rzeźnicy, mechanicy samochodowi, kierowcy autobusów, stolarze oraz spawacze. Wiele wskazuje na to, że w niektórych zakładach na stanowiska produkcyjne trafią ""posiłki"" z zagranicy, w tym z Polski. - W ostatnich tygodniach roku mamy do czynienia z tradycyjnym wyhamowaniem i zmniejszeniem liczby ofert pracy na stałe. Firmy bardzo niechętnie przyjmują przed Bożym Narodzeniem, wolą rozpocząć rekrutację w styczniu - mówi Marcin Spychała. Zwolenników tymczasowych przeprowadzek już kuszą farmerzy. W lipcu i sierpniu oczy sportowego świata zostaną skierowane na Londyn. Za uczestnikami Letnich Igrzysk Olimpijskich zjadą bowiem kibice i turyści, co przełoży się na dodatkową rekrutację m.in. do hotelarstwa-gastronomii. - Niewykluczone, że w 2012 r. warunki płacowe na większej liczbie stanowisk będą oparte o National Minimum Wage. Do tej pory najniższe ustawowo stawki proponowano w wielu branżach i gałęziach przemysłu pracownikom z zagranicy, ale wkrótce może to już stać się nagminne, stąd zmniejszy się konkurencyjność polskich pracowników - prognozuje Grzegorz Nagórka z agencji pośrednictwa pracy Jobland.pl. WŁOCHY Cięcia, oszczędności, kryzys - to słowa wyjątkowo często powtarzane w kontekście sytuacji na Półwyspie Apenińskim. Skalę problemów doskonale obrazuje fakt, że na początku grudnia rząd przyjął już piąty w ostatnich miesiącach pakiet antykryzysowy, tym razem o wartości 30 miliardów euro. Za tą próbą uzdrawiania finansów publicznych stoi premier profesor Mario Monti wraz ze swoją ekipą, natomiast za wcześniejszymi - gabinet Silvio Berlusconiego. - Gospodarka włoska przechodzi trudny moment, więc ofert pracy w 2012 r. pojawi się zapewne niewiele. Ponadto propozycje będą coraz mniej atrakcyjne dla Polaków, gdyż stawki gwarantowane przez tamtejszych przedsiębiorców nie należą do wysokich - mówi Magdalena Kamińska z agencji rekrutacyjnej Obiettivo Lavoro. Wielu pracodawców nie musi poszukiwać kandydatów w innych krajach, ponieważ otrzymują oni liczne zgłoszenia z kraju. Według danych przedstawionych przez Istituto Nazionale di Statistica (włoski urząd statystyczny), w październiku wskaźnik bezrobocia podskoczył o 0,2 proc., osiągając 8,5 proc. W szczególnie trudnej sytuacji znajdują się osoby poniżej 24. roku życia (29,2 proc. bezrobotnych w tej grupie wiekowej), dlatego rzucane są kolejne ""koła ratunkowe"". Jednym z nich jest program AMVA (Apprendistato e mestieri a vocazione artigianale), którego główne założenia dotyczą nie tylko wspierania zatrudnienia młodych ludzi, ale też rozwoju rzemiosła i podtrzymaniu tradycji kulturowych. - Obecnie największe szanse na znalezienie pracy mają specjaliści, zwłaszcza w sektorach, w których kryzys pozostaje najmniej odczuwalny. Spodziewamy się ofert dla spawaczy MAG, MIG, TIG oraz łukiem krytym - informuje Magdalena Kamińska. Według niej, zapotrzebowanie na dodatkowych pracowników może występować w północnych rejonach Włoch, gdzie znajduje się skupisko firm przemysłowych.",,
https://wiadomosci.onet.pl/swiat/coraz-wiecej-osob-przyjezdza-do-niemiec/jv3n7,Coraz więcej osób przyjeżdża do Niemiec,Po dwóch latach przewagi liczby opuszczających kraj nad liczbą osiedlających się w nim Niemcy odzyskały w 2010 roku dodatnie saldo migracyjne - poinformował zatwierdzony dzisiaj przez niemiecki rząd doroczny raport na temat migracji.,"Według niego, w ubiegłym roku przybyło do Niemiec w celu osiedlenia się 798 282 ludzi, a opuściło je na stałe 670 605. Oznacza to dodatnie saldo 127 677 osób. Ponad połowę ubiegłorocznych imigrantów stanowili obywatele państw Unii Europejskiej - głosi opracowany przez federalne Ministerstwo Spraw Wewnętrznych raport. Liczba obywateli Niemiec, którzy opuścili swą ojczyznę, wzrosła w porównaniu z rokiem 2009 o 9 proc. do 141 tys. ""Jednocześnie liczba powracających Niemców lekko wzrosła"" - zaznacza się w dokumencie. Jednak w rezultacie ubiegłorocznych migracji o 28,3 tys. obywateli Niemiec więcej opuściło ojczysty kraj niż do niego wróciło.",fot. Reuters,
https://wiadomosci.onet.pl/kraj/wolontariusze-ruszaja-w-swiat-czas-na-polske/vf7sl,"Wolontariusze ruszają w świat. ""Czas na Polskę""","Ruszyła kolejna edycja programu ""Czas na Polskę"", w ramach którego wolontariusze wyjeżdżają na kilka miesięcy do Polaków mieszkających w różnych częściach świata. Jedną z wolontariuszek jest Andżelika Borys, która pojedzie do Brazylii.","W ramach programu ""Czas na Polskę"" wolontariusze wyruszają na kilka miesięcy do naszych rodaków mieszkających w różnych częściach świata. Mają tam animować życie małych środowisk polskich. W ubiegłym roku, podczas pierwszej edycji programu, ośmioro wolontariuszy odwiedziło Polonię w Argentynie, Brazylii i Kanadzie. W tym roku cztery osoby pojadą do Rosji, Armenii i na Ukrainę. Jako specjalny wysłannik do Brazylii pojedzie Andżelika Borys. Konferencja prasowa na temat programu ""Czas na Polskę"" z udziałem Andżeliki Borys odbędzie się w piątek. Planowano ją na wtorek; jednak - jak poinformowała koordynatorka programu Agnieszka Ostrowska ze Stowarzyszenia ""Wspólnota Polska"" - z powodu nagłej zmiany przepisów wyjazdowych na Białorusi (nie można wyjeżdżać częściej niż raz na osiem dni) przyjazd Andżeliki Borys do Polski będzie możliwy dopiero 9 grudnia. Spośród kilkudziesięciu zgłoszonych kandydatur wyłonieni zostali najlepsi, którzy do końca grudnia znajdą się na miejscu swojej pracy. Wolontariusze mają opłacony transport i pobyt, nie otrzymują jednak żadnego wynagrodzenia za pracę. - Każdy z nich to nie tylko kompetentna, znająca miejscowy język osoba, ale także nietuzinkowa postać, która będzie prawdziwym ambasadorem Polski w środowisku, w którym często znajomość języka i kultury polskiej nie stoi na wysokim poziomie - zapewniła Ostrowska. Misja wolontariuszy będzie trwała trzy miesiące, będzie dokumentowana i prezentowana na stronie internetowej www.czasnapolske.pl w postaci krótkich filmów, zdjęć, reportaży i prowadzonych blogów. Program ""Czas na Polskę"" został wymyślony i zorganizowany przez Stowarzyszenie ""Wspólnota Polska"", z myślą o Polakach mieszkających poza granicami kraju, gdzie trudno jest zachować swoją tożsamość narodową, a młode pokolenia rzadko znają język polski, gdzie brakuje nauczycieli języka, a także osób, które przybliżałyby polską kulturę, zwyczaje, pomogłyby organizować życie polskiej wspólnoty, ukazywały współczesną sytuację i kulturę Polski.",,
https://wiadomosci.onet.pl/kiosk/kobieta-pracujaca/dnn0d,Kobieta pracująca,"Bohaterka serialu ""Czterdziestolatek"" wielokrotnie udowodniała, że żadnej pracy się nie boi. Dziś podobną filozofię wyznaje wiele Polek, wybierających karierę zawodową za granicą, również na stanowiskach ""podobno"" zarezerwowanych dla mężczyzn.","W okresie prosperity emigranci przebierali w ofertach zatrudnienia niczym w ulęgałkach. Wiele firm, by tylko skusić kandydatów, gwarantowało np. bilety lotnicze, darmowe zakwaterowanie czy wyżywienie. Recesja sprawiła, że tego typu bonusy należą już do rzadkości, natomiast do pracodawców i tak trafiają stosy dokumentów aplikacyjnych, w tym wiele od kobiet z Polski. - Jeszcze kilka lat temu mężczyzna wyjeżdżał do pracy, a jego partnerka zostawała w kraju, zajmując się domem i rodziną. Jeżeli panie opuszczały ojczyznę, to najczęściej po to, by dołączyć z dziećmi do męża i na obczyźnie wieść wspólne życie - mówi Małgorzata Wyrwińska z Agencji Pracy i Doradztwa Personalnego InterKadra. Według niej, w ostatnim czasie najczęściej na pakowanie walizek decydują się kobiety młode oraz bezrobotne w średnim wieku (40-50). Jednak obecnie o sukces jest trudniej niż kilka lat temu. Wprawdzie rynki pracy zostały w pełni otwarte, ale oczekiwania pracodawców znacznie wzrosły. W wielu więc przypadkach CV, które 5-6 lat temu dawało gwarancję podpisania umowy, dziś może zostać pominięte przy rozdzielaniu zaproszeń na interview. - Panie, które dotychczas brały udział w rekrutacjach, charakteryzowały się bardzo dużą motywacją oraz pozytywnym nastawieniem do wyjazdu. Ich atutem była energiczność oraz rzetelne podejście do procesu naboru, a niekiedy też większe zdecydowanie od mężczyzn - informuje Rafał Kaczmar z Agencji Zatrudnienia Adecco Poland. Baby są jakieś inne Nie jest tajemnicą, że wielu pracodawców preferuje żeński personel. - Jeden z naszych klientów był bardzo zainteresowany zatrudnieniem pań na stanowisko kierowcy autobusu. Wynikało to z polityki i działań PR firmy, która miała wizerunek pracodawcy przyjaznego kobietom - przypomina Marcin Węgier z agencji rekrutacyjnej GlobalForce Services. Niekiedy płeć to spory atut na samym początku rekrutacji, lecz o przydatności pod kątem danej posady decyduje przede wszystkim wykształcenie kierunkowe i/lub doświadczenie zawodowe, a także znajomość języka obcego lub chęć jego nauki. W przypadku wykonywania niektórych zadań niebagatelne znaczenie odgrywają też cechy charakteru. - Panie częściej niż panowie wykazują się wrażliwością, dokładnością oraz większą odpornością na stres. Ponadto są lepiej zorganizowane i przeważnie bardziej zdeterminowane - twierdzi Małgorzata Wyrwińska. Według niej, dużym atutem przedstawicielek płci pięknej jest otwartość, co ułatwia szybszą asymilację w nowym otoczeniu. Doświadczenie z domu Firmy z otwartymi ramionami czekają na Polki, które chcą zajmować się osobami starszymi i niepełnosprawnymi. - Klienci zdecydowanie częściej zgłaszają zapotrzebowanie na opiekunki niż opiekunów. Nie ma to nic wspólnego z dyskryminacją, lecz wynika z oczekiwań seniorów zdanych na kosztowną opiekę zinstytucjonalizowaną - mówi Magdalena Derlacz-Popławska z agencji pośrednictwa pracy Ontos. Ręce do pracy potrzebne są w odpowiednich placówkach, jak również w domach prywatnych. Mieszkając pod jednym dachem z podopiecznym, trzeba m.in. przygotowywać posiłki, dbać o porządek w mieszkaniu czy zapewniać takiej osobie wszechstronną pomoc. - Przeważnie to kobiety troszczą się o ognisko rodzinne, przez co często są świetnie zorganizowane, a jednocześnie doceniane przez pracodawców - mówi Małgorzata Wyrwińska. W tej branży, oprócz doświadczenia i znajomości języka obcego, często o sukcesie w rekrutacji decyduje empatia oraz wyrozumiałość. Kto jednak woli opiekować się najmłodszymi, może wybrać program au-pair. Jednak trzeba pamiętać o górnej granicy wieku (różnią się w poszczególnych państwach) i... kosztach związanych z uczestnictwem w tym przedsięwzięciu. Giełda pracy Spory wybór ofert mają osoby zainteresowane podjęciem zatrudnienia w służbie zdrowia. - W przypadku stanowiska pielęgniarki/pielęgniarza płeć nie odgrywa żadnego znaczenia, ważne są kwalifikacje oraz posiadanie prawa do wykonywania zawodu na terenie np. Wielkiej Brytanii - mówi Magdalena Derlacz-Popławska. Podobnie zasady dotyczą rekrutacji lekarzy, choć oczywiście można wyróżnić specjalizacje cieszące się większą popularnością wśród pań niż panów. Wielu Polkom z łatwością przychodzi zdobycie pracy, przeważnie sezonowej, w ogrodnictwie/rolnictwie. Niekiedy do np. zbierania owoców, sadzenia warzyw czy sortowania kwiatów nie trzeba posiadać doświadczenia zawodowego. - Szanse kobiet wynikają m.in. z większej, w porównaniu z mężczyznami, cierpliwości oraz skrupulatności - zauważa Rafał Kaczmar. Przed debiutantkami drzwi szeroko otwierają niektóre linie lotnicze, poszukujące personelu pokładowego. Aby zarabiać jako stewardesa, należy spełniać wiele wymagań (m.in. odpowiedni wzrost, umiejętność pływania itd.) oraz pozytywnie zakończyć szkolenie. Nasze rodaczki od lat chętnie kandydują na stanowiska w gastronomii, hotelarstwie, a także w firmach odpowiadających za utrzymanie czystości. Ponadto z kraju wyjeżdżają też szwaczki oraz krawcowe. - W Wielkiej Brytanii to zawody deficytowe, a na dodatek mało kto obecnie kształci się w tym kierunku. Pracodawcy, również znane koncerny odzieżowe, potrzebują wsparcia m.in. znad Wisły - mówi Irina Nanevic z agencji rekrutacyjnej Jark. Gdzie te chłopy? W ostatnich latach Polki chętniej stawiają na zawody uchodzące za męskie. - Do tej pory za takie mogliśmy uznać stanowiska w branży produkcyjnej (np. kierownik produkcji), IT (np. specjalista ds. dokumentacji technicznej) czy logistyce (np. kierownik magazynów). Kobiety częściej niż kiedyś wybierają studia o profilu technicznym, w związku z tym również wzrasta zainteresowanie takimi ""kierunkowymi"" ofertami pracy - mówi Artur Ragan z agencji pracy Work Express. Ostatnio jeden z zakładów w Niemczech potrzebował pracownika produkcji tworzyw sztucznych, a zainteresowanie posadą było tak samo duże ze strony pań, jak i panów. Potencjalne emigrantki nie przechodzą obojętnie obok propozycji pracy w rzeźniach. - Dziś kandydatki ubiegające się o stanowisko wykrawaczki nie są żadnym novum czy powodem do szczególnej ekscytacji. Niemniej jednak takich zgłoszeń jest niewiele, przeważnie jedno na 50 - mówi Patryk Płaza z CBR Cross Border Recruitment. Mimo że jest to branża ""od zawsze"" zdominowana przez mężczyzn, panie potrafią się w niej odnaleźć. - Zwykle zajmują się klasowaniem oraz trybowaniem mięsa. Przeważnie nie przyjmują zadań na uboju, ponieważ do ich wykonywania potrzeba naprawdę dużej siły fizycznej - mówi Monika Król z agencji pośrednictwa pracy EURO WORK z Katowic. Nie ma lekko Między bajki trzeba włożyć stwierdzenie, że Polki pracujące w męskich zawodach mogą liczyć na ulgowe traktowanie. - Dla pań np. układanie skrzynek ważących ok. 15 kg jest z pewnością trudniejsze niż dla panów. Jednak w Holandii na liniach produkcyjnych czy w szklarniach nie ma rozróżnienia zakresu obowiązków ze względu na płeć, więc częste podnoszenie towaru lub przenoszenie skrzynek przez kobiety to nic nietypowego - uważa Beata Terechowicz z agencji pracy Hands To Work. Niektórzy pracodawcy zastanawiają się, czy nasze rodaczki podołają wymaganiom stanowiska. - Staramy się rozwiać tego typu obawy, a świadomość naszych klientów jest coraz większa. W projekcie dotyczącym zatrudnienia personelu na produkcji w Niemczech nikt nigdy nam nie zgłaszał, że praca jest bardziej odpowiednia dla mężczyzn - mówi Artur Ragan. Dodaje, że przyjęte Polki zostały skierowane do zadań wymagających mniejszej siły fizycznej. Niekiedy kandydatki biorą już udział w kursach przygotowujących do objęcia nowej posady, podnoszą kwalifikacje językowe, ale później nieoczekiwanie rezygnują z podboju zagranicznych rynków pracy. Czasem ""odpuszczają"" już po zakończeniu wstępnej selekcji. - Zdarzały się pojedyncze przypadki, kiedy kobiety wykazywały zainteresowanie stanowiskami takimi, jak dźwigowy czy kierowca ciężarówki. Jednak ze względu na warunki samej oferty (np. konieczność dzielenia zakwaterowania z panami) do zatrudnienia nigdy nie dochodziło - mówi Joanna Wieliczko z agencji pośrednictwa pracy Jobland.pl. Emigrowanie z głową",,
https://wiadomosci.onet.pl/kiosk/raj-dla-bezrobotnych/537cz,Raj dla bezrobotnych,"W Polsce zasiłek dla bezrobotnych przyznawany jest nielicznym, niechętnie i nie wystarcza na pokrycie nawet podstawowych potrzeb. Jednak nie wszędzie tak jest. Wśród krajów, do których jeździmy pracować, są i takie, gdzie bezrobotni otrzymują więcej, niż wynosi polska średnia krajowa. Niekiedy znacznie więcej.","W czasach kryzysu utrata pracy - w tym za granicą - nie jest rzadkością. Zanim dojdzie do takiej sytuacji warto się dowiedzieć, gdzie system opieki socjalnej gwarantuje godziwe zabezpieczenie na wypadek bezrobocia. Tym bardziej że wysokość takiego świadczenia znacząco się różni w zależności od kraju i może wynosić od kilkuset do niemal 2 tys. euro miesięcznie. Gdzie zatem ""najlepiej"" stracić pracę? Zdecydowanie w krajach skandynawskich. Tam, ale także w Niemczech, zasiłki ustala się w wysokości, która ma pozwolić bezrobotnemu na uniknięcie społecznej marginalizacji i dość swobodne szukanie nowej pracy. W porównaniu z socjalnymi rajami północnej Europy daleko w tyle pozostaje popularna wśród Polaków Wielka Brytania, gdzie zabezpieczenia należą z kolei do najniższych w ""starej"" Unii. Skandynawski raj Inaczej jest w Danii, gdzie zasiłki dla bezrobotnych stały się ważnym elementem polityki społecznej i gospodarczej państwa - tzw. flexicurity. Wykorzystuje się je nie tylko jako instrument pomocy dla osób pozostających bez pracy, ale też narzędzie służące do nakręcania gospodarczej koniunktury i swoisty ""zamiennik"" płacy minimalnej. Duńczycy uznali, że odpowiednio wysoka pomoc dla tych, którzy nie będą pracować, zmusi pracodawców do oferowania atrakcyjnych (w porównaniu z zasiłkiem) wynagrodzeń osobom najmniej zarabiającym. To z kolei miało zwiększyć popyt i doprowadzić do spadku bezrobocia, które w chwili wprowadzania nowego systemu, utrzymywało się na kilkunastoprocentowym poziomie. O jakie kwoty zasiłku chodzi w tym wypadku? Nawet o 90 proc. ostatniej pensji przed utratą pracy, jednak nie więcej niż 3760 koron duńskich (2,2 tys. zł) na... tydzień. W skali miesiąca duński bezrobotny może liczyć na ponad dwie polskie średnie krajowe. Zasiłek jest wypłacany przez dwa lata (przed kryzysem - cztery), jednak w drugim roku trzeba zacząć uczestniczyć w kursach zawodowych oferowanych przez urzędy pracy. By móc ubiegać się o te pieniądze, trzeba w ciągu trzech lat przed utratą posady przepracować przynajmniej 52 tygodnie i być w tym czasie członkiem funduszu ubezpieczeń od bezrobocia, do którego może przystąpić każdy obywatel Unii Europejskiej pracujący na terenie Danii. Warunkiem pobierania tego świadczenia jest także stała rezydencja w tym kraju, aktywne szukanie pracy - nie można np. odmówić ofercie zatrudnienia pokrywającej się z naszymi kompetencjami zawodowymi - oraz ""bycie do dyspozycji urzędu pracy"". Ten ostatni warunek zabezpiecza Duńczyków przed płaceniem imigrantom, którzy mieszkaliby w swoim kraju i korzystali z hojnego systemu pomocy społecznej skandynawskiego państwa. W praktyce działa to tak, że niestawienie się w urzędzie dzień po otrzymaniu wezwania skutkuje utratą prawa do zasiłku. Bardzo wysokie i, podobnie jak w Danii, uzależnione od dochodów uzyskiwanych przed utratą pracy są także zasiłki w pozostałych krajach skandynawskich. W Szwecji system świadczeń składa się z dwóch filarów - pierwszy to pomoc ""dla każdego"", niezależna od przystąpienia do dobrowolnego funduszu. Warunkiem jej otrzymywania jest stała rezydencja w Szwecji, ukończone 20 lat i zarejestrowanie się w odpowiednim urzędzie. Wynosi ona 320 koron szwedzkich (155 zł) dziennie. Po przystąpieniu do ""drugiego filara"", czyli dobrowolnego ubezpieczenia, można liczyć na sumę ponad dwa razy większą, bo 680 koron (330 zł), jednak nie więcej niż 80 proc. ostatniej wypłaty. Pieniądze są wypłacane w tej wysokości przez 200 dni, w ciągu kolejnych 100 kwota zmniejsza się do 70 proc. Rodzice niepełnoletnich dzieci mogą liczyć jeszcze na kolejne 150 dni pomocy w wysokości właśnie 70 proc. średniego wynagrodzenia z 12 miesięcy przed utratą pracy. W Norwegii wartość pomocy jest podobna - zbliża się do 90 proc. wynagrodzenia sprzed utraty pracy - a prawo do niej zostało uzależnione od osiągnięcia określonego dochodu w ciągu trzech lat poprzedzających wystąpienie o pomoc. Za zachodnią granicą Równie ciekawie sytuacja wygląda w Niemczech, gdzie wprawdzie otrzymywane kwoty są niższe, ale można też liczyć na pomoc w opłaceniu rachunków i czynszu. Jej wysokość zwykle zmniejsza wydatki na rachunki o 75 proc. Instytucje samorządowe i federalne służą pomocą także w zakupach żywności, ubrań, kosmetyków i biletów na imprezy kulturalne. Wszystko po to, by uniknąć marginalizacji osób bezrobotnych i zapewnić im możliwość powrotu do pracy. Po utracie zatrudnienia jest się uprawnionym - wymogiem jest tu rezydencja w Niemczech oraz opłacanie składek przez minimum 12 miesięcy w ciągu ostatnich trzech lat - do zasiłku w wysokości ok. 60 proc. wynagrodzenia sprzed utraty pracy. Kwoty mogą być wyższe, gdy osoba bezrobotna opiekuje się dziećmi. Pomoc w tej wysokości jest wypłacana przez okres od sześciu do 18 miesięcy, co zależy od stażu pracy i wieku. Po zakończeniu tego okresu można liczyć na świadczenia w ramach tzw. HARTZ IV. Oznacza to ""kieszonkowe"" w wysokości ponad 300 euro (1,3 tys. zł) dla rodzica lub rodziców oraz dzieci, a także wspomnianą pomoc w pokryciu kosztów życia, mieszkania i uniknięcia marginalizacji. O tę pomoc jest jednak nieco trudniej - decyduje dochód rodziny, a nie tylko pozostawanie bez pracy przez jednego z małżonków, a także posiadane oszczędności. Prawo do świadczenia mogą ograniczyć także ""nadprogramowe"" dobra, takie jak np. drugi samochód lub nieruchomość. Głównym kryterium pozostaje stała rezydencja w Niemczech, gotowość podjęcia pracy oraz ""bycie w potrzebie"". Biedniej na Wyspach",,
https://wiadomosci.onet.pl/kraj/niemiecka-prasa-polacy-wola-pracowac-w-swoim-kraju-nie-przyjechali/69yb2,Niemiecka prasa: Polacy wolą pracować w swoim kraju. Nie przyjechali,"Niemiecka prasa zajmuje się dzisiaj sytuacją na polskim i niemieckim rynku pracy i wskazuje, że mimo dużych oczekiwań Polacy nie przyjeżdżają pracować do Niemiec. - Polacy wolą pracować w swoim kraju, niż w Niemczech, ponieważ u siebie mają pod dostatkiem możliwości - pisze Financial Times Deutschland.","Niemiecka gazeta w artykule ""Budowlańcy zostają w domu"" pisze, że ""kiedy w maju 2011 r. Niemcy otworzyły dla ośmiu krajów UE swój rynek pracy, towarzyszyła temu obawa podtrzymywana przez media i niektórych niemieckich polityków, że niemiecki rynek pracy zaleje fala pracowników z Polski"". Okazuje się jednak, że nic takiego się nie stało. ""Od maja zatrudnienie w Niemczech znalazło 50 tysięcy pracowników z ośmiu krajów, co przy rozmiarach niemieckiego rynku pracy to doprawdy niewiele"" - pisze gazeta. - Podobnie wygląda sytuacja w branży budowlanej, w której nie odnotowano wielkiego napływu pracowników ze środkowo-wschodniej Europy - zauważa Frank Dupre, wiceprezes Centralnego Zrzeszenia Niemieckiej Branży Budowlanej. Z jego perspektywy, zjawisko to dowodzi słuszności wprowadzenia okresów przejściowych. ""Dowodzi też, że warunki życia w tych krajach upodabniają się do niemieckich i potrzeba emigracji zarobkowej wyraźnie maleje"" - konstatuje Financial Times Deutschland. Gazeta zwraca uwagę na to, że między krajami wyrównał się poziom przeciętnych płac i obecnie ""są one w Polsce już tylko czterokrotnie niższe, niż w Niemczech"". - Ponieważ wzrost gospodarczy (w Polsce - red.) jest wyższy niż w RFN i utrzymuje się na stałym poziomie, różnice te jeszcze bardziej się zniwelują - uważa czasopismo. - Niewielki napływ siły roboczej do Niemiec można też uzasadnić zjawiskiem wcześniejszej migracji zarobkowej Polaków do Anglii i Irlandii. Według danych Gospodarczego Urzędu Statystycznego (GUS), około 2,3 mln Polaków zostało od 2004 roku zagranicą - podaje Financial Times Deutschland. Według szacunków polskiego rządu, jedna trzecia wróciła emigrantów do kraju, jednak większość zdecydowała się pozostać. - Są to osoby, które dążą do zapewnienia swoich wymagań i potrzeb, i umiejętnie dopasowują się przy tym do warunków. Niemiecki rynek pracy z okresami przejściowymi i swą ociężałością nie pasuje do oczekiwań tego pokolenia - cytuje gazeta wypowiedź Michała Boniego, doradcy premiera Donalda Tuska. - Tymczasem, kiedy polski rząd zastanawia się nad strategią sprowadzenia młodych Polaków z zagranicy, nieźle dzieje się w kraju pracownikom budowlanym oraz z osobom z niższymi kwalifikacjami zawodowymi - pisze dalej Financial Times Deutschand. - Nadchodzące w 2012 r. piłkarskie Mistrzostwa Europy zamieniły Polskę w wielki plac budowy. Czy jednak uda się stan z okresu przygotowawczego do mistrzostw utrzymać też po tej międzynarodowej imprezie i doprowadzić do redukcji bezrobocia? - zastanawiają się autorzy tekstu i dodają, że jedną z najważniejszych kwestii, którymi zajmują się polscy ekonomiści są duże różnice między regionami. - Środki unijne tylko w niewielkim stopniu pomogły wzmocnić strukturalnie słabe wschodnie regiony Polski - kończy Financial Times Deutschland. Zobacz najciekawsze reportaże: W jednej ze szkół w Lublinie została brutalnie zgwałcona 12-letnia uczennica. Z jej relacji wynika, że trzech uczniów ze starszych klas zaciągnęło ją do szkolnej toalety. Zaniepokojona matka nastolatki udała się z wizytą do ginekologa, który stwierdził, że dziewczynka mogła paść ofiarą przemocy seksualnej, po czym zawiadomił prokuraturę. Istnieje również podejrzenie, że w zdarzeniu uczestniczył poszukiwany listem gończym konkubent matki. Zobacz wideo:",,
https://wiadomosci.onet.pl/swiat/rosjanie-masowo-opuszczaja-swoj-kraj/1ymry,Rosjanie masowo opuszczają swój kraj,"W ciągu ostatnich 10 lat z Rosji wyjechało ok. 1,25 mln obywateli, czyli prawie tyle, ile po rewolucji bolszewickiej w 1917 roku. ""Fala emigracja niesie ze sobą poważne konsekwencje dla kraju z 142-milionową populacją, w którym śmiertelność jest znacznie wyższa niż wskaźnik urodzeń"" - czytamy w internetowym wydaniu ""Los Angeles Times"".","- Nie mogę pogodzić się z myślą, że przez kolejne 12 lat będę codziennie widzieć w telewizji Putina. (…) Chcę się stąd jak najszybciej wyrwać - mówi poeta Siergiej Irentjew, który wraz z rodziną postanowił wyemigrować do Izraela. Fizyk Władimir Alimow, obecnie pracujący w Japonii, tłumaczy, że nie był w stanie żyć normalnie ze swoją pensją w Rosyjskiej Akademii Nauk (450 dolarów miesięcznie), ani pracować na przyrządach, które świetnie pamiętają czasy radzieckie. Przyczyny emigracji są więc zarówno polityczne, jak i ekonomiczne. Co prawda, w odróżnieniu od fali emigracji z lat 70-80 XX wieku, wyjeżdżający ludzie nie sprzedają swoich nieruchomości i samochodów - po prostu po cichu wyjeżdżają. W wywiadzie dla radia Echo Moskwy prezes Izby Obrachunkowej Federacji Rosyjskiej, Siergiej Stiepaszyn, przyznał, że w ciągu ostatnich 10 lat z Rosji wyjechało ok. 1,25 mln obywateli, czyli ""prawie tyle, ile po 1917 roku (rewolucji bolszewickiej - red.)"". Eksperci przekonują, że Rosję co roku opuszcza od 100 do 150 tys. ""Fala emigracji, w tym wielu wykształconych ludzi, niesie ze sobą poważne konsekwencje dla kraju z 142-milionową populacją, w którym śmiertelność jest znacznie wyższa niż wskaźnik urodzeń"" - czytamy w internetowym wydaniu ""Los Angeles Times"". Dyrektor Ośrodka Lewady, Lew Gudkow, zwraca uwagę na polityczny wymiar problemu. - Najgorsze jest to, że wyjeżdżają ci ludzie, którzy mogliby odegrać kluczową rolę w programie modernizacji, ogłoszonym przez Kreml - podkreśla. Z kolei szef Ogólnorosyjskiego Ośrodka Badania Opinii Publicznej Walierij Fiedorow sądzi, że większość emigrantów świetnie radziła sobie w Rosji, lecz teraz chcą ""żyć lepiej i spróbować czegoś nowego"". Fiedorow przyznaje, że jakość życia w Rosji się nie polepsza, lecz - jego zdaniem - odpowiada za to kryzys ekonomiczny. (GK) Zobacz najciekawsze materiały wideo: Kontrowersyjny spot wyborczy Jednej Rosji, partii politycznej premiera Władimira Putina może zostać zakazany. Reklama, która z seksualnym podtekstem wzywa do głosowania na Jedną Rosję wzburzyła polityków opozycji, którzy zarzucają jej, że wzywa obywateli do łamania zasady tajnego głosowania. - Partia nawołuje do łamania konstytucji. Wyborca musi być sam w kabinie do głosowania - twierdzi Giennadij Gudkov, na którego wypowiedź powołuje się serwis businessinsider.com. Zdaniem dziennikarzy, jeśli oskarżenia są prawdziwe autorzy filmu mogą zostać ukarani grzywnami, a nawet karą więzienia. Zobacz wideo:",fot. Reuters,
https://wiadomosci.onet.pl/kiosk/praca-za-kolkiem/3s20l,Praca za kółkiem,Masz uprawnienia do kierowania autobusami? Wolałbyś jeździć po lepszych drogach niż polskie? Nie zastanawiaj się zbyt długo - Holendrzy potrzebują kierowców,"W kraju tulipanów ciągle brakuje kierowców busów i autobusów. Większość osób zatrudnionych w tym zawodzie to pracownicy w wieku przedemerytalnym, którzy szybko odchodzą na zasłużony odpoczynek. W związku z tym pojawiają się trudności ze znalezieniem zastępstwa. A zapotrzebowanie na kierowców rośnie, ponieważ oprócz takich przewoźników, jak Connexion, Arriva, Veolia Transport, rozwijają się mniejsze firmy transportowe. Problemy z reputacją Samodzielnie o posadę kierowcy nie jest łatwo. W niderlandzkich mediach dość często można znaleźć informacje o tym, że Polacy byli sprawcami wypadku drogowego. Holendrów bardzo irytuje polska brawura w prowadzeniu pojazdów. W wypadkowych statystykach przodują kierowcy polskich busów, wożący pracowników na odcinku Polska-Holandia. W dodatku holenderskie prawo dopuszcza możliwość prowadzenia samochodu nawet po spożyciu alkoholu (oczywiście ze stosownymi ograniczeniami). Nasi rodacy niestety skrzętnie z tego korzystają, często nie znając przy tym umiaru. To również obniża naszą drogową reputację na tyle znacząco, że trudno nam znaleźć pracę kierowcy na własną rękę. W takiej sytuacji z pomocą przychodzą agencje rekrutacyjne. Wysoka poprzeczka Oczywiście podstawą do ubiegania się o pracę za kółkiem jest odpowiednie prawo jazdy, czyli kategorii D. Może być polskie - na początku będzie respektowane, jednak po ok. pół roku należy je wymienić na holenderskie. Pracodawcy wymagają również ""prawka"" kategorii B - na samochód osobowy. Poza prawem jazdy należy wylegitymować się udokumentowanym doświadczeniem zawodowym - im dłuższe, tym lepiej. Poza tym ważny jest wiek kierowcy - trzeba mieć ukończone 21 lat. Znajomość języka holenderskiego zawsze jest dużym atutem, bez niej o pracę będzie znacznie trudniej. Pracodawcy zwracają też uwagę na cechy osobowościowe kandydatów. Trzeba wykazać się uprzejmością, spokojem, odpowiedzialnością. Kierowca musi umieć radzić sobie z szeregiem problemów, które mogą wystąpić na pokładzie autobusu. Nieodzowna będzie też znajomość podstaw wiedzy technicznej z zakresu budowy pojazdu. Ważna jest też dobra znajomość zasad pierwszej pomocy i umiejętność jej udzielania w nagłych wypadkach. Praca za kółkiem wymaga zaangażowania, koncentracji i dbałości o bezpieczeństwo pasażerów. Poza tym praca kierowcy autobusu nie jest normowana czasowo, czyli obowiązki pełni się zarówno w dzień, jak i w nocy, a także w dni świąteczne oraz wolne od pracy. Oczywiście wszystko odbywa się na podstawie przygotowanego grafiku. Pracuje się ok. czterdziestu godzin tygodniowo plus ewentualne nadgodziny. Przed przystąpieniem do jazdy pracownik odbywa specjalne szkolenia i zdaje testy. Jak szukać?",,
https://wiadomosci.onet.pl/kiosk/pieniedzy-jak-lodu/rlk4c,Pieniędzy jak lodu?,"Kraje skandynawskie to światowa czołówka pod względem bogactwa i poziomu życia. Jednak nawet ""krezusi"" z północy odczuli następstwa kryzysu. Sprawdź, kto wciąż ma szansę znaleźć zatrudnienie wśród wikingów.","DANIA We wrześniu odbyły się przedterminowe wybory parlamentarne, a zwycięstwo w nich odniósł opozycyjny ""czerwony blok"". Wśród planów nowego rządu jest m.in. zniesienie zaostrzonego systemu punktowego, regulującego imigrację zagranicznych małżonków w mieszanych małżeństwach. Z pewnością politycy poświęcą sporo czasu na uzdrawianie gospodarki, która przeżywa najtrudniejsze chwile od zakończenia II wojny światowej. Wprawdzie PKB przyspiesza, ale wolniej niż prognozowali eksperci, a tym samym powstaje mniej nowych miejsc pracy. Jednak nie od dziś w ojczyźnie klocków LEGO na imigrantów czeka sporo atrakcji. - Każdy, kto przyjeżdża do pracy po raz pierwszy, objęty zostaje programem adaptacyjnym. Może otrzymać jednorazową zapomogę oraz przez rok korzystać ze znacznej ulgi podatkowej - informuje Aleksandra Kwaśnicka z Agencji Pracy i Doradztwa Personalnego Leader Service. Zwraca uwagę, że w firmach panuje przyjazna atmosfera, a przełożeni przykładają szczególną wagę do tego, aby prawa pracownicze były przestrzegane. Dla każdego coś miłego Kopenhaga i inne duże miasta pozostają najważniejszymi ""graczami"" na rynku pracy, ale jednocześnie panuje tam największa konkurencja o wakaty. Część obcokrajowców trafia więc na mniej zaludnione obszary wybrzeża. Pracodawcy od lat zmagają się z deficytem informatyków, inżynierów oraz biotechnologów. Z kolei placówki służby zdrowia ciągle odczuwają niedobór lekarzy i pielęgniarek. Spore szanse na znalezienie zatrudnienia mają też przedstawiciele różnych zawodów związanych z budownictwem, hotelarstwem, a także gastronomią. Chętni nie powinni mieć problemów z natrafieniem na ogłoszenia o naborze do pracy w domach opieki czy logistyce. Część Polaków chętnie stawia na rolnictwo/ogrodnictwo i przetwórstwo rybne. - W tych branżach wymagania wobec kandydatów nie są wygórowane, pierwszeństwo mają jednak osoby znające komunikatywnie język angielski - mówi Aleksandra Kwaśnicka. FINLANDIA Takiego poziomu bezrobocia (6,6 proc. w sierpniu br.) życzyliby sobie rządzący wieloma europejskimi krajami, ale nad ojczyznę Nokii nadciągają czarne chmury. - Jeszcze miesiąc temu sytuację na fińskim rynku pracy oceniłabym jako pozytywną, ponieważ było wiele wolnych stanowisk, głównie w małych i średnich zakładach. Jednak ostatniootrzymaliśmy informację o planowanych strajkach związków zawodowych, dlatego aktualnie zatrudnienie jest nieco ograniczone - mówi Anna Przytulska z agencji rekrutacyjnej Opteam Poland. Zwraca uwagę, że w ostatnim czasie brakowało ofert pracy związanych z wielkimi projektami budowlanymi. Wcześniej to właśnie dzięki tego typu przedsięwzięciom (np. rozbudowa elektrowni atomowej w Olkiluoto) wielu naszych rodaków znajdowało zajęcie. - Przyszłość południa Finlandii zależy od przemysłu stoczniowego. Zakład w Turku otrzymał zlecenie, więc pod koniec 2011 r. lub na początku 2012 r. wzrośnie zapotrzebowanie na kandydatów - informuje Zofia Hämäläinen z agencji pracy Selekta Henkilöstöpalvelut. Oprócz czynników gospodarczych dodatkową ""kłodą"" rzuconą pod nogi potencjalnych emigrantów stały się wymagania pracodawców. - Częściej niż w poprzednich latach firmy poszukają kandydatów z komunikatywną znajomością języka angielskiego, szwedzkiego lub rosyjskiego. Liczą bowiem nie na tymczasową, a na dłuższą współpracę - informuje Renata Ridgway z agencji rekrutacyjnej Centromed. Nie tylko pomocnicy św. Mikołaja Po drugiej stronie Bałtyku cały czas w cenie są m.in. spawacze, operatorzy CNC, monterzy (kadłubów i konstrukcji metalowych), a także inżynierowie. Od lat na liście zawodów deficytowych znajdują się też pielęgniarze/pielęgniarki oraz lekarze. - Tych ostatnich brakuje głównie w gminnych przychodniach i szpitalach, zwłaszcza na północy, wschodzie i zachodzie kraju - mówi Zofia Hämäläinen. Niektóre firmy z branży gastronomicznej potrzebują od zaraz zwłaszcza kucharzy oraz kelnerów/kelnerki. Niekiedy z kraju wyjeżdżają kandydaci bez konkretnego fachu w ręku, ponieważ pojawiają się wolne stanowiska w zakładach produkcyjnych. - Osoba, która rozpoczyna pracę w Finlandii, może spotkać się z wymaganiem urzędu skarbowego płacenia przez sześć miesięcy podatku wynoszącego 35 proc. zarobków lub zryczałtowanego w wysokości 510 euro (2,2 tys. zł) miesięcznie. Później podatek ustalony jest na poziomie ok. 19 proc. podstawy wynagrodzenia - mówi Renata Ridgway. Zwraca uwagę, że płace nie wzrosły w ciągu trzech ostatnich lat, a w niektórych gałęziach przemysłu nieznacznie spadły. NORWEGIA - Przemysł naftowy uczynił Norwegię jednym z najbogatszych państw na świecie. Dobrze rozwinięty jest też norweski przemysł stoczniowy, przetwórczy, drzewny oraz chemiczny - wylicza Izabela Sobczak z agencji pośrednictwa pracy Time Personale. Firmy z różnych branż cały czas poszukują wykwalifikowanego personelu. Na rynku lokalnym nie zawsze go znajdują, choć w ostatnich latach przybyło bezrobotnych z konkretnymi umiejętnościami zawodowymi. - Dobrzy specjaliści czekają ok. tygodnia, czasem dwóch na wyjazd z Polski. Zależy to oczywiście od liczby zgłoszeń - mówi Patryk Płaza z CBR Cross Border Recruitment. Kandydatów z zagranicy kuszą przede wszystkim wynagrodzenia - jedne z najatrakcyjniejszych na naszym kontynencie. - W opinii wielu kandydatów Norwegia to kraj dający poczucie bezpieczeństwa. Osoby, które się tam przeniosą, mogą korzystać np. z zasiłków na dzieci, ulg podatkowych dla małżeństw czy tzw. pieniędzy wakacyjnych w wysokości 10,2 proc. kwoty zarobionej w ciągu roku - mówi Izabela Ferenc z Agencji Zatrudnienia Adecco Poland. Jednak na wielu stanowiskach wynagrodzenia są nieco niższe w porównaniu z 2008 r., wzrosły również koszty utrzymania. Ponadto pracodawcy coraz rzadziej gwarantują bezpłatne zakwaterowanie/wyżywienie czy opłacają podróż, choć kilka lat temu było to praktycznie na porządku dziennym. Na północ - Prowadzimy nabór do różnych miast i miejscowości na terenie całej Norwegii, ale w niektórych branżach, w tym gastronomicznej, zaobserwowaliśmy wzmożone zapotrzebowanie na pracowników na północy kraju - informuje Izabela Ferenc. Obecnie pośrednicy posiadają sporo propozycji dla doświadczonych budowniczych oraz stoczniowców. Wolne miejsca pracy czekają również w zakładach przetwórstwa mięsnego, placówkach służby zdrowia, firmach transportowych oraz autoryzowanych serwisach samochodowych. -Niestety w dalszym ciągu dużym problemem dla kandydatów jest bariera językowa - zauważa Izabela Sobczak. W wielu ogłoszeniach bezwzględnie wymagana jest znajomość norweskiej, niekiedy angielskiej mowy w stopniu komunikatywnym. Wynika to m.in. z większej niż w Polsce dbałości o przestrzeganie przepisów bezpieczeństwa pracy. - Ponadto tamtejsi pracodawcy są nastawieni bardziej na rozwiązywanie ewentualnych problemów niż na ich tworzenie. Jeśli dana osoba nie wykonuje swoich obowiązków, jak należy, to przełożeni starają się z nią tak współpracować, aby nastąpiła jak najszybsza poprawa - mówi Patryk Płaza. SZWECJA - Po ostatnim kryzysie, a więc w ciągu dwóch-trzech minionych lat następował stopniowy wzrost zatrudnienia we wszystkich branżach. Jednak obecnie nastroje są umiarkowane - informuje Piotr Janicki z agencji rekrutacyjnej reConnect. Wpływ na stan tamtejszej gospodarki ma przede wszystkim eksport. To właśnie z tego nadbałtyckiego kraju na podbój zagranicznych rynków wyruszają m.in. telefony, samochody czy samoloty popularnych marek. Do niedawna ekonomiści zwracali uwagę na stosunkowo szybkie wychodzenie Kraju Trzech Koron ""z dołka"". Latem ubiegłego roku rząd skorygował nawet prognozy gospodarcze na bardziej optymistyczne. W ich świetle, sytuacja na rynku pracy ma ulegać stopniowej poprawie, by w 2014 r. bezrobocie spadło do 6 proc. We wrześniu br. wskaźnik ten wynosił 6,8 proc., tj. o 1 proc. mniej niż 12 miesięcy wcześniej. Z kolei w projekcie budżetu na 2012 r. znalazł się zapis dotyczący zmiany VAT w branży gastronomicznej. Według pomysłodawców, obniżenie stawki podatku z 25 proc. na 12 proc. powinno zaowocować nie tylko zwiększeniem konkurencyjności i rozwojem turystyki, ale również utworzeniem kolejnych stanowisk. Nie będzie potopu?",,
https://wiadomosci.onet.pl/kiosk/singielki-na-emigracji/vetwy,Singielki na emigracji,"Jedni mówią: ""singiel"", inni ""stara panna"" bądź ""stary kawaler"". Życia w pojedynkę nie zawsze wybiera się samemu, czasem wybiera nam je los. - A czy moje życie jest jakieś gorsze, bo nie założyłam białej kiecki, nie miałam wesela i nie mam komu prać gaci? - pyta Anka.","Bycie samemu nie oznacza samotności, wszystko zależy od zorganizowania sobie czasu według własnych potrzeb i ochoty. Single cenią własną wolność i często potrafią ją świetnie spożytkować. Rozwijają swoje pasje, poświęcają się swoim hobby, chodzą na kursy lub po prostu ze znajomymi na dyskotekę. Takie osoby najczęściej powtarzają, że żyją jak chcą, spędzają wolny czas według własnego ""widzimisię"" i nie muszą się liczyć z marudzącym partnerem, który zamiast w góry woli jechać nad morze, a zamiast iść do kina, chce siedzieć na kanapie i drapać się po przysłowiowych czterech literach. W Polsce, gdzie tradycje rodzinne traktowane są jak religia, ciągle funkcjonują negatywne określenia: ""stara panna"", ""stary kawaler"". W oczach naszych rodaków najwyższą wartością jest założenie rodziny i posiadanie dzieci. Kobieta żyjąca w pojedynkę jest traktowana jak ktoś, komu się w życiu nie ułożyło. Często o singielce mówi się, że to taka ""bidulka, której nikt nie chce"". Przecież biała suknia z welonem, weselisko na sto fajerek, a potem pieluchy i rozstępy to cel i najwyższe szczęście, które może spotkać kobietę. W pewnym sensie jest to prawda - instynktów nie da się oszukać, a wiele kobiet spełnia się dopiero w rolach żony i matki. Polscy single - emigranci - napotykają dodatkowe trudności. Muszą się nauczyć nowego języka, odnaleźć się w nowym otoczeniu, walczyć z poczuciem, że jest się ""obcym"". W ich samotności emigracyjnej nie pomaga im nastawienie ich najbliższych. Każdy wyjazd w strony rodzinne to dla nich olimpiada spotkań z rodziną i przyjaciółmi. Rodzice, ciotki i wujkowie biorą singla w krzyżowy ogień pytań i zamęczają polityką prorodzinną. Nikt nie bierze pod uwagę tego, że każdy ma prawo żyć tak, jak chce, a życie prywatne, jak sama nazwa wskazuje, jest sprawą prywatną. ""A kiedy ty wreszcie wyjdziesz za mąż?"" Martyna, lat 34, pracująca w marketingu w dużej austriackiej firmie, mówi, że jest sama, ale nie samotna. Jest dumna z tego, co osiągnęła. Do Austrii przyjechała osiem lat temu, zaraz po studiach. Początkowo musiała ""zagryźć zęby"" i pogodzić się z tym, że z tytułem magistra i dyplomem w kieszeni zajmuje się opieką nad dziećmi i sprzątaniem. Dzięki ciężkiej pracy, ambicji i niepoddawaniu się przeciwnościom osiągnęła wysoką pozycję zawodową. Jak sama mówi, przestała być zakompleksioną cudzoziemką, Polką, która i tak nie zrobi kariery w Austrii. Udowodniła sobie i innym, że może być inaczej. To, co ją boli, to opinia innych, że brak mężczyzny u jej boku to życiowa porażka. - Niby żyjemy w nowoczesnych czasach, kobiety mogą się kształcić, robić karierę, a jednak ciągle pokutuje przekonanie, że trzydziestolatka, która nie założyła rodziny, jest przegrana, jest kimś gorszym, bo ""nie złapała chłopa"". Najgorzej jest, gdy jadę do Polski i spotykam rodzinę i znajomych. Ciągle mam wrażenie, że każda rozmowa kręci się wokół tego, kiedywreszcie znajdę sobie męża. Z jednej strony wiem, że się o mnie martwią i chcą jak najlepiej, ale przecież nie mogę związać się z pierwszym lepszym tylko po to, żeby ich uszczęśliwić. Dlaczego muszę się wciąż tłumaczyć z tego, jak żyję - pyta Martyna. Anka, lat 32, dodaje: - Zawsze, gdy jadę do Polski, najbardziej cieszę się na spotkanie z przyjaciółmi z dawnych lat. Wszystkie koleżanki są już żonami i matkami i każda rozmowa z nimi wcześniej czy później schodzi na temat dzieci, pieluch, żłobków i wysypki. Czuję się, jakby mnie wykluczały ze swojej grupy, a przecież widzimy się tak rzadko, że mogłybyśmy ten jeden raz w roku porozmawiać o czymś innym. Singielka-emigrantka Dla polskiej ""singielki-emigrantki"" najbardziej stresująca wydaje się sytuacja konfrontacji z rodziną. Anka przyznaje, że jej życie w pojedynkę staje się głównym tematem przy rodzinnym stole. - Wkurza mnie, że nawet dalsza rodzina, jacyś wujkowie i jakieś ciotki, których spotykam raz na ruski rok, uważają, że mają prawo do komentowania mojego życia. A czemu nie mam faceta, a czy w Austrii nie ma fajnych mężczyzn, a może ja mam muchy w nosie i za duże wymagania? Czuję, jakby mi dawali do zrozumienia, że może nikt mnie nie chce! Potem zaczynają dyskutować na temat dzieci, że dzwony mi biją, za rok czy dwa może być za późno. Nikt się nie zastanawia, jak może mi być przykro, gdy to słyszę. Przecież ja też chciałabym mieć kogoś, być szczęśliwa, ale nie spotkałam jeszcze swojej połowy. Kiedyś nawet sąsiadka z Polski mnie zaczepiła z nowinkami, że mój były chłopak się ożenił i urodziło mu się dziecko. Miałam się popłakać, że to mogłam być ja na miejscu tej nowej dziewczyny? A czy moje życie jest jakieś gorsze, bo nie założyłam białej kiecki, nie miałam wesela i nie mam komu prać gaci? ""Jaki-taki-byle-jaki"" Rodzina, która chętnie wchodzi z butami w życie singla, najczęściej tłumaczy się troską o jego szczęście. Nikt nie zastanawia się nad jakością ewentualnego związku. Założeniem troskliwej rodzinki jest to, że kobieta po trzydziestce wyznaje zasadę: ""jaki-taki-byle-jaki"". Do najbardziej kuriozalnych, ale też zabawnych sytuacji dochodzi, gdy najbliżsi próbują aktywnie wziąć udział w poszukiwaniach kandydata na męża, zwanych ""łowami"". Matki, ciotki i wujkowie to potencjalni autorzy bestsellerów: ""Jak złapać chłopa"" i ""Jak wcisnąć komuś obrączkę na palec"". Martyna opowiada: - W wakacje pojechałam na tydzień do rodziców do Krakowa. Moja mama bardzo namawiała mnie na wizytę u dentysty. Było to dosyć dziwne, bo bardzo zależało jej, żebym poszła do kontroli dokładnie do tego lekarza, którego ona mi poleciła. W końcu dałam się namówić. Na miejscu okazało się, że w jego gabinecie dentystycznym ma się odbyć obustronna prezentacja: kawaler - stara panna. Swaty były pomysłem mojej mamy i jego ciotki, ale - jak się okazało - on też był zainteresowany poznaniem mnie. Szkoda tylko, że nikt nie zapytał o moje zdanie. Pomysł swatów wziął się stąd, że on jest zamożny, wykształcony, z pozycją, a ja mieszkam w Wiedniu, jestem po studiach i robię karierę, oboje jesteśmy sami i po trzydziestce - czyli pasujemy do siebie jak ulał! Doktorek okazał się zupełnie nie w moim typie, zarozumiały, nudny maminsynek i do tego z brzuszkiem jak u starszego pana. Sytuacja była komiczna: ja siedziałam na fotelu dentystycznym z szeroko otwartą buzią, on mi tam grzebał jakimiś dłutami i opowiadał, jaki ma samochód kupiony za gotówkę i że buduje dom pod Krakowem i w ogóle jaki jest fantastyczny. Gdyby był taki fantastyczny, to już by go jakaś Polka upolowała. Czekałam, że może mi jeszcze pokaże swoje badania lekarskie, żebym wiedziała, że jest zdrowy jak koń. Teraz się z tego śmieję, ale wtedy byłam wściekła na moją mamę - podsumowuje Martyna. Syndrom Wandy, co nie chciała Niemca Bycie singlem na emigracji to nie tylko życie bez partnera. Obojętnie czy jest się samemu, czy w związku, emigracja wiąże się często z samotnością innego rodzaju. To już nie tylko brak żony czekającej z obiadem czy męża i dzieci czekających na rosół, ale również brak najbliższych, których pozostawiliśmy w Polsce. Człowiek jest zwierzęciem stadnym, potrzebuje kręgu przyjaciół, znajomych. Na emigracji wszystko zaczyna się od zera, jest się pozostawionym samemu sobie z dala od rodziny i przyjaciół. Posługiwanie się obcym językiem, szczególnie w sytuacji, gdy nie zna się go perfekcyjnie, też nie jest pomocne w nawiązywaniu nowych kontaktów. Kasia, lat 28, opowiada: - Poznałam kiedyś fajnego Austriaka, chciał mnie kilka razy zaprosić na kawę, ale odmówiłam, bo wstydziłam się mojego niemieckiego i tego, że jestem sprzątaczką. Po polsku mogę szybko coś powiedzieć, pokazać, że nie jestem głupia, ale po niemiecku nie odpowiem tak szybko, niczym nie zabłysnę, a raczej zanim coś powiem, to się będę tysiąc razy zastanawiać, co powiedzieć, żeby nie zrobić błędu. Może też nie zrozumiałabym, co on do mnie mówi, czy na przykład nie podśmiewa się ze mnie? Poza tym gdybym miała chłopaka, to chciałabym, żeby na przykład mógł pojechać ze mną do Polski na święta i rozumiał się z moimi rodzicami. Myślę, że Austriak nie zrozumiałby moich problemów, nie wiedziałby, jak to jest być auslanderem i jak wygląda takie życie. Wolałabym poznać jakiegoś Polaka, ale w moim towarzystwie ci fajni są już zajęci, a inni wolą się po pracy napić z kolegami, taki to też nie jest kandydat na narzeczonego. Polacy często szukają tylko przygody. Moja koleżanka miała tu chłopaka, Polaka, ale ją okłamywał i okazało się, że w Polsce ma żonę i dziecko, a tu chciał tylko mieć kochankę i żeby mu ktoś gotował. Gdy kłamstwo wyszło na jaw, to zaczął kręcić, że z żoną jest w separacji, nic ich nie łączy, a on jej tylko wysyła pieniądze i jeździ spotkać się z dzieckiem - ale kto go sprawdzi? Po takich historiach to się w ogóle odechciewa mieć chłopaka. Z Polakami można iść na imprezę, zabawić się na dyskotece, ale im nie ufam, a z Austriakami jakoś nie mogę, czuję jakąś barierę. Bardzo chcę mieć dzieci i rodzinę, ale w Wiedniu może się to nie udać - twierdzi Kasia. Kulturowe różnice Bywa też tak, że nie tylko obcy język jest przeszkodą, ale także różnice kulturowe. Magda pracuje w międzynarodowym koncernie, który zajmuje się zakładami sportowymi. W pracy spotyka się z przedstawicielami niemal wszystkich narodowości, ale mimo ciągłego poznawania nowych ludzi nadal pozostaje singielką. - Bardzo lubię różnorodność w kręgu moich znajomych z pracy, poznaję ludzi z całego świata i to uczy tolerancji. Mam bardzo dobry kontakt z Peruwiańczykami, Portugalczykami czy Holendrami, ale mimo kilku krótkich związków zawsze było coś nie tak. Lepiej się z nimi przyjaźnić niż budować coś poważnego. Południowcy są typowymi macho, strasznie zazdrośni, a sami bywają niewierni. Gdy już zdobędą kobietę, to traktują ją jak swoją własność. Mój były chłopak, Chilijczyk, wszędzie widział innych ""samców"", z którymi rzekomo flirtuję. To było prawie jak obsesja, najchętniej zamknąłby mnie w domu. Austriacy są bardzo mili, ale bywają śmiertelnie nudni i brak im spontaniczności na wspólne wariactwa. Dodatkowo przeszkadza mi to, że tutejsze feministki oduczyły ich bycia gentelmanami. Kiedyś Austriak zaprosił mnie do kina, a przy kasie zapłacił tylko za swój bilet, za kolację też płaciliśmy każdy za siebie. Nie był to jednorazowy przypadek i wiem, że moje koleżanki też się z tym spotkały. Nie żebym leciała na pieniądze albo chciała, żeby mi ciągle fundowano, ale jak już mężczyzna zaprasza na randkę, to chyba powinien umieć się zachować. Posiadanie międzynarodowego kręgu przyjaciół jest bardzo ciekawe, ale z żadną z tych osób nie mogę pośmiać się z tych samych kawałów lub tekstów z ""Misia"", ""Rejsu"" czy ""Seksmisji"". Z polskimi przyjaciółmi łączą nas też wspólne wspomnienia z dzieciństwa, śmiejemy się z butów Relaxów, ""Bolka i Lolka"", zabaw na trzepaku i tego, że nasi rodzice pędzili bimber, bo wódka była na kartki. To takie drobnostki, ale dają poczucie, że ktoś nas rozumie bez słów, nie trzeba tłumaczyć, co nas śmieszy, co nas smuci. Moja przyjaciółka jest z Austriakiem i twierdzi, że to ciekawe być z kimś o innej kulturze, że codziennie uczą się od siebie nowych rzeczy, ale ja nie chcę mieć partnera, któremu musiałabym tłumaczyć, dlaczego jestem taka, a nie inna. No ale nigdy nie mów nigdy! Może trafię na miłość życia i to nie będzie Polak? Z wychodzenia za mąż nie robię wielkiego problemu, nic na siłę! Lepiej poczekać, niż związywać się z kimś ze strachu przed samotnością. W Polsce jest chyba gorzej pod tym względem. W Wiedniu nikt się nie dziwi, że się nie ma męża czy żony, czasem nawet wydaje się, że to dla Austriaków niemodne. W Polsce jest to najważniejsza rzecz i pewnie wolna kobieta ma tam trudniej i uważana jest za starą pannę. Tutaj w Wiedniu nie czuję tego ciśnienia - podsumowuje Magda.",Fot. Getty Images/FPM,
https://wiadomosci.onet.pl/swiat/alarmujace-dane-dot-emigracji-na-litwie/hzvrh,Alarmujące dane dot. emigracji na Litwie,Litwa przoduje wśród państw Unii Europejskiej pod względem emigracji. W ciągu ostatnich 20 lat z tego kraju wyjechało ponad 600 tys. osób. Obecnie na Litwie mieszka około 3 mln ludzi.,"Z danych Międzynarodowej Organizacji ds. Migracji (IOM), które zostały przedstawione w Wilnie, wynika, że w ubiegłym roku Litwę opuściło 83 577 osób. W ciągu ośmiu miesięcy obecnego roku - 39 815. Wśród emigrantów najwięcej jest osób młodych w wieku 25-34 lat. Chęć wyjechania za granicę do pracy deklaruje 58,3 proc. mieszkańców Litwy do 29. roku życia. Szefowa wileńskiego biura IOM Audra Sipavicziene zaznacza, że Litwa zajmuje w UE czołowe pozycje pod względem skali emigracji. Mieszkańcy Litwy emigrują głównie z powodów ekonomicznych, ale - według Sipavicziene - nie oznacza to, że sytuacja gospodarcza w kraju jest bardzo zła. Sipavicziene przytacza przykład Rumunii i Bułgarii, ""gdzie sytuacja gospodarcza w porównaniu z Litwą jest gorsza, ale stamtąd ludzie tak nie uciekają"". - Przede wszystkim Litwini mają znacznie szersze kontakty niż inni - uważa szefowa wileńskiego biura IOM i wyjaśnia, że w poszukiwaniu pracy za granicą mieszkańcy Litwy korzystają z pomocy nie tylko Litwinów, ale także Polaków i Rosjan, którzy już wyemigrowali. - Litwini uzyskują pomoc na emigracji także za pośrednictwem Kościoła katolickiego - dodała Sipavicziene. Jako inną przyczynę tak licznej emigracji Sipavicziene wskazała również dużą niesprawiedliwość społeczną na Litwie oraz poważne trudności w prowadzeniu działalności biznesowej.",,
https://wiadomosci.onet.pl/kraj/niepokojace-dane-ws-polek-na-emigracji/hczbd,Niepokojące dane ws. Polek na emigracji,"Padł mit o tym, że emigracja otwiera kobietom drogę do kariery w Polsce. Wśród wracających Polek jest trzy razy więcej bezrobotnych niż wśród tych, które pilnowały swoich miejsc pracy w kraju - informuje ""Metro"".","Niepokojące dane pochodzą z ""Diagnozy społecznej"", opracowanej przez socjologów na podstawie badań wśród 26 tys. Polaków. Sprawdzano m.in., jak emigranci radzą sobie po powrocie do kraju. Okazuje się, że praca na saksach pomaga na polskim rynku pracy, ale tylko mężczyznom. Spośród ogółu Polek w wieku produkcyjnym nie pracuje 7 proc. Za to spośród tych, które w ciągu ostatnich czterech lat były na emigracji - aż 23 proc. Niemal co piąta z nich po prostu zostaje w domu, nie szuka zajęcia i nie zgłasza się do urzędu pracy. Emigrantki wpadają w podwójną pułapkę - polskiego i zachodniego rynku pracy. Z Polski do m.in. Wielkiej Brytanii, Niemiec i Holandii, uciekały na ogół bezrobotne kobiety, w dużej mierze absolwentki. Zwykle musiały decydować się na pracę poniżej kwalifikacji - opiekunki, sprzątaczki, kelnerki. Nie uczą się nowego zawodu i po powrocie trafiają więc na bezrobocie. Kobietom wykształconym nie pomaga też wcześniej zdobyte wykształcenie, jeśli na emigracji go nie wykorzystywały. - Po powrocie kobieta jest jeszcze mniej atrakcyjnym pracownikiem niż przed wyjazdem. Zyskują te kobiety, które nie wyjechały i pilnowały swoich miejsc pracy - podsumowuje Katarzyna Gmaj z Centrum Stosunków Międzynarodowych.",,
https://wiadomosci.onet.pl/swiat/rumunia-krol-michal-i-nie-wystapi-w-parlamencie/4343x,Rumunia: król Michał I nie wystąpi w parlamencie,"Rumuńscy deputowani nie zgodzili się, aby były król tego kraju Michał I wystąpił w parlamencie z okazji swych 90. urodzin, gdyż nie jest on głową państwa.","Przewodnicząca Izby Deputowanych, izby niższej rumuńskiego parlamentu, Roberta Anastase powiedział wczoraj, że były władca nie powinien wystąpić w parlamencie 25 października, gdyż nie jest on szefem państwa. Najstarsza córka Michała księżniczka Małgorzata powiedziała rumuńskiej stacji telewizyjnej, że ""jest to wstyd dla narodu"". Urodzony w 1921 roku Michał I był królem Rumunii w latach 1927-1930 oraz 1940-1947. W 1944 r. doprowadził do obalenia dyktatury marszałka Iona Antonescu i wypowiedział wojnę Niemcom. W 1947 r., pod naciskiem ZSRR, został zmuszony do abdykacji oraz emigracji.",,
https://wiadomosci.onet.pl/kiosk/zyjemy-z-emigrantow/rcbwx,Żyjemy z emigrantów,"Pieniądze od rodaków z zagranicy sprawiają, że Polska rośnie w siłę, a ludzie żyją dostatniej. Ciekawe tylko, jak długo jeszcze.","Dzięki pieniądzom przysyłanym przez tych, którzy pracują za granicą, poprawia się jakość życia w kraju. W mazurskiej gminie Stare Juchy zmiany najłatwiej dostrzec wtedy, gdy przebywa się tam raz na jakiś czas, np. co roku. Tak jak wielu jej mieszkańców, którzy właśnie teraz przyjechali z Islandii na wakacje do domu. Na skandynawskiej wyspie szukali swojego złotego runa i zanim Islandię dopadł kryzys, zdążyli niemało z niego uszczknąć. W Starych Juchach widać zatem wyremontowane i odmalowane domy, zadbane podwórka, niezłe auta. Raczej nie zobaczy się natomiast biedy, choć to gmina popegeerowska, z bezrobociem wynoszącym oficjalnie w powiecie ełckim ponad 25%, czyli dwa razy więcej niż w całej Polsce. - Na Islandię wyjechało od nas wiele małżeństw. Kobiety pracują przeważnie przy rybach, mężczyźni w budowlance. Dobrze, że przysyłają stamtąd pieniądze, choć nie wpływa to na wzrost dochodów gminy. Wolałbym, gdyby wracali, inwestowali i prowadzili tu rozmaite interesy, mielibyśmy wtedy większe wpływy z podatków - mówi Jarosław Franczuk, sekretarz gminy Stare Juchy. Przykładów podobnych powrotów jest jednak na razie niewiele. Wkrótce zostanie otwarte gospodarstwo agroturystyczne zbudowane przez mieszkańca Starych Juch, pracującego jednak nie na Islandii, ale we Francji. Jest też restauracja specjalizująca się w daniach niemieckich (mazurski Vaterland wciąż stanowi popularny cel pielgrzymek zza Łaby), założona przez dziewczynę, która z Niemiec przywiozła nie tylko kapitał, lecz także męża. Z dalekiej Islandii mieszkańcy Starych Juch wracają zaś rzadko. - Nasi cieszą się tam dobrą opinią, nie brakuje dla nich pracy. Z powodu kryzysu wartość islandzkiej korony spadła jednak o połowę, nie starcza, żeby żyć tu jak rentier czy rozwinąć firmę. Ludzie chcą więc na Islandii przeczekać, by mieć z czym wrócić, a na razie do Polski przyjeżdżają głównie na wakacje, pobawić się - tłumaczy Jarosław Franczuk. W gminie zostają dzieci, którymi opiekują się dziadkowie. - Monitorujemy te rodziny. Nie widać, żeby fakt, że rodzice są za granicą, wpływał na ich wyniki w szkole czy powodował patologie - dodaje sekretarz gminy. Do kraju na zakupy Takich gmin jak Stare Juchy mamy w Polsce setki. Potężny zastrzyk pieniędzy napływających od rodaków pracujących za granicą zmienia kraj w stopniu niewiele mniejszym niż dotacje unijne. Z tą różnicą, że fundusze z Unii Europejskiej przyczyniają się głównie do rozwoju infrastruktury i inwestycji w sferze publicznej, a transfery od emigrantów zarobkowych zwiększają przede wszystkim indywidualny poziom dobrobytu ich rodzin. Co oczywiście przekłada się pośrednio także na dobrobyt innych osób oraz na rozwój całego kraju. - Ja do swojego domu w Komorowie nie przywiozłem przecież płytek z Hiszpanii. Kupiłem te z Paradyża i Tubądzina, produkowane w Polsce - mówi dr Andrzej Pytel, znany ortopeda zatrudniony w szpitalu w hiszpańskiej Cuence. Tomasz Pędrasik, pracujący w walijskim Wrexham w wytwórni butelek z tworzyw sztucznych, również chce uzyskać trwały, polski efekt pobytu w Wielkiej Brytanii. Z zarobionych pieniędzy przeznaczył 50 tys. zł na wkład własny, zaciągnął kredyt i kupił w Polsce 52-metrowe mieszkanie. Regularnie oszczędza też w polskim banku (przesyłając za pośrednictwem internetu pieniądze ze swojego brytyjskiego konta), by zwiększyć bezpieczeństwo finansowe rodziny (ma żonę zajmującą się ich dwuletnim synkiem). Inwestuje w rachunki długoterminowe w naszym kraju, bo banki w Polsce oferują klientom korzystniejsze warunki niż w Wielkiej Brytanii. Jego system pracy to dwa dni i dwie noce. Po trzech takich turach (plus jeden dzień dodatkowo) dostaje 10 dni wolnego. Łącznie pracuje więc 13 dni w miesiącu po 12 godzin i zarabia 1,3 tys. funtów na rękę plus wynagrodzenie za nadgodziny, płatne 150% (cały dzień pracy złożony z nadgodzin to zarobek ok. 110 funtów). Nie wegetuje, może coś odkładać, ma czas na odpoczynek. W Polsce nie oszczędzamy Nie wszystkim jednak udaje się tak funkcjonować. Wielu rodaków żyje z dnia na dzień, mają najgorsze prace, nic nie oszczędzają, zarabiają tylko tyle, żeby przetrwać. Ale co jakiś czas biorą tygodniówkę i jadą z nią do Polski. Przez siedem dni zadają szyku, wszystko wydają, pozwalając zarobić naszym branżom usług rozrywkowych, po czym wracają do brytyjskiego, nadzwyczaj skromnego bytowania. I odpowiada im to, bo twierdzą, że jeśli mają biedować, wolą to robić nad Tamizą, w fajniejszym jednak niż nadwiślańskie otoczeniu, gdzie mogą w dodatku liczyć na jakąś możliwość poprawy losu, której w Polsce nie będą mieć nigdy. A w kraju przez kilka tygodni w roku chcą żyć pełną gębą, bawić się i nie szczypać z każdym groszem. To właśnie za sprawą polskich wakacji emigrantów zarobkowych tak dobrze radzą sobie u nas firmy autobusowe i tanie linie lotnicze. - Nie ukrywam, że i my, kiedy przyjeżdżamy do Polski, niczego sobie nie odmawiamy. To wakacje dla mnie i żony, więc raczej nie oszczędzamy. Wszystko idzie na bieżące wydatki - przyznaje Tomasz Pędrasik. Podobnie traktuje czas spędzany w ojczyźnie Paulina Wierzcholska pracująca w angielskim Watford. - Pieniądze zarobione w Anglii wydaję w kraju na rozrywki, zabawę, biżuterię, podróże i wakacje w Sopocie - wylicza. - No i na lekarzy. Jeśli muszę iść do lekarza, to choć mam angielskie ubezpieczenie, wolę korzystać z prywatnego leczenia w Polsce niż z publicznej służby zdrowia w Anglii. Natomiast robienie w Polsce jakichś większych zakupów uważam za całkowicie nieopłacalne. Czasem ubrania w Harrodsie kosztują mniej niż w Warszawie. Okulary Chanel mogę kupić w Anglii o 20% taniej niż w Polsce, podobnie jest z dobrymi kosmetykami. 24-letnia Paulina Wierzcholska jest przedstawicielką najmłodszej generacji polskich emigrantów zarobkowych: wykształconych, znających języki, przygotowanych do funkcjonowania w nowoczesnym świecie - czyli takich, których najbardziej szkoda się pozbywać z kraju. Do Anglii przyjechała sześć lat temu, została, zakochała się, miłość minęła, ona znalazła pracę w dobrej firmie. Najpierw pracowała w dziale human resources, dzisiaj jest menedżerem operacyjnym. - Bardzo prawdopodobne, że jednak wrócę do Polski. Negocjuję właśnie kontrakt dotyczący mojej działalności jako przedstawicielki firmy w kraju. Nigdy nie pracowałam w Polsce, to może być ciekawe doświadczenie - mówi. Drogą wyrzeczeń Paulina Wierzcholska nie musi za granicą, a tym bardziej w kraju odmawiać sobie różnych przyjemności. Dla wielu rodaków pobyt w Wielkiej Brytanii jest jednak czasem wyrzeczeń. Jeśli bowiem chce się zachować polski poziom życia, niełatwo tam odłożyć znaczącą kwotę. Wynajęcie w miarę przyzwoitego mieszkania dla rodziny dwa plus jeden to koszt minimum 500 funtów miesięcznie plus opłata za ziemię (ok. 100 funtów). Do tego dochodzi woda (średnio 40 funtów), gaz i prąd (też po ok. 40), jeszcze internet, telewizja, samochód. Na dziecko można dostać 80 funtów zasiłku tygodniowo, ale dzieci to także większe wydatki. W sumie trzeba wydać co najmniej 800 funtów miesięcznie. Wielu rodaków właśnie tyle zarabia, więc żeby cokolwiek zostało, wynajmują mieszkania wspólnie, co zresztą praktykuje też wielu Anglików. Jeśli jednak ktoś ogranicza wydatki do minimum, do pracy jeździ rowerem, bierze wszystkie nadgodziny, rezygnuje z wakacji, to mimo kryzysu finansowego może nieźle zarobić - tak jak znajomy Tomasza Pędrasika, który w ciągu trzech lat odłożył ponad 100 tys. zł na zakup mieszkania. Własne M stanowi główny cel Polaków pracujących za granicą. - To najważniejsza inwestycja polskich gospodarstw domowych. Pieniądze przysyłane do kraju sprawiają, że nasz rynek mieszkaniowy wciąż się rozwija - wskazuje Andrzej Roter, dyrektor generalny Konferencji Przedsiębiorstw Finansowych. Rzeczywiście w Polsce nie doszło do załamania koniunktury mieszkaniowej, które wystąpiło w USA, liczba transakcji stale rośnie. A budowa mieszkań oznacza też rozwój wielu innych branż. Czarodziejska góra W ciągu siedmiu lat od chwili naszego wejścia do Unii Europejskiej polska emigracja zarobkowa przysłała bliskim w kraju łącznie ponad 115 mld zł (w przeliczeniu z euro, dolarów, funtów i innych walut, w których zarabiają). To prawdziwa góra pieniędzy. Stanowią one ok. 45% ubiegłorocznych przychodów budżetu naszego państwa albo inaczej - cały czteroletni deficyt budżetowy Polski. Te pieniądze przeznaczane są zarówno na zakupy trwalsze, jak i na zwykłe comiesięczne wiązanie końca z końcem przez rodziny pozostające w Polsce. Proste porównanie bilansu płatniczego naszego kraju z sumami napływającymi od emigrantów zarobkowych mogłoby sugerować, że transfery z zagranicy są może nie kroplą w morzu potrzeb, ale co najwyżej rzeczką. Saldo rachunku bieżącego Polski je st ujemne i stale się zwiększa. W ciągu ostatnich 12 miesięcy nastąpiły niekorzystne zmiany w gospodarce kraju. Według najnowszych danych NBP, w okresie od lipca 2010 r. do czerwca 2011 r. nasz deficyt handlowy wyniósł 16,6 mld euro, a w okresie od lipca 2009 r. do czerwca 2010 r. tylko 12,7 mld euro. Przewaga importu nad eksportem wzrosła więc w ciągu roku o prawie 4 mld euro. Eksport zwiększył się o 17%, ale import aż o 20%. Wzrosło ujemne saldo dochodów z inwestycji, o czym zadecydowały wysokie dywidendy wypłacane sobie przez zagranicznych właścicieli polskich firm (efekt nieprzemyślanej prywatyzacji) - w ostatnich 12 miesiącach dywidendy te wyniosły prawie 1,7 mld euro. Można więc powiedzieć, że przy 16,6 mld euro deficytu handlowego wspomniane 4,3 mld euro (16,9 mld zł), które przekazali w 2010 r. do kraju Polacy pracujący za granicą, to niewiele. Ale bez tych pieniędzy polski deficyt wynosiłby już prawie 21 mld euro, ze wszystkimi negatywnymi tego konsekwencjami. - Transfery od Polaków z zagranicy mają większe znaczenie, niż mogłoby to wynikać tylko z samego porównania liczb - dowodzi Richard Mbewe, główny ekonomista domu kredytowego Notus. - Te pieniądze są przesyłane do banków, ludzie mają tam depozyty. Służy to stabilizacji całego systemu bankowego w Polsce. Przekazane euro czy funty są wymieniane na złotówki, dzięki temu łatwiej zwalczać inflację, polski pieniądz się wzmacnia. Za sprawą środków z zagranicy w kraju rośnie popyt konsumpcyjny, co napędza koniunkturę w wielu dziedzinach. Dzisiaj to bardzo ważne, bo polska gospodarka znalazła się na rozdrożu i wcale nie wiadomo, czy podąży ścieżką wzrostu. Richard Mbewe kwestie transferów zagranicznych zna dobrze z obu stron, bo pracując w Polsce, często wysyłał pieniądze rodzinie w Zambii. - W zeszłym roku Zambia (12 mln mieszkańców) od diaspory z całego świata otrzymała ponad 500 mln dol. - mówi. A Zambijczycy wymieniali sukcesywnie dolary na swoje kwachy i wydawali je w kraju, co sprzyjało wzrostowi tamtejszego popytu wewnętrznego (1 dol. to ok. 15 tys. kwach). Pieniądze, czyli wolność Za granicą pracuje, wedle różnych szacunków, od 2 do 2,5 mln Polaków. Od 2004 r. mogło wyjechać w sumie nawet 3 mln (jak ocenia Bank Światowy), ale ponad 500 tys. już wróciło. Według analiz Narodowego Banku Polskiego, prawie połowa emigrantów regularnie przesyła pieniądze do rodzin w kraju, druga połowa bardziej okazjonalnie, ale też nierzadko. Średnie transfery wynoszą od 300 do 400 euro miesięcznie, a z USA od 400 do 500 dol., czyli są to bardzo przyzwoite sumy. Pod względem kwot otrzymywanych od emigrantów zajmujemy 12. miejsce w świecie. Przodują Indie (55 mld dol. rocznie), Chiny i Meksyk, czyli kraje o największej liczbie emigrantów zarobkowych. Więcej pieniędzy niż my do swoich ojczyzn przysyłają też Francuzi, Niemcy czy Hiszpanie. Dla rodzin w najbiedniejszych regionach Polski środki otrzymywane od osób pracujących za granicą stanowią bardzo ważne źródło dochodów. Te pieniądze decydują często o budowie lub remoncie domu, wymianie pralki czy lodówki, posłaniu dzieci na studia, wizycie u dentysty, kupnie działki, komputera, samochodu, a także o markowych ciuchach, wakacjach w ciepłych krajach czy cosobotnim imprezowaniu na dyskotekach. Rozmaici, dobrze żyjący moraliści wskazują, że zasiłki zagraniczne bywają szkodliwe, bo zniechęcają do poszukiwania pracy oraz skłaniają do życia gnuśnego, w stagnacji. Oczywiście, jeśli ktoś ma tygodniami koczować w urzędzie pracy po to, by wreszcie zdobyć robotę za 1,2 tys. zł miesięcznie, w której musi harować od rana do nocy, to zrozumiałe, że woli być wolnym człowiekiem za 300 euro z zagranicy, a gdy znajdzie się w pilnej potrzebie, dorobi sobie na czarno. I właśnie poczucie uwolnienia od upodlenia ekonomicznego, tak częstego w naszej ojczyźnie, jest bodaj najważniejszym, choć rzadko docenianym aspektem transferu pieniędzy od Polaków żyjących na obczyźnie. A ci, którzy dostają stamtąd kasę, siłą rzeczy mają mniejszą determinację w walce o zasiłki czy w wyciąganiu ręki do opieki społecznej. No i nie zabierają pracy innym, bardziej zmotywowanym. I bardzo dobrze. - W Polsce cały czas panuje wysokie bezrobocie, więc gdyby nie to, że Polacy pracujący za granicą przysyłają pieniądze do kraju, pomoc społeczna musiałaby wydawać znacznie więcej niż dziś. W Polsce są też niskie zarobki, oczywiste zatem, że wyjeżdżają ci, którzy wprawdzie mogliby znaleźć pracę w kraju, ale wiedzą, że gdzie indziej zarobią więcej. I słusznie robią, bo dzięki temu ich poziom zamożności rośnie szybciej niż w Polsce - podkreśla dyr. Andrzej Roter. Czy zostanie tylko kroplówka? Kryzys z 2008 r. sprawił, że niestety zmniejsza się strumień pieniędzy napływających od emigrantów. W 2007 r. przysłali oni 20,4 mld zł, w ubiegłym tylko 16,9 mld zł. To duży spadek, spośród wszystkich krajów europejskich większy regres odnotowano tylko w transferach finansowych do Turcji i Mołdawii. Oznacza to, że, z jednej strony, nasi rodacy za granicą zaczęli mieć większe kłopoty ze znalezieniem dobrej pracy, a ich pensje spadły (z 5% do 3% zmniejszył się odsetek polskich emigrantów zarabiających ponad 5 tys. euro miesięcznie). Z drugiej zaś - i to jest jeszcze gorsza wiadomość, bo zdecydowana większość z nas pracuje przecież tutaj - warunki i perspektywy życia w Polsce pogorszyły się na tyle, że mimo częstych wcześniejszych zapewnień o chęci powrotu wielu Polaków zmieniło zdanie i postanowiło na razie zostać za granicą. Niestety przestaliśmy już być zieloną wyspą, nie widać więc oczekiwanej masowej fali powrotów do kraju. Jeśli zaś nasi emigranci nie wracają, muszą budować przyszłość tam, gdzie pracują - dlatego ograniczają wielkość środków przysyłanych do Polski. - Sytuacja gospodarcza w Polsce jest jednak wciąż relatywnie lepsza niż w wielu innych krajach. Mamy duży popyt ze strony rynku wewnętrznego, konsumpcja zapewnia utrzymanie wzrostu produktu krajowego. Ciągle więc mam nadzieję, że będą chcieli wracać. Polska na tym tylko zyska. Nasi emigranci zdobyli doświadczenie, zgromadzili jakieś kapitały. Ich powrót stanowiłby znakomity impuls do rozwoju małej przedsiębiorczości, tak ważnej dla rozwoju gospodarczego i zaspokajania potrzeb konsumpcyjnych - mówi dyr. Andrzej Roter.",Fot. Getty Images/FPM,
https://wiadomosci.onet.pl/swiat/jaroslaw-kaczynski-listy-pisze-do-w-brytanii/tmxgj,"Jarosław Kaczyński listy pisze, do W. Brytanii","Polacy mieszkający za granicą powinni mieć reprezentację w Senacie - twierdzi prezes PiS Jarosław Kaczyński. W niedzielę wystosował w tej sprawie list, który odczytał w Londynie polityk tej partii Karol Karski na spotkaniu w Polskim Ośrodku Społeczno-Kulturalnym.","- W pracach konstytucyjnych nad nową formułą Senatu zadbamy o uwzględnienie w konstrukcji izby 5 mandatów reprezentujących obywateli zamieszkałych poza krajem i zaproponujemy, wzorem Włoch, ich wybór w okręgach jednomandatowych w ujęciu terytorialnym - napisał prezes PiS. Zapowiedział też, że przyszły rząd Prawa i Sprawiedliwości dokona oceny sytuacji tzw. nowej emigracji, przez co rozumie polskich imigrantów w UE, i będzie ściśle egzekwował zasadę unijnej polityki językowej. - Zgodnie z nią imigrant powinien opanować język kraju, w którym przebywa, a z kolei ten kraj jest obowiązany zagwarantować imigrantowi możliwość nauki języka ojczystego - wyjaśnił szef PiS w liście. Innym celem polityki PiS wobec polskich imigrantów jest ""doprowadzenie do maksymalnego usprawnienia systemu uznawania wykształcenia zdobytego za granicą. Ułatwi to kontynuację edukacji w Polsce na kolejnych poziomach"". Prezes PiS za ważne zadanie uznaje też ""rozbudowanie sieci placówek konsularnych oraz dostosowanie ich struktur i funkcji do potrzeb związanych z migracją zarobkową Polaków - zarówno z ich pobytem za granicą, jak i z powrotem do kraju"".","Jarosław Kaczyński, fot. PAP/Tomasz Gzell",
https://wiadomosci.onet.pl/swiat/polityka-restrykcji-wobec-imigrantow-nie-sprawdza-sie/pcxph,Polityka restrykcji wobec imigrantów nie sprawdza się,"Włoski znawca problematyki imigracji i integracji Franco Pittau powiedział, że kraje Europy Zachodniej borykają się z problemem imigrantów przede wszystkim z powodu zbyt restrykcyjnej polityki i pełnego sprzeczności stosunku do nich.","- Potrzebujemy ich, ale nie chcemy ich jako obywateli - podkreślił Pittau, filozof, który od 40 lat zajmuje się problematyką imigracji i redaguje coroczny raport na ten temat, publikowany przez włoską Caritas. To najważniejszy we Włoszech dokument na temat imigrantów. Odnosząc się do napięć w społeczeństwach niektórych krajów na tle imigracji oraz dyskusji na temat sytuacji przybyszów Pittau stwierdził - Oczywiście problem imigrantów jest już problemem całej Europy. - Komentując niedawną masakrę w Norwegii sekretarz generalny Rady Europy Norweg Thorbjorn Jagland powiedział, że ""niestety w Europie panuje aura restrykcji"". Te słowa wypowiedziała ciesząca się autorytetem osobistość. Potwierdza je na przykład to, co dzieje się we Francji, gdzie podejmowano inicjatywy przeciwko wspólnotom Romów, potem skrytykowane - zauważył włoski ekspert. - Generalnie w Europie panuje postawa restrykcyjna wobec imigrantów. Nieco inna sytuacja jest w Niemczech, które nie nalegały na integrację, bo myślały zawsze o rotacyjnej imigracji, ale od kilku lat i tam wprowadza się programy nauki języka, kierując uwagę wobec nowych obywateli - ocenił. Zdaniem Pittau w porównaniu z przeszłością klimat różnego rodzaju ograniczeń wobec imigrantów wzrósł. - Jednocześnie - przypomniał - w ostatnich latach wzrosła liczba imigrantów niemal w całej Europie, najwięcej we Włoszech i Hiszpanii. Od 2007 roku, uważa włoski specjalista, okolicznością dodatkowo pogarszającą sytuację jest światowy kryzys, bo w jego wyniku brakuje środków finansowych na kluczową kwestię, czyli integrację imigrantów. Zdaniem Pittau Włochy mają obecnie takie same problemy z wypracowaniem właściwej polityki wobec nich, jak inne kraje. - Bardziej niż mentalność społeczeństwa trzeba zmienić politykę. Bo oto dużo dyskutuje się teoretyczne o tym, że lepiej pomagać ludności tam, gdzie mieszka, ale to tylko czyste teoretyzowanie, bo widzimy, że nie ma skutecznego programu rozwoju dla Afryki i innych części świata, a pomoc zmniejszyła się. Są też głosy, że lepsza jest tymczasowa imigracja: ktoś przyjeżdża, pracuje, a potem wraca do swego kraju. To wizja egoistyczna, krytykowana także przez ekspertów - wskazał Franco Pittau. Zauważył, że przede wszystkim takiej koncepcji czasowej imigracji nie akceptują sami przybysze, bo - jak zauważył - imigranci chcą zostać w nowym kraju, po 5-6 latach mają dobrą pracę, potem czasem nawet kupują mieszkanie, zapuszczają korzenie. - Polityka europejska stosuje różnego rodzaju ograniczenia, a to wszystko sprawia, że naturalnie w Europie nie ma klimatu wielkiej gościnności wobec imigrantów. Ale prawdą jest też i to, że Europa nie może być peronem, na który wszyscy przybywają - powiedział rozmówca. - Z drugiej strony, aby poważna polityka rozwoju i pomocy dla najbiedniejszych rejonów świata mogła przynieść rezultaty, musi minąć 15-20 czy nawet 25 lat, bo to są długie procesy. Teraz mamy okres turbulencji. Kiedy pojawia się problem imigracji wybiera się zawsze postawę restrykcji, uznając ją za właściwą, ale tak nie jest. Potrzeba zaś wiele cierpliwości i elastyczności, niestety brakuje i jednego, i drugiego - ocenił. Franco Pittau wyraził opinię, że masakra w Norwegii dokonana przez szaleńca pod hasłami obrony Europy przed islamskimi imigrantami, była przełomem, także w mentalności. - To było straszliwe przebudzenie dla Europejczyków, bo do tej pory mówiono, że radykalizm pochodzi zawsze z islamu. Tymczasem okazało się, że największe zagrożenie płynie z wewnątrz - stwierdził. - Jesteśmy światem sprzeczności. Potrzebujemy imigrantów, ale nie chcemy o nich myśleć jako nowych obywatelach. Potrzebujemy pracowników, a wprowadzamy bardzo surowe normy dotyczące prawa ich wjazdu. Na przykład we Włoszech są one tak surowe, że zmuszają wręcz wielokrotnie do nielegalnego pobytu. Do tego winą za przemoc w miastach obarczamy zawsze imigrantów. Lecz wydarzenia w Norwegii pokazały, że największy radykalizm może nadejść z wewnątrz, w tym przypadku pod hasłami obrony czystości tradycji, chrześcijaństwa - dodał Pittau. Jego zdaniem wiele do myślenia w dyskusji na temat imigracji i niechęci do przybyszów, zwłaszcza muzułmanów, powinny dać rewolty w północnej Afryce. - Bo tam stało się coś niecodziennego: w czasie tych rewolt nie padały słowa krytyki pod adresem Zachodu, choć wcześniej w krajach islamskich mówiono o walce z krucjatami z Zachodu. Lecz najciekawsze jest to, że podczas tych buntów ich uczestnicy nie domagali się tylko wolności słowa, ale prawdziwej wolności, tej zachodniej, przy czym nie wyrzekli się swych muzułmańskich tradycji. Te wszystkie czynniki mówią nam, że po długich debatach na temat starcia cywilizacji, chrześcijaństwa z islamem, które mają być nie do pogodzenia, doszło do wielkiej zmiany. Okazało się, że można być muzułmaninem i jednocześnie kochać demokrację - oświadczył znany włoski ekspert ds. imigracji. - To są fakty, które, jeśli uwzględniło by się je całościowo, mogłyby zmienić świat - zauważył. W opinii Franco Pittau nieprawdziwe są argumenty, używane przez przeciwników imigrantów w części włoskiej klasy politycznej i społeczeństwie, że wielu imigrantów nie chce się integrować. - Badania, przeprowadzone wśród imigrantów, na to nie wskazują. Dwa i pół roku przeprowadziliśmy sondaż wśród ludzi z wielu krajów, także wśród Polaków. Oni z wielką serdecznością wypowiadają się o Włoszech. Mówią: ""W przeszłości nie byłem dobrze traktowany, ale Włochy mi się podobają, mam większość przyjaciół wśród Włochów albo mam także Włochów wśród przyjaciół"". To jest doskonała baza dla integracji - wskazał. - Sondaże - zapewnił - mówią o tym, że imigranci są bardzo przychylni wobec nowego kraju, są zainteresowani integracją ze społeczeństwem włoskim, przy poszanowaniu ich praw; nie wiem nic o sondażach, mówiących o tym, że imigranci nie chcą się zintegrować.",,
https://wiadomosci.onet.pl/swiat/meksyk-stu-emigrantow-w-ciezarowce-z-czerwonym-krzyzem/k8n7q,Meksyk: stu emigrantów w ciężarówce z czerwonym krzyżem,"Stu nielegalnych emigrantów, pochodzących głównie z Ameryki Środkowej zatrzymano w piątek na południu Meksyku, w stanie Oaxaca w ciężarówce oznakowanej jak pojazdy Międzynarodowego Czerwonego Krzyża - poinformowała policja.","Stłoczonych w samochodzie ludzi usiłowano przemycić do USA dzięki fałszywym znakom Czerwonego Krzyża. Jego meksykański oddział zdecydowanie potępił takie praktyki: ""To szkodzi humanitarnej pracy"" Czerwonego Krzyża - głosi komunikat organizacji. Ciężarówkę zatrzymano około 20 km od miasta Oaxaca. Jej kierowca i pasażerowie zostali przekazani służbom do spraw imigrantów.",,
https://wiadomosci.onet.pl/swiat/kryzys-nasila-emigracje-zarobkowa-portugalczykow/ech75,Kryzys nasila emigrację zarobkową Portugalczyków,"Kryzys gospodarczy zwiększył o 41 proc. liczbę portugalskich emigrantów zarobkowych. Ich miejsce na portugalskim rynku pracy zajmują Brazylijczycy, przybysze z Afryki i Ukrainy.","Według opublikowanych we wtorek wieczorem danych Krajowego Instytutu Statystyki (INE), w ubiegłym roku w poszukiwaniu pracy wyjechało za granicę prawie 24 tys. Portugalczyków. Kierowali się oni głównie do Francji, Szwajcarii, Wielkiej Brytanii oraz Luksemburga. W ocenie niezależnej placówki badawczej Obserwatorium Emigracyjnego, liczba przebywających poza granicami pracowników może być jednak znacznie wyższa i sięgać nawet 70 tys. Eksperci są zgodni, że najbardziej zdeterminowana do wyjazdu z Portugalii jest młodzież. - Około 57 proc. młodych Portugalczyków deklaruje chęć wyjazdu w poszukiwaniu pracy za granicę. To o co najmniej 4 pkt proc. więcej niż średnia europejska. W grupie zainteresowanych emigracją zarobkową dominują młodzi bardzo dobrze wykształceni ludzie - poinformował ekspert z Centrum Studiów Demograficznych Uniwersytetu Lizbońskiego Alexandre Abreu. Miejsce słabiej wykształconych emigrujących Portugalczyków zajmują na lokalnym rynku pracy głównie Brazylijczycy, przybysze z Wysp Zielonego Przylądka oraz Ukraińcy. Tylko w 2010 r. w poszukiwaniu pracy dotarło do Portugalii 27,5 tys. imigrantów. W zamieszkanej przez ponad 10,6 mln osób Portugalii przebywa obecnie ok. 150 tys. Brazylijczyków, ok. 120 tys. obywateli Republiki Zielonego Przylądka oraz ok. 100 tys. Ukraińców.",,
https://wiadomosci.onet.pl/swiat/tragedia-w-tunezji-zaginelo-270-osob/gf1ye,Tragedia w Tunezji. Zaginęło 270 osób,"Nawet 270 osób zaginęło na Morzu Śródziemnym po awarii łodzi przewożącej ich nielegalnie do Europy - podała tunezyjska agencja prasowa, powołując się na lokalne władze.","Tunezyjska straż przybrzeżna uratowała 570 emigrantów. Zaginęło 200-270 osób; uważa się, że utonęły one starając się wydostać z łodzi - podała agencja TAP. Według niej akcja ratunkowa była utrudniona przez złą pogodę. Do tej pory potwierdzono śmierć dwóch osób - twierdzą władze. Do wywrócenia się przeciążonej łodzi, która utknęła na mieliźnie, doszło ok. 40 km od tunezyjskich wysp Karkana. Na pokładzie znajdowali się uchodźcy uciekający przed przemocą w sąsiedniej Libii. 200 osób spośród uratowanych przetransportowano już do obozu dla uchodźców Szusza, ok. 10 km od granicy libijsko-tunezyjskiej. Mają do nich dołączyć także inni emigranci, uratowani przez służby.",,
https://wiadomosci.onet.pl/swiat/w-wielkiej-brytanii-co-raz-wiecej-imigrantow-z-nowych-panstw-ue/tqff8,W Wielkiej Brytanii co raz więcej imigrantów z nowych państw UE,W Wielkiej Brytanii ponownie rośnie liczba imigrantów z nowych państw UE. W okresie 12 miesięcy do września 2010 r. przyrost netto tej kategorii imigrantów wyniósł 43 tys. osób. W poprzednich 12 miesiącach liczba ta zmniejszyła się o 12 tys.,"Eksperci tłumaczą odwrócenie tendencji powrotami imigrantów, którzy opuścili Wielką Brytanię w okresie recesji z lat 2008-09 i przekonali się, że w ich krajach rodzinnych nie jest im łatwo stanąć na nogi. Drugą grupę stanowią członkowie rodzin imigrantów. Według oficjalnych danych liczba Polaków (osób posiadających polskie paszporty) mieszkających w W. Brytanii wynosi obecnie 545 tys. W 2003 roku, w przededniu poszerzenia UE, było to 75 tys. Dzisiejszy ""Guardian"" cytuje Justynę Frelak z Uniwersytetu Warszawskiego, której zdaniem przyrost migracji z Polski nie utrzyma się w dłuższym okresie. Frelak wskazuje, że w 2004 roku 32 proc. dorosłych Polaków deklarowało zainteresowanie pracą za granicą, zaś w 2010 roku było to o połowę mniej - 16 proc. Polacy stanowią największą grupę obcokrajowców w Szkocji, Walii i w południowo-zachodniej Anglii. We wschodniej Anglii, wschodnich Midlandach i metropolii londyńskiej są na drugim miejscu, za Indusami. W Irlandii Płn. Polacy są na drugim miejscu, za Irlandczykami z republiki, zaś w północno-zachodniej Anglii ustępują Pakistańczykom. W zachodnich Midlandach i Yorkshire Polacy są trzecią największą grupą imigrantów po Indusach i Pakistańczykach. Najwięcej Polaków - 123 tys. - mieszka w Londynie i okolicach. W ostatnim roku liczba cudzoziemców przybywających do Wielkiej Brytanii z zamiarem pozostania co najmniej przez rok wyniosła 586 tys. zaś liczba wyjeżdżających 344 tys., co daje przyrost netto w wysokości 242 tys., trzeci najwyższy w historii. Analiza danych wskazuje też, iż w ostatnich 10 latach liczba osób urodzonych poza W. Brytanią i aktywnych na brytyjskim rynku pracy przyrosła o 1,7 mln. W tym samym czasie liczba czynnych zawodowo rodowitych Brytyjczyków zmniejszyła się o 223 tys. Największa proporcja pracowników urodzonych za granicą w stosunku do rodowitych Brytyjczyków występuje w Londynie i wynosi 2/5. W centrum finansjery - City - obcokrajowcy stanowią ok. 1/3 ogółu wysoko wykwalifikowanej siły roboczej. W skali całego kraju co piąta osoba wykonująca prace niewykwalifikowane, lub niskokwalifikowane jest obcokrajowcem. W 2001 roku była to jedna osoba na jedenaście.",,
https://wiadomosci.onet.pl/swiat/litwini-zostawcie-nasze-tablice-po-polsku/sbs2r,"""Litwini, zostawcie nasze tablice po polsku""","- Litwini, zostawcie nasze tablice po polsku - taki napis w języku polskim znalazł się na moście na Wilii koło miejscowości Bujwidze w rejonie wileńskim. Pisze o tym dzisiaj dziennik ""Lietuvos Rytas"" oburzając się, że rzeka Neris zmieniła się tam w Wilię.","Nazwa rzeki Wilia, która bierze swój początek na Białorusi, płynie przez Wilno i koło Kowna wpada do Niemna, w języku litewskim brzmi Neris. Przed miesiącem koło Bujwidz ktoś obok napisu z nazwą rzeki Neris napisał Wilia. Służby drogowe zamalowały polską nazwę pozostawiając jedynie litewską. Wówczas polska nazwa została napisana na litewskiej. Drogowcy zmienili tablicę. Jak informuje ""Lietuvos Rytas"", ""tablica ponownie został zniszczona"" poprzez zamalowanie nazwy Neris nazwą polską. - Wczoraj drogowcy byli zmuszeni do zdjęcia tablicy - czytamy. Dziennik donosi też, że ""niedawno na nawierzchni tego mostu pojawił się również napis: »Litwini, zostawcie nasze tablice po polsku«"". Zdaniem Polaków z Wileńszczyzny walka o obecność polskich napisów czasami przypomina już walkę z wiatrakami. Władze zdejmują polskie napisy, a one się znowu zjawiają. Poszczególne osoby są karane grzywnami, grzywny są płacone, a tablice nadal wiszą. Coraz głośniej na Litwie wyrażana jest opinią, że należy jednak pozwolić na podwójne napisy. - Jeżeli w jakiejś miejscowości mieszka więcej Polaków, nazwy ulic mogłyby być tam pisane również po polsku - uważa Meilute Ramoniene, docent Katedry Studiów Lituanistycznych na Uniwersytecie Wileńskim, którą cytował dziennik ""Lietuvos Żinios"" w poniedziałkowym wydaniu.",,
https://wiadomosci.onet.pl/swiat/nie-chca-zyc-w-swoim-kraju-wyjada-na-zawsze/mydcg,"Nie chcą żyć w swoim kraju, wyjadą na zawsze?","W przerażającym tempie rośnie liczba Bułgarów, którzy dążą do emigracji - wynika z badania Bułgarskiej Akademii Nauk i Uniwersytetu Światowej i Krajowej Gospodarki. Odsetek tych, którzy chcą wyjechać na zawsze, wzrósł o 300 proc. w ostatnich czterech latach.","Emigranci z początku lat 90. kierowali się dążeniem do zawodowej realizacji poza krajem. Później, kiedy zaczęła się fala masowych wyjazdów do Grecji i Hiszpanii, przeważało dążenie do wyższych zarobków w grupach o niższych kwalifikacjach. Obecnie Bułgarzy chcą wyjechać nie tylko dlatego, że dochody w ich kraju są najniższymi w UE, a od dwóch lat pozostają zamrożone. Około 200 tys. osób po prostu ""nie chce żyć tutaj"". Nie mają konkretnych planów, ale chcą wyjechać. Wyjazd rozważają nie tylko młodzi, lecz i osoby w wieku 50-55 lat. Według obszernego badania, w którym naukowcy porównali obecny stan z sytuacją tuż przed wejściem Bułgarii do UE w styczniu 2007 roku, odsetek potencjalnych emigrantów wzrósł o 5 proc. i obecnie wynosi prawie jedną czwartą ludności czynnej zawodowo. - Naprawdę złą wiadomością jest to, że ponad połowa potencjalnych emigrantów chce wyjechać na zawsze - mówi docent Weselin Minczew z BAN. O ile cztery lata temu 80 proc. z nich rozważało krótko- lub średnioterminowy wyjazd zarobkowy, to obecnie myślą o stałym opuszczeniu kraju. Na temat wielkości emigracji nie ma dokładnych statystyk, jednak szacuje się, że po 1990 roku kraj opuściło około miliona Bułgarów. W 2007 roku emigranci przesłali do kraju 815 mln euro, a w 2010 roku kwota ta wzrosła do 1,28 mld. Badanie BAN szacuje na 450 tys. liczbę tych, którzy po kryzysie gospodarczym byli zmuszeni wrócić. Większość z nich szykuje się do nowego wyjazdu, zmieniając główny kierunek: Wielka Brytania zamiast Grecji i Hiszpanii. Mimo restrykcyjnej dla Bułgarów polityki wizowej emigranci kierują się też do Niemiec, Holandii i Szwecji. USA są na piątym miejscu. W rezultacie emigracji w niektórych grupach zawodowych w Bułgarii powstały luki: od lat brakuje inżynierów, lepsi informatycy uciekli, masowo wyjeżdżają lekarze. W pierwszym kwartale bieżącego roku Bułgarski Związek Lekarski wydał 145 zezwoleń na pracę za granicą, stowarzyszenie pielęgniarek i położnych - 120. W minionym roku kraj opuściło 500 lekarzy i 923 pielęgniarki. W obliczu niesłabnącej emigracji premier Bojko Borysow zaproponował, by zmuszać absolwentów wyższych uczelni do pracy w kraju, zakazując im wyjazdu przez pięć lat od otrzymania dyplomu.",,
https://wiadomosci.onet.pl/swiat/meksyk-pol-tysiaca-nielegalnych-emigrantow/h1nmy,Meksyk: pół tysiąca nielegalnych emigrantów,"513 nielegalnych imigrantów z krajów latynoskich i azjatyckich, ukrytych w dwóch ciężarówkach, wykryła policja w meksykańskim stanie Chiapas - podała tamtejsza prokuratura.","Według komunikatu władz, policjanci rano ""uratowali grupę 513 imigrantów"", którzy ""podróżowali w nieludzkich warunkach w dwóch ciężarówkach jadących do Stanów Zjednoczonych"". ""Była to największa operacja ratowania imigrantów podróżujących w nieludzkich warunkach w Meksyku - powiedział rzecznik władz stanowych. Dodał, że nielegalni imigranci pochodzą z Gwatemali, Salwadoru, Hondurasu, Ekwadoru, Dominikany, Nepalu, Indii i Japonii. Co roku do Meksyku przybywa nielegalnie ponad 400 tys. cudzoziemców w nadziei przedostania się do Stanów Zjednoczonych.","Meksyk, fot. PAP",
https://wiadomosci.onet.pl/swiat/rumuni-pomogli-imigrantom-z-libii/xy7tt,Rumuni pomogli imigrantom z Libii,"Rumuńska fregata ""Król Ferdynand"", która nadzoruje przestrzeganie embarga na dostawy broni do Libii, pomogła ok.150 imigrantom, którzy uciekli na statku z Libii - poinformowało ministerstwo obrony w Bukareszcie.","- Mały stateczek, na którym znajdowało się ok.150 afrykańskich imigrantów, w tym 10 kobiet i 15 dzieci, wyruszył z libijskiego portu Misrata 9 maja i w odległości 100 mil na północ od Trypolisu doszło do awarii silnika - głosi komunikat ministerstwa. W nocy z czwartku na piątek rumuńscy marynarze pomogli imigrantom zreperować silnik, nakarmili ich i napoili, aby mogli wyruszyć w dalszą drogę. W komunikacie nie napisano, dokąd popłynęli.","Libijscy emigranci, fot. Reuters",
https://wiadomosci.onet.pl/swiat/czlowiek-ma-prawo-do-swego-nazwiska/d5h4j,"""Człowiek ma prawo do swego nazwiska""","Zapis nazwiska w formie oryginalnej jest prawem człowieka - uważa minister sprawiedliwości Litwy Remigijus Szimaszius, który wypowiedział się dzisiaj dla portalu Delfi.","- Uważam, że zapis imienia i nazwiska jest prawem człowieka i to prawo powinno być zapewnione, o ile nie jest ono sprzeczne z porządkiem publicznym i nie pociąga za sobą poważnych kosztów - powiedział minister. Szimaszius zaznacza, że ""na Litwie większość nie zna i nie będzie znała arabskiego, czy chińskiego i dlatego nie dyskutujemy na temat tych alfabetów"". - Natomiast, jeśli chodzi o alfabety, które mają podstawę łacińską, są one uniwersalne. Nawet w Grecji w dokumentach nazwisko jest zapisane w alfabecie greckim i łacińskim - mówi minister. Szimaszius poinformował, że po wczorajszym orzeczeniu Trybunału Sprawiedliwości UE w sprawie pisowni nazwisk, w najbliższych miesiącach litewski rząd zadecyduje o wprowadzeniu odpowiednich zmian w ustawodawstwie. Premier Andrius Kubilius powiedział wczoraj, że zmiany będą dotyczyły głównie zasad pisowni nazwisk kobiet, które wychodzą za mąż za obcokrajowców i zmieniają nazwisko. Premier nie wypowiedział się na temat wprowadzenia zmian umożliwiających litewskim Polakom zapisu ich nazwiska w dokumentach w formie oryginalnej. Trybunał Sprawiedliwości UE orzekł wczoraj, że Litwa może odmówić zmiany pisowni nazwiska na polską, chyba że powoduje to ""poważne niedogodności"" dla zainteresowanych. Zdaniem Trybunału, obowiązujące na Litwie zasady pisowni nazwisk jedynie przy użyciu litewskiej transkrypcji nie łamią unijnych zasad.",,
https://wiadomosci.onet.pl/swiat/polacy-na-litwie-chca-usuniecia-z-partii-konserwatywnej-kolejnych-czlonkow/f6kb4,Polacy na Litwie chcą usunięcia z partii konserwatywnej kolejnych członków,"Akcja Wyborcza Polaków na Litwie (AWPL) wskazała polityków z partii konserwatywnej Związek Ojczyzny -Litewscy Chrześcijańscy Demokraci, których należałoby usunąć z szeregów ugrupowania, chcąc poprawić relacje polsko-litewskie - pisze dzisiaj dziennik ""Vilniaus Diena"".","- Po wyrzuceniu z partii posła Gintarasa Songaily zmian na lepsze spodziewać się raczej nie należy, gdyż w szeregach konserwatystów pozostało dość liczne grono polityków o równie radykalno-nacjonalistycznym nastawieniu - piesze dziennik, powołując się na portal AWPL. Do grona osób o takim nastawieniu portal zalicza posłankę Vidę Mariję Czegriejiene, ""która otwartym tekstem, bez ogródek, stwierdziła, że »załatwiliśmy Polaków na Kowieńszczyźnie, załatwimy i na Wileńszczyźnie«"", a także posła Rytisa Kupczinskasa, ""który był inicjatorem bezprecedensowej próby zamknięcia ust europosłowi Waldamarowi Tomaszewskiemu i zastraszenia polskiej społeczności, pisząc skargę do Głównej Komisji Etyki Służbowej"". W skardze Kupczinskas utrzymywał, że wypowiedzi Tomaszewskiego na temat sytuacji litewskich Polaków w PE są antylitewskie, oczerniają Litwę w oczach społeczności międzynarodowej i są sprzeczne z litewskim ustawodawstwem. - Stąd nasuwa się wniosek, że usunięcie jednego radykała nie spowoduje zmian w polityce partii konserwatywnej i nie zrobi pogody - czytamy na portalu AWPL. Szef frakcji konserwatywnej w Sejmie Jurgis Razma w rozmowie z ""Vilniaus Diena"" bagatelizuje opinię AWPL. - Trzeba by było wpierw przypomnieć, że jest taka partia. Wówczas, być może, zajrzę na ich stronę internetową - powiedział gazecie Razma. Pod koniec kwietnia poseł Gintaras Songaila, znany z antypolskich poglądów, wypowiedzi i działań, został usunięty z partii konserwatywnej za rażące naruszenie statutu.",,
https://wiadomosci.onet.pl/kraj/atak-mlodziezowki-pis-tusk-jak-mojzesz/s6ll2,Atak młodzieżówki PiS. Tusk jak Mojżesz,"Forum Młodych PiS zarzuca premierowi Donaldowi Tuskowi, że jest odpowiedzialny za falę emigracji młodych Polaków. Według młodzieżówki PiS działania premiera doprowadzą do kolejnych wyjazdów po otwarciu rynków pracy przez Niemcy i Austrię. W liście skierowanym do premiera młodzi z PiS porównali Donalda Tuska do Mojżesza i przytoczyli biblijną opowieść o wyprowadzeniu Izraelitów z Egiptu.","Od 1 maja Niemcy i Austria otwierają swoje rynki pracy dla Polski i 7 innych krajów, które w 2004 r. dołączyły do UE. Szef Forum Młodych PiS Marcin Mastalerek powiedział na piątkowej konferencji prasowej przed gmachem Kancelarii Prezesa Rady Ministrów, że przez działania premiera połowa absolwentów w Polsce nie ma pracy, dlatego zmuszona jest wyjechać do innych krajów. - Po otworzeniu rynku pracy w Niemczech i Austrii będzie kolejna fala emigracji. Proponujemy, aby ją nazwać ""emigracją do Niemiec im. Donalda Tuska"" - ironizował. - Mamy takie wrażenie, że Donald Tusk chce wyprowadzić młodych Polaków z ojczyzny. Chce zrobić wszystko, aby jak najwięcej ludzi wyjechało z naszego kraju. Wtedy premier będzie mógł się pochwalić, że bezrobocie zmniejszy się - mówił szef młodzieżówki PiS. Forum zaapelowało także do premiera, aby podczas kolejnej wizyty w Niemczech nie dziękował kanclerz Angeli Merkel, że młodzi ludzie mogą wyjeżdżać za pracą do Niemiec. - Premier powinien przeprosić ludzi, którzy chcą pracować w Polsce - podkreślił. Forum Młodych złożyło w kancelarii premiera list w tej sprawie. W piśmie, którego autorem jest symboliczny ""Jacek Emigrant"", można przeczytać m.in., że wielu jego znajomych ""szykuje się do wyjazdu za chlebem do Niemiec i Austrii"". - Tak Panie premierze, to zasługa pańskich rządów. Znowu wyjedzie dziesiątki tysięcy moich rówieśników, świeżo upieczonych absolwentów najlepszych uczelni - napisano. W liście przytoczono także biblijną historię o wyprowadzeniu przez Mojżesza Izraelitów do Ziemi Obiecanej. - Pan robi coś odwrotnego. Patrząc na Pańskie działania, obawiam się, że Pańskim celem jest, aby jak najwięcej obywateli Polski wyemigrowało. Z braku innych dokonań będzie się Pan chlubił, że taka wielka emigracja to Pana dzieło - napisano.","Marcin Mastalerek, fot. Wojciech Olkuśnik / Agencja Gazeta",
https://wiadomosci.onet.pl/swiat/libia-kaddafi-prze-na-wschod-mieszkancy-uciekaja-z-adzdabii/z2slw,"Libia: Kaddafi prze na wschód, mieszkańcy uciekają z Adżdabii","W miarę jak ofensywa sił libijskiego przywódcy Muammara Kaddafiego przesuwa się na wschód, Libijczycy całymi rodzinami uciekają z miasta Adżdabija do położonego bardziej na wschód Bengazi, pozostającego w rękach rebeliantów - podali świadkowie.","Droga wyjazdowa z Adżdabii jest wypełniona samochodami, przewożącymi całe rodziny wraz z dobytkiem. Miasto opuszczają także dziennikarze. Wcześniej siły reżimowe odzyskały kontrolę nad portem naftowym Ras al-Unuf, zmuszając gorzej uzbrojonych powstańców do ucieczki na wschód. Powstańcy, którzy twierdzą, że uciekają przed ostrzałem rakietowym ze strony sił Kaddafiego, zostali wyparci w kierunku Bregi, położonej ok. 100 km na wschód od Ras al-Unuf - informuje Reuter. - Chcemy, żeby Francuzi zbombardowali żołnierzy Kaddafiego - powiedział agencji AFP jeden z bojowników zmierzający w kierunku Bregi. W tym czasie słychać było nasilający się ostrzał moździerzowy. Zdaniem jednego z powstańców pociski moździerzowe są wystrzeliwane przez wojsko Kaddafiego z okrętu wojennego. Francuskiej agencji nie udało się zweryfikować tej informacji. Inny powstaniec, z którym agencja rozmawiała w pobliżu Bregi, oświadczył: - Chcemy dwóch rzeczy: żeby lotnictwo zbombardowało czołgi i artylerię Kaddafiego oraz by koalicja dała nam broń, byśmy mogli walczyć. Kwestia dozbrojenia libijskich powstańców budzi kontrowersje wśród społeczności międzynarodowej. Minister spraw zagranicznych Francji Alain Juppe deklarował, że Paryż jest gotów rozmawiać z partnerami o dostarczaniu broni powstańcom. Możliwości takiej nie wykluczył także brytyjski premier David Cameron. Zdecydowanie przeciwko wypowiedział się rosyjski minister spraw zagranicznych Siergiej Ławrow, który zaznaczył, że żaden kraj nie ma prawa zbroić rebeliantów w Libii na mocy mandatu Rady Bezpieczeństwa ONZ.",,
https://wiadomosci.onet.pl/swiat/berlusconiimigranci-opuszcza-lampeduse/zx8gw,Berlusconi:imigranci opuszczą Lampedusę,"Premier Włoch Silvio Berlusconi obiecał na Lampedusie, że w ciągu najbliższych dwóch-trzech dni wyspę opuszczą wszyscy imigranci, którzy przybyli z północnej Afryki. Ogłosił, że jego rząd zgłosi Lampedusę do Pokojowej Nagrody Nobla.","Szef włoskiego rządu, który przyleciał na wyspę, by osobiście przekonać się o skali kryzysu imigracyjnego, w jakim jest pogrążona, ogłosił: - W ciągu 48-60 godzin na Lampedusie pozostaną tylko stali mieszkańcy. Zgodnie z wcześniejszymi zapowiedziami rządu uciekinierzy zostaną rozwiezieni statkami do ośrodków, baz, koszar i miasteczek namiotowych w innych punktach Włoch. - Wszędzie zostaną przywrócone normalne warunki - powiedział Berlusconi, zwracając uwagę na skalę ""degradacji"" otoczenia. Zapewnił, że strona włoska otrzymała od władz Tunezji, skąd przypływają nielegalni imigranci, zapewnienie o tym, że będą one patrolowały porty i wybrzeża, aby powstrzymać ruch łodzi. Następnie ujawnił: - Kupujemy także kutry rybackie od Tunezyjczyków po to, aby nie mogły być wykorzystane do przerzutu ludzi. - To zaś oznacza, że kiedy wycofam się z polityki, wezmę jeden kuter i będę sprzedawał świeże ryby - zażartował premier. - Mamy zapewnienie o gotowości przyjęcia wszystkich Tunezyjczyków, których uda nam się odesłać - oświadczył szef rządu. Dodał, że zamierza zrealizować plan, który sprawi, że ""wyspa będzie miała kolory"" słynnego kurortu Portofino. - Powierzyliśmy telewizjom RAI i Mediaset zrobienie materiałów, które przyciągną Włochów na Lampedusę, która zawsze była rajem i znowu nim będzie - obiecał Berlusconi.",,
https://wiadomosci.onet.pl/swiat/humanitarna-bomba-zagraza-wyspie/sv14h,"Humanitarna ""bomba"" zagraża wyspie","Sytuacja na Lampedusie, opanowanej przez imigrantów z północnej Afryki, to ""bomba, która może wybuchnąć"" - taką opinię wyraził miejscowy asesor do spraw zdrowia Massimo Russo. Na wyspie przebywa obecnie 6200 uchodźców, więcej niż stałych mieszkańców.","Na środę włoskie władze zapowiedziały zakończenie ewakuacji wszystkich uciekinierów przebywających na całkowicie przepełnionej Lampedusie, gdzie pogarsza się sytuacja sanitarna, brakuje wody pitnej i nasilają się protesty oraz bunty miejscowej ludności. Imigranci mają zostać przewiezieni do przeznaczonych dla nich struktur, koszar i ośrodków w innych częściach Włoch na pokładzie pięciu statków pasażerskich i okrętu marynarki wojennej. Pierwszy statek z 827 uchodźcami dopłynął do portu Manduria w Apulii. W ciągu doby przypłynęło na wyspę 450 ludzi. Jednocześnie na Sycylię przybyło następnych 500 imigrantów, głównie w Tunezji.","Emigranci zmierzający na wyspę Lampedusa, fot. PAP/EPA",
https://wiadomosci.onet.pl/ciekawostki/trzech-polakow-wygralo-fortune-na-loterii/lf60k,Trzech Polaków wygrało fortunę na loterii,"Trzech Polaków z Toronto wygrało na loterii 50 mln dolarów. Każdy z nich dostał czek na ponad 16,6 mln dolarów. Jeden z czeków jest nieco większy - o dwa centy.","Jak podały w tym tygodniu kanadyjskie media, trzej panowie pracują w jednej z miejscowych piekarni. Jeden z nich twierdzi, że przed losowaniem, które przyniosło miliony trzem przyjaciołom, miał najpierw sen o taczce z pieniędzmi, którą pchali we trzech, a potem kolejny sen - o otwieraniu własnych firm. Los kupili na stacji benzynowej przed minionym weekendem, podczas którego pracowali, a o szczęściu w losowaniu dowiedzieli się w poniedziałek. W loterii brali udział od września ubiegłego roku - podał dziennik ""Toronto Star"". Polscy milionerzy zamierzają wkrótce przestać pracować, ale na razie pozostają w firmie, dopóki nie zostaną znalezieni nowi pracownicy na ich miejsce. Mężczyźni przyjechali do Kanady w latach 90. Jeden z nich jest po zawale. Jak mówił na konferencji prasowej jego przyjaciel, który pierwszy dowiedział się o wygraniu 50 mln dolarów i potem przekazał tę informację pozostałym szczęściarzom, najpierw sprawdził, czy rozmówca dobrze usiadł - informowała telewizja CBC.",,
https://wiadomosci.onet.pl/kiosk/cudzoziemki/yvzsv,Cudzoziemki,"Nie jest dla Polaków nowością, że literatura emigracyjna w kształcie, w jakim znaliśmy ją do tej pory, nie istnieje. Umarł król, niech żyje król. Nadszedł moment, żeby zająć się tym, co powstało i powstaje na ""migracyjnych popiołach"", po ""przekroczeniu granic"". I tych fizycznych, i tych literackich, i tych społecznych.","19 lutego w jednym z budynku kompleksu London School of Economics odbyło się spotkanie z polskimi pisarkami pt. ""Crossing Borders"". zorganizowane w ramach trwającego na uniwersytecie festiwalu literackiego, Udział w nim wzięły prowadząca dr Urszula Chowaniec, Izabela Filipiak i Grażyna Plebanek. Postaci dr Chowaniec nie trzeba chyba przedstawiać. Jednakże należy dodać, że oprócz pracy naukowej, gdzie zajmuje się literaturą feministyczną, dr Chowaniec współpracuje też z Związkiem Pisarzy Polskich za Granicą. Na spotkaniu w LSE poruszono problematykę krótkiej, ale niezwykle bogatej historii ""przekraczania granic"" w literaturze po 2004 roku, a także jej związki z literaturą ostatniej dekady, tuż przed wejściem Polski do Unii Europejskiej. Emigrantka drugiego stopnia Izabela Filipiak, jak sama stwierdziła, wyemigrowała z Polski dość wcześnie, przed 1989 r. ""Nie wiedziałam wtedy czy kiedykolwiek wrócę do Polski. Dziś to się może wydawać śmieszne, wtedy nie było"". Do 1996 roku Filipiak, z zawodu filolog, przebywała w USA i Francji. Będąc na emigracji napisała też swoje pierwsze książki - zbiór opowiadań ""Śmierć i spirala"" (1992 r.), oraz ""Absolutna amnezja"". Gdy w 1998 roku publicznie ogłosiła swoją homoseksualność, stała się ikoną polskiej literatury homoseksualnej i jednym z pierwszych polskich przykładów literackiego ""wyjścia z szafy"". W czasie spotkania w LSE podkreślała, że dla niektórych Polaków wyjazd z kraju jest nie tylko okazją do zarobku, ale też jedyną szansą na to, by pozostać sobą, żyć w zgodzie z własnymi przekonaniami, z daleka od presji społeczeństwa, nastawionego na ""normalność"", cokolwiek ona by nie znaczyła. Filipiak obecnie, odwróciła się niejako od ""prześladującej ją sławy"" i skoncentrowała się na pracy akademickiej. Odrzuciła rolę ""ikony"" feminizmu. Pisarka do tej pory opublikowała osiem książek, w tym powieści, dramat i tomik poezji. W 2007 roku wydała w formie książkowej swoją pracę doktorską o Marii Komornickiej, poetce dwudziestolecia, która przez ostatnie lata swojego życia funkcjonowała, jako swoje męskie alter ego (""Obszary odmienności. Rzecz o Marii Komornickiej"", 2007). Filipiak jest eseistką, felietonistką, członkiem Stowarzyszenia Pisarzy Polskich. Obecnie wykłada w Instytucie Anglistyki na Uniwersytecie Gdańskim, gdzie jest adiunktem. Autorka ""Absolutnej amnezji"" zaznaczała na spotkaniu w LSE, że czuje się w Polsce, gdzie mieszka na stałe od 2010 r., obca niejako podwójnie. Jest emigrantką drugiego stopnia. Jako młoda osoba wyjechała z komunistycznego kraju na Zachód. Wróciła do Polski, do kraju już kapitalistycznego, jak do miejsca niemalże obcego, którego uczy się ciągle od nowa. ""Czasami, oddzielam się psychicznie od niektórych wydarzeń i zachowań ludzi w Polsce - acha, myślę - to tak to robią Polacy, i wcale nie czuję się z nim związana, jednocześnie wiedząc, że przecież jestem Polką"". Filipiak w swoich rozważaniach na temat emigracji i przekraczania granic, jest dość krytycznie nastawiona do realizmu Polski i ciągłych zmian jakie w kraju zachodzą. Wywodzi się to również z prywatnych doświadczeń kobiety, emigrantki, osoby homoseksualnej, która po wielu latach pobytu poza krajem, próbuje wraz ze swoja partnerką dopasować się do realiów polskich. ""Zdarza mi się rozmawiać z moimi studentami, którzy zarzucają pracę naukową i wyjeżdżają do Londynu pracować fizycznie, żeby zarobić na życie""… zaznaczała. Czyli mit o doktorantach podających kawę, po raz kolejny został potwierdzony. Travellersi Grażyna Plebanek nie ocenia sytuacji w Polsce aż tak surowo... ale ona też nie mieszka w kraju na stałe. Ta polska dziennikarka, felietonistka i pisarka w trakcie spotkania podkreślała całkowicie różną od Izabeli Filipiak, drogę własnej emigracji - lub jak zaznaczyła Urszula Chowaniec - migracji. Oba słowa, są dziś wg niej, używane niejako równolegle. Plebanek, młodsza o parę lat od Izabeli Filipiak, należy do pierwszego pokolenia, które skończyło studia w fazie kapitalizmu. ""Praca czyhała na nas, myśmy o nią nie zabiegali. Zabiegano o nas. Większość moich znajomych ze studiów zrobiła niesamowite kariery w Polsce. Pracowałam kilka lat w kraju, jako dziennikarka, ale w pewnym momencie poczułam, że muszę wyjechać. Zaznaczam - nie powodowały mną względy finansowe - wręcz odwrotnie - zostawiałam bardzo dobrą pracę, świetne zarobki i kapitalnie zapowiadającą się karierę, dla… przygody"". Plebanek zdecydowała się na wyjazd do Szwecji. Powody do wyjazdu podała dwa - w czasie studiów była na praktykach w tym kraju i bardzo jej się podobało, a ponadto od dziecka miała słabość do Astrid Lindgren… Obecnie Plebanek mieszka w Brukseli. W 2010 roku wydała książkę ""Nielegalne związki"", która, jak sama podkreśla, nie opowiada o ludziach jej pokolenia, ale o pokoleniu jej dzieci - tzw. trzeciej generacji. Oni nie są związani z jednym miejscem zamieszkania, czy z jednym ""pierwszym językiem"" - to ludzie kilkujęzyczni od urodzenia, których dom jest tam, gdzie akurat przebywają, a tożsamość nie ""wyrasta"" z rodzinnej ziemi, a z historii rodzinnych, przekazywanych sobie z pokolenia na pokolenie. ""Ja już na zawsze pozostanę Polką, ale moje dzieci stanowią już ‘trzecią generację’, pokolenie Travellersów"". Jak zaznaczał prowadząca, dr Urszula Chowaniec, doświadczenia emigracyjne obu pisarek są dość różne od tych, które można byłoby usłyszeć od Polaków, którzy wyjechali z kraju po 2004 roku. W trakcie poprowadzonej w trakcie spotkania dyskusji padło wiele pytań ze strony przybyłych: o doświadczenia innych pisarzy, nie Polaków, nawiązujących do tematu migracji; o przekraczanie granic w literaturze tzw. kobiecej (feminizującej); a także o status ""unijnej emigracji"", którą ciągle postrzega się wyłącznie, jako zarobkową - i której kultura wyższa, w tym literatura, jest zbędna… Wiele miejsca poświęcono takim zagadnieniom jak: kim w dzisiejszych czasach jest emigrant, lub jak to zaznaczyła prowadząca spotkanie - migrant; czy ciągle można jeszcze mówić o literaturze ""emigracyjnej"", skoro potrzeby i założenia tej literatury całkowicie się zmieniły. Nawiązano również do sytuacji społeczno-politycznej zarówno Polski, jak i Europy, gdzie silne dążenia zunifikowania się społeczeństw, rozbijają się o ciężki nacjonalizm i ksenofobię wywołaną ostatnim kryzysem ekonomicznym. Ponad to poruszono pokrótce sytuację polskiej literatury feminizującej, gdzie na propozycję zarzucenia podziału na literacki dyskurs męski i żeński (Marek Kazmierski), pisarki odparły, że choć na świecie ten temat zaczyna być ""passe"", w Polsce jest ciągle jeszcze aktualny. Postawiono tak wiele pytań i poruszono tak wiele wątków, że tak naprawdę dyskusje na dobre rozgorzały, kiedy trzeba było zamknąć debatę i się pożegnać. Ku rozczarowaniu wielbicieli obydwu pisarek, nie można było zakupić żadnych z ich ostatnich książek. Jednakże wystąpienie Izabeli Filipiak i Grażyny Plebanek - pod czujnym okiem dr Urszuli Chowaniec, wypadło tak ciekawie - dla obydwu stron, jak zaznaczały pisarki - że obiecały z przyjemnością zawitać do Londynu w najbliższej przyszłości.","Grażyna Plebanek, Izabela Filipiak i dr Urszula Chowaniec na spotkaniu ""Crossing Borders"" w London School of Economics, fot. Justyna Daniluk",
https://wiadomosci.onet.pl/swiat/minister-stanal-w-obronie-polakow-w-holandii/gxv3c,Minister stanął w obronie Polaków w Holandii,"Minister sprawiedliwości Krzysztof Kwiatkowski interweniował u komisarz UE Viviane Reding ws. gróźb wydalenia bezrobotnych Polaków, wysuwanych przez ministra pracy Holandii. Komisarz podkreśliła, że swoboda podróżowania to jeden z filarów UE - powiedział Kwiatkowski.","Chodzi o wypowiedź holenderskiego ministra pracy Henka Kampa dla dziennika ""De Telegraaf"", że bezdomnych i bezrobotnych imigrantów z Europy Wschodniej należy wysyłać do domu, a jeśli nie będą chcieli wyjechać dobrowolnie, to nadać im status osób niepożądanych w Holandii. Z kontekstu debaty na ten temat w Holandii wynika, że ministrowi chodziło głównie o Polaków, bo stanowią większość ze 160-200 tys. imigrantów z nowych krajów UE, którzy przyjechali do tego kraju do pracy. W prasie padają oskarżenia o nadużywanie przez Polaków holenderskiego systemu opieki społecznej. - W zeszłym tygodniu byłem w Holandii i miałem spotkanie ze swoim holenderskim odpowiednikiem. Wyrażałem zdecydowane zaniepokojenie ze strony polskiego rządu tą dyskusją i ewentualnymi wnioskami, które mogłyby płynąć w kontekście prób ograniczenia swobodnego przepływu obywateli europejskich wewnątrz całej UE - powiedział Kwiatkowski dziennikarzom w Brukseli po spotkaniu ministrów sprawiedliwości ""27"". W czwartek minister rozmawiał na ten temat z unijną komisarz ds. sprawiedliwości i praw obywatelskich Viviane Reding. Był zadowolony z wyników spotkania, bo na razie polski rząd nie oczekuje od KE konkretnych kroków - chce tylko wiedzieć, że może liczyć na wsparcie KE, gdyby groźby pod adresem Polaków w Holandii się powtarzały. - Komisarz Reding zgodziła się z moją opinią, że swobodny przepływ osób jest jednym z filarów funkcjonowania całej UE. I zasada ta nie powinna być realizowana w ten sposób, który by budził wątpliwości. Jednoznaczna deklaracja, że KE stoi na straży przepisów, była dla mnie bardzo ważna i oczekiwana przez polski rząd. Deklaracja bardzo ważna, bo padła w określonym kontekście sprawy, która wzbudziła nasze zaniepokojenie - powiedział minister. By dać odpór wysuwanym w Holandii argumentom o nadużywaniu przez Polaków systemu socjalnego, minister na spotkaniu z komisarz przedstawił statystyki. Wynika z nich np., że w 2010 r. na ponad 30 tys. decyzji związanych z korzystaniem ze świadczeń socjalnych w Rotterdamie tylko ok. 40 dotyczyło obywateli nowych krajów członkowskich UE. - Pokazałem to, żeby uzmysłowić, że inna jest skala temperatury dyskusji publicznej, a inna jest skala rzeczywistych problemów - podkreślił Kwiatkowski. Wyraził też przekonanie, że wyjeżdżający do innych krajów UE Polacy ""zaradnością i aktywnością wspierają tak naprawdę rozwój gospodarczy krajów, w których się znajdują"". A w przypadku łamania przez nich prawa polski rząd jest zdecydowanie za jego egzekwowaniem - dodał.",,
https://wiadomosci.onet.pl/kiosk/prawdziwe-historie/2957t,Prawdziwe historie,"Wielka miłość i udany związek to jedne z najwspanialszych rzeczy, jakie mogą się nam w życiu przydarzyć. Miłości szuka się czasem przez całe życie. Czasem znajdujemy ją daleko od domu i rodziny. Oto historie Polek, które zakochały się w obcokrajowcach i stworzyły udane, szczęśliwe związki. Opowiedziały nam swoje historie.","Magdalena i Jonathan Mojego męża, który jest Kanadyjczykiem mieszkającym w Wiedniu, poznałam w pracy, podjętej pod koniec studiów. Początki naszego związku to właściwie był długi i skomplikowany proces, może dlatego, że kiedy się poznaliśmy,  oboje byliśmy w innych związkach. Ja miałam od pięciu lat austriackiego chłopaka, z którym mieszkałam i którego moja cała rodzina uważała za mojego ""niby męża"". Jonathan miał dziewczynę. Kiedy się poznaliśmy, patrzyłam na niego jak na kolegę. Dla mnie to było oczywiste, że nic poważnego nie może z takiej znajomości wyniknąć, ale jakoś każda impreza z pracownikami naszej firmy, a sporo ich było, kończyła się zawsze w jego towarzystwie. Świetnie się dogadywaliśmy, ale nigdy do niczego nie doszło, wszystko było w granicach ""przyzwoitości"", jednak zawsze pozostawało to ""coś"".  Kiedy Jonathan w końcu wyznał mi swoje uczucia, trochę mnie zaskoczył. To ""coś"" między nami traktował poważnie. Skończył swój związek i kazał mi się decydować: albo go ""biorę"", albo wyjeżdża do Kanady, bo w Wiedniu poza mną nic go nie trzyma. A ja tkwiłam sobie w wygodnym pięcioletnim związku z Austriakiem, wynajmowaliśmy ładne mieszkanie, właśnie kupiliśmy nowy samochód. Moja rodzina go lubiła, ja znałam całą jego rodzinę, mieliśmy wspólnych znajomych. Było wygodnie. No i Jonathan zaczął mi mącić w głowie, pisać wiersze, robić sceny zazdrości... Miotałam się strasznie, czułam, że nie mogę tak rzucić się w niepewne. Moja rodzina uważała, że mi odbiło. Wreszcie pewnego dnia Jonathan oznajmił, że zrezygnował z pracy i wraca do Kanady. Czułam się, jakby mi ktoś coś odebrał. Straszne to było! Sesje terapeutyczne z przyjaciółką kończyły się jednak zawsze tak samo: on jest dla mnie! I wtedy to do mnie dotarło. Napisałam do Kanady SMS-a, jak w kiepskim filmie, żeby się ze mną spotkał na neutralnym gruncie w Londynie. Po dwóch dniach dostałam odpowiedź: ""Mam bilet na samolot za 2 tygodnie"". Ja w tym czasie wyprowadziłam się z ładnego mieszkanka i podzieliłam ""dobytkiem"" z byłym chłopakiem. No i spotkaliśmy się w Londynie. Potem to już szybko poszło, po miesiącu Jonathan był z powrotem w Wiedniu, po jedenastu miesiącach wzięliśmy ślub, a po szesnastu miesiącach od spotkania w Londynie urodziła nam się Helenka. Gdy rodziłam Helenkę, miałam cesarkę i byłam przytomna. Nie czułam bólu, ale cała się trzęsłam i Jonathan, który był ze mną podczas operacji, śpiewał mi, żeby odwrócić moją uwagę. Alicja i Thomas Mojego chłopaka, Austriaka, poznałam w Internecie, na portalu randkowym. Chciałam tylko przetestować portal w ciągu trzech dni, później trzeba było wykupić abonament. Thomas napisał do mnie przed upływem tych trzech dni i tak to się zaczęło. Ujął mnie już na pierwszym spotkaniu bezpośredniością, poczuciem humoru, inteligencją, ale nie od razu byłam przekonana, że to jest to! Thomas zdobywał mnie w bardzo romantyczny sposób: dostawałam kwiaty, bilety na koncerty klasyczne i rockowe, komplementy, zaproszenia na dobre wino w romantycznych, nietuzinkowych lokalach. Potrafiliśmy godzinami rozmawiać. Po prostu super się rozumieliśmy! Z czasem okazało się, że umie bardzo dobrze gotować! I jak tu nie dać się zdobyć? Thomas jest bardzo romantyczny, no i ma zawsze tyle do opowiadania! Jego rodzina od razu mnie zaakceptowała. Rozumiem się dobrze z jego znajomymi i przyjaciółmi, a on z moimi. Uwielbia polską kuchnię i polskie piwo. Nigdy nie mieliśmy problemów, które mogłyby wynikać z naszych różnych narodowości. Czasem zdarzają się małe wpadki językowe, z których raczej zawsze się śmialiśmy. Związek z Austriakiem jest na pewno inny niż z Polakiem, ale różnice są interesujące, można sobie tyle wyjaśnić i jest tyle do opowiadania! Na pewno trzeba się zgadzać na kompromisy, z tym, że to dotyczy tak naprawdę każdego związku. Nigdy nie zapomnę, jak na imprezie urodzinowej, którą on dla mnie organizował, dostałam od niego sto róż, ponieważ od naszego poznania się minęło wtedy dokładnie  sto dni, kolejnym prezentem był wiersz jego autorstwa i własnoręcznie upieczony przez niego tort. Był przepyszny! Marta i Christian Christiana poznałam na jednym z wyjazdów służbowych do Wiednia. Po zakończeniu pracy zostałam w Austrii na weekend, podczas którego nasz wspólny znajomy spotkał się z nami jednocześnie. Tego wieczoru, kiedy doszło do naszego poznania, było wokół nas więcej ludzi: znajomych i nieznajomych. Nawet na początku próbowałam zabawić się w swatkę i bliżej zapoznać z Christianem jedną z uczestniczek wieczoru, która była bardzo nieśmiała. Na szczęście bez powodzenia. Wtedy mieszkałam jeszcze w Polsce i do głowy by mi nie przyszło, że kiedykolwiek z niej wyjadę. Z tego powodu Christian stał na straconej pozycji. Mimo to, kiedy się żegnaliśmy, zauważyłam, że wyraźnie mu się podobam. Kiedy już poczułam, że zastawił na mnie sidła, nie ułatwiałam mu zadania. W końcu jednak zmiękłam, szczególnie pod wpływem czułych maili wymienianych głównie w czasie pracy. Kiedy Christian pierwszy raz przyjechał do Polski i okazał niezwykłe zainteresowanie moim krajem, kulturą,  a przede wszystkim językiem, zyskał wiele w moich oczach. Duże wrażenie wywarł na mnie swoim propolskim nastawieniem. Od początku pilnie uczył się polskiego, najefektywniej dzięki filmom. Uczęszczał też na kurs językowy w VHS. Pomijając słabość mojego męża do Polski, myślę że oboje ujmowaliśmy się i wciąż ujmujemy tym co nas od siebie różni. Przyznam, ze różnice charakteru nieraz utrudniały nam życie, ale w sumie mamy z nich więcej pożytku niż szkody. Postawiliśmy na wzajemne uzupełnianie się w związku. Decydując się na związek z Christianem nie myślałam o jego pochodzeniu ani ewentualnych różnicach kulturowych. Widziałam w nim przede wszystkim mężczyznę, z którym chciałabym pójść dalej przez życie. Nasze różnice zdań nie odbiegały i nie odbiegają od standardowych sytuacji konfliktowych, będących udziałem małżonków tej samej narodowości. Każdy z nas zostaje w określony sposób wychowany, wychodzi z konkretnego domu, ma za sobą jakieś związki. Oboje wnieśliśmy w naszą relację różne doświadczenia, które na początku wymagały wzajemnego dogrania. Natomiast w kwestii kultury i języka często dochodzi między nami do wciągających rozmów, obfitujących w porównania polsko - austriackie. Są one wynikiem wzajemnego zainteresowania krajem, językiem, środowiskiem, w którym wzrastał. Nasze dyskusje na temat specyfiki języka polskiego lub niemieckiego nie mają końca - niestety nikt poza nami nie uważa ich za interesujące. Gosia i Peter Poznaliśmy się w kuchni akademika, w którym mieszkałam. Przyjechałam do Wiednia tylko na jeden semestr, w ramach programu Erasmus. Absolutnie nie podejrzewałam, że zostanę w Austrii na dłużej niż kilka miesięcy i że właśnie tutaj poznam miłość mojego życia. Od razu zauroczył mnie jego cudowny uśmiech, długie blond loki, wysportowana sylwetka oraz skromność i naturalność. Z czasem zaimponowały mi też jego liczne zainteresowania, jego przywiązanie do rodziny. Mój mąż do dziś wspomina ze śmiechem, że ""buty przy mnie złaził"" i ""pocił się krwią"", gdy o mnie się starał. Przez trzy miesiące gorliwie i z fantazją o mnie zabiegał. Często czekał na mnie pod salą wykładową. Gotował mi wspaniałe kolacje. Gorliwie pomagał mi też w nauce do egzaminów. A ja się opierałam, przekonana, że pod koniec stycznia wrócę do Polski, aby skończyć studia na macierzystej uczelni. Zakładałam, że z tego związku i tak nic nie będzie. Kiedy już pakowałam walizki, Peter przyszedł z kwiatami i poprosił, bym została przynajmniej na następny semestr. Napisałam podanie do dziekana mojej uczelni i otrzymałam pozwolenie na przedłużenie studiów w Wiedniu. Pod koniec semestru letniego było już jasne, że nie wrócę na studia do Polski. Zakochałam się po uszy! W październiku, dokładnie dwanaście miesięcy od dnia, w którym się poznaliśmy, wzięliśmy ślub. A sześć lat później urodziła się nasza córeczka. Kiedy myślę o problemach kulturowych, przychodzą mi do głowy dwa. Po pierwsze, polscy koledzy zawsze wykazywali się galanterią - otwierali przed dziewczynami drzwi, podawali płaszcze, podsuwali krzesła itp. Na darmo próbowałam nauczyć tego mojego Austriaka. Przez jakiś czas się starał, dopóki jego znajoma się nie obraziła, gdy próbował pomóc jej w podniesieniu ciężkiego pakunku. Powiedziała mu, że czuje się dyskryminowana! Po tym doświadczeniu Peter stwierdził, że boi się być dżentelmenem, skoro tutejsze kobiety nie chcą być uważane za ""słabą płeć"". Po drugie, co roku przed świętami spieramy się o ilość potraw na wigilijnym stole. Peter uważa, że dwanaście dań to przesada, a mnie rozpacz ogarnia, gdy na stole pojawiają się tylko smażone kiełbaski z chlebem. Peter odwiedził moje rodzinne strony. Był zaskoczony, jak piękna i rozwinięta jest Wielkopolska. Oczekiwał kraju biednego i zacofanego, zgodnie z obrazem prezentowanym przez media. Pamiętam romantyczne, niezapomniane przeżycie, jak namówił mnie na wspólny lot maleńkim samolocikiem sportowym. Kiedy szybowaliśmy wśród chmur, wyznał, że mnie kocha... Anna i Osman Mojego męża poznałam trzy lata temu, tuż po zakończeniu uroczystości związanych z kolejną rocznicą odsieczy wiedeńskiej na Kahlenbergu. Gdy usiadłam z koleżanką w kawiarni, podeszło do nas dwóch chłopaków. I tak to się zaczęło... Moje koleżanki ze studiów umierały wieczorem ze śmiechu, gdy im opowiedziałam, że na Kahlenbergu poznałam bardzo przystojnego Turka. I że ma na imię Osman. Nazywały go odtąd moją odsieczą wiedeńską. Osman coraz wyraźniej o mnie zabiegał. Szczerze powiem, że wcale mi to nie schlebiało. Mimo pozornej otwartości, okazało się, że byłam pełna lęków i uprzedzeń. Skwapliwie utwierdzały mnie w tym moje koleżanki. Osman okazał się jednak cierpliwy. Był inny od chłopaków, którzy mnie do tej pory adorowali. Czułam się czasami zakłopotana, że traktował to wszystko, co nas dotyczyło, tak śmiertelnie poważnie. Uwielbiałam z nim spędzać czas, rozmawiać. Imponowała mi jego inteligencja, jego liczne zainteresowania. Ale nie chciałam, by ta znajomość przerodziła się w coś więcej. Przełomem okazał się nasz wspólny wyjazd do Krakowa. Przedstawiłam go rodzicom jako kolegę ze studiów. Widziałam, że bardzo go to zabolało. Wieczorem spacerowaliśmy po starówce. Objął mnie i powiedział, że nie chce być tylko moim kolegą ze studiów. Wtedy zrozumiałam, że ja też nie chcę. Pobraliśmy się po dwóch latach znajomości. Osman jest cudownym, pełnym ciepła człowiekiem. Jest naturalnie wiele rzeczy, które nas różnią, ale dzięki tym różnicom nigdy się z sobą nie nudzimy. Osman się śmieje, że do końca życia nie braknie nam tematów, które musimy omówić. Bywamy często u jego rodziców, poznałam jego bliższą i dalszą rodzinę. Wszyscy przyjęli mnie bardzo serdecznie. Na pewno sprawę ułatwia fakt, że mogę porozumiewać się z jego rodzicami w języku angielskim i nasi rodzice mogą ze sobą kontaktować się również w tym języku. Niezapomniane było nasze wspólne spotkanie przed naszym ślubem w Krakowie. Moja mama ze zdenerwowania nie spała całą noc - potem się okazało, że podobnie przeżywali to spotkanie rodzice Osmana. W czasie ostatnich świąt, które spędziliśmy z moją rodziną w Polsce, jedna z moich dalekich kuzynek na wiadomość, że wyszłam już za mąż i do tego za Turka, spojrzała na mnie współczująco i powiedziała:  ""O Boże! "". Osman, który już całkiem dobrze mówi po polsku, odpowiedział:  "" Prawda, jaka to tragedia? I sama pozwoliła mi się zabrać w jasyr, do tego na Kahlenbergu! "". Wybuchnęliśmy zgodnie śmiechem, tylko moja kuzynka nie podzieliła tej wesołości.",Fot. Getty Images/FPM,
https://wiadomosci.onet.pl/swiat/wielkie-zagrozenie-dla-europy-wskutek-rewolt/e0yvm,Wielkie zagrożenie dla Europy wskutek rewolt,"Od 0,5 do 1,5 mln imigrantów może napłynąć do Unii Europejskiej na skutek rewolt w Afryce Północnej - podały źródła europejskie, powołując się na szacunki unijnej agencji ds. granic Frontex.","- Chodzi o osoby pochodzenia subsaharyjskiego, które pracowały w Libii i Afryce Północnej - podało wspomniane źródło. Według Frontexu, osoby te ""kierowałyby się głównie do Włoch, na Maltę i do Grecji"".",fot. AFP,
https://wiadomosci.onet.pl/kiosk/dokad-zmierzasz-brytyjczyku/rnbvl,"Dokąd zmierzasz, Brytyjczyku?","W rankingu jakości życia w krajach UE, Wielka Brytania znalazła się na przedostatnim miejscu. Nic zatem dziwnego, że tak wielu Brytyjczyków opuszcza Wyspy w poszukiwaniu lepszego życia. Dziś poza granicami Albionu żyje już ponad 5,5 mln z nich...","Statystyki nie są sprzyjające dla Anglików. Mieszkańcy Wielkiej Brytanii należą do najliczniejszej, spośród obywateli UE, grupy narodowościowej, która opuszcza swój kraj na stałe. W maju Agencja Reuters’a podała, że aż 25% młodych Brytyjczyków myśli o emigracji... Exodus? Najgłośniej na temat wyjazdów Brytyjczyków było przed trzema laty. Migracja prawie 2 mln obywateli ochrzczona została nawet mianem exodusu. Office for National Statistics (brytyjski odpowiednik Głównego Urzędu Statystycznego) podało wówczas statystyki, jakoby w latach 1997-2006 z kraju wyjechało 1,97 mln obywateli. Tylko w roku 2006 walizki spakowało 207 tys. z nich, czyli średnio co trzy minuty. Uspokajano, że w tym samym czasie na Wyspy przybyło prawie 4 mln imigrantów, dzięki którym brytyjska gospodarka mogła spać spokojnie. Problem jednak nie zniknął. Światowy kryzys, który Wielka Brytania odczuła wyjątkowo dotkliwie, sprawił, że o emigracji zaczęto myśleć coraz częściej. Zwłaszcza wśród młodych ludzi. Wyspy już nie takie atrakcyjne Przyczyn, dla których Brytyjczycy emigrują jest wiele. Najczęściej podawane są fatalna pogoda i wysokie koszty życia. Fakt, że obecnie Londyn uznawany jest, zaraz po Tokio, za najdroższe miasto świata, jeśli chodzi o koszty utrzymania. Ceny nieruchomości na terenie Wielkiej Brytanii również nie należą do niskich. Kiedy w ""The Guardian"" pojawił się artykuł na ten temat komentarze aż zaroiły się od powodów, dla których mieszkańcy coraz częściej decydują się opuścić Wyspy. Oprócz wyżej wymienionych najczęściej podawano wysokie podatki, słaby system opieki zdrowotnej i masowy napływ imigrantów, którzy konkurując na lokalnym rynku, odbierają pracę Brytyjczykom. Wiele jednak osób ma dosyć wyścigu szczurów, w jakim muszą brać udział, i chce przenieść się do kraju, gdzie tempo życia jest wolniejsze. Spory odsetek emigrantów stanowią właśnie młode małżeństwa z dziećmi, które osiedlają się w atrakcyjnych turystycznie krajach. Oczywiście powody, dla których Brytyjczycy wyjeżdżają nie leżą tylko w problemach, z jakimi boryka się Zjednoczone Królestwo. Wielu z nich kusi po prostu perspektywa życia w bardziej przyjaznym klimatycznie miejscu, stąd tak wiele wyjazdów do ciepłych krajów. Jedne z ostatnich badań wskazywały, że tylko 12% Brytyjczyków, którzy osiedli za granicą na stałe, zrobiło to z powodu problemów w swoim kraju. Większość dała się uwieść aurze, jakie roztaczały nad nimi inne państwa. Wśród nich jedną z najliczniejszych grup stanowią angielscy emeryci, którzy resztę dni postanowili przeżyć w przyjemnym i bezstresowym kraju. Jill Rutter z IPPR (Institute for Public Policy Research) na łamach ""Daily Telegraph"" mówiła wręcz o nowym fenomenie, z jakim Brytyjczycy mają do czynienia. Każdy, kogo tylko na to stać, chciałby spędzić emeryturę w ciepłych krajach. Z raportu OECD z 2008 r. wynika, że wśród emigrantów dużo jest osób świetnie wykształconych, które wyjeżdżają robić kariery poza UK.  Jego wyniki także nie są zadowalające: Wielka Brytania doświadcza największego drenażu mózgów spośród wszystkich rozwiniętych krajów świata. Wyjechać, ale dokąd? Według badań przeprowadzonych przez instytut ICM, kierunki migracji nie zmieniają się od lat. Krajami, do których Brytyjczycy wyjeżdżają najczęściej są Australia (1,3 mln), Nowa Zelandia, Stany Zjednoczone, Hiszpania i Francja. Na terenie UK działają nawet specjalne biura, które pomagają osiedlić się w nowym kraju przeznaczenia. Na Antypody decydują się ludzie, którzy bez pośpiechu chcą cieszyć się bogactwem przyrody, w jakie Australia i Nowa Zelandia bezsprzecznie obfitują. USA, Kanada i Katar kuszą specjalistów w konkretnych branżach, od inżynierów i lekarzy, po doradców i kucharzy skończywszy. Najpopularniejszymi krajami emerytów są Hiszpania i Wyspy Karaibskie. W samej Hiszpanii żyje prawie milion Brytyjczyków, choć niewielu z nich zna język hiszpański, a nawet nie zamierza się go uczyć, o czym głośno było w hiszpańskojęzycznych mediach. Bardzo popularnym kierunkiem jest także... Irlandia. Wbrew stereotypom Anglicy uwielbiają Zieloną Wyspę. Obecnie, poza Irlandczykami, stanowią najliczniejszą grupę etniczną, donosi londyński ""The Times"". Spośród 165 miast tylko w 21 mieszka ich mniej niż 50. Najlepsze warunki do życia... We wrześniu 2010 roku portal uSwitch z siedzibą w Londynie, opublikował raport jakości życia w dziesięciu krajach UE. Pierwsze trzy miejsca zajęły kolejno Francja, Hiszpania i Dania, ostatnie zaś Wielka Brytania i Irlandia. Żeby było śmieszniej Polska zajęła w nim miejsce czwarte. W rankingu uwzględniano takie czynniki jak średnia długość życia, poziom przychodów gospodarstw domowych, średni wiek przechodzenia na emeryturę, cenę koszyka podstawowych produktów żywnościowych, nasłonecznienie, średnią długość wakacji, wydatki na zdrowie w proporcji do PKB czy cenę litra benzyny bezołowiowej. W skali światowej warto przytoczyć raport ""Newsweeka"". Pierwszą trójkę otwierają Finlandia, Szwajcaria i Szwecja, Wielka Brytania zajmuje 14 miejsce, zaś Polska 29.",Fot. Getty Images,
https://wiadomosci.onet.pl/kiosk/polacy-sa-wszedzie-blogi-polskich-emigrantow/fv360,Polacy są wszędzie - blogi polskich emigrantów,"""Polacy są wszędzie"" - takie panuje powszechne przekonanie. Nasi rodacy opuszczali ojczyznę pod wpływem różnych wydarzeń i historii. Teraz my możemy poznawać kraje, które oni wybrali jako drugą ojczyznę. Więc czytamy ich blogi.","Historia polskiej emigracji jest długa. W XIX wieku po upadku powstań narodowych nasi rodacy wyjeżdżali do Francji, Wielkiej Brytanii, Szwajcarii, Niemiec i Ameryki Północnej. Od drugiej połowy XIX wieku, aż do 1939 r. trwała emigracja zarobkowa; robotnicy wyjeżdżali do lepiej rozwiniętych krajów Europy zachodniej, Stanów Zjednoczonych, ale również tam, gdzie cywilizacja miała dopiero zawitać, a więc w ostępy Kanady, Brazylii czy Argentyny. Potem była tragedia II wojny światowej i emigracja z tym związana. Gdy w Polsce zaczęli rządzić komuniści, kolejne fale ludzi zaczęły opuszczać kraj, począwszy od '45, przez całe lata 50., wydarzenie marcowe '68 roku (emigracja polskich Żydów na skutek prześladowań antysemickich), po emigrację gospodarczą i dramatyczną emigrację polityczną lat 80. I w końcu lata 90., kiedy tysiące ludzi opuściło w poszukiwaniu szczęścia już demokratyczną i kapitalistyczną Polskę; największa fala przypadła na okres po wstąpieniu do Unii Europejskiej w maju 2004, kiedy otwarły się dla nas rynki pracy w takich krajach jak Wielka Brytania, Irlandia, Holandia czy Norwegia. Według danych szacunkowych poza terytorium Polski mieszka w tym momencie do 21 milionów Polaków i osób pochodzenia polskiego. Historie wielu z nich trafiły do internetu dzięki prowadzonym przez nich blogom. Możemy tam przeczytać jak żyje się Polakom na emigracji, jak wygląda rzeczywistość w krajach, do których sami chcielibyśmy emigrować, czy też po prostu wyjechać na wakacje. Poznajemy zwyczaje, czasem śmieszne, czasem straszne. Jest więc ""Nad Hudsonem"", opisujący życie siedmioletniej Kimberly i rok młodszej Natalie oraz ich mamy. Rodzina mieszka w samym centrum współczesnego świata - Nowym Jorku. ""Nad Hudsonem"" to krótkie pełne humoru notki ukazujący klimat najsłynniejszego chyba miasta. Teatry, kawiarnie, słynne aleje i przecznice - czuć ten magiczny klimat, aż w uszach brzmi Frank Sinatra i jego ""New York, New York"". ""Immagini della vita"" przenosi nas z kolei na Stary Kontynent, w przepiękny rejon włoskich Alp. ""Mama siedemnastoletniej Nastolatki i dwuletniego Małego Urwisa. Rozwiedziona, obecnie u boku kochanego M - ciut nietypowego Włocha, od sześciu lat żyje na emigracji w kraju, który pokochałam od pierwszego wejrzenia :)"" - opisuje autorka. Ten blog to również skarbnica wiedzy o Włoszech, anegdot, radosnych, ale też i refleksyjnych przemyśleń na temat życia poza Polską. Niedaleko przenosi nas blog ""W stronę Toskanii"". Pamiętacie Diane Lane w roli Frances Mayes - samotnej Amerykanki, która wybrała życie we Włoszech? Dokładnie ten sam klimat co w ""Pod słońcem Toskanii"" odnajdziemy na tym blogu. Śmiech, łzy, radość i smutek. Jest tutaj wszystko, by stanowić lekturę równie przyjemną co oglądanie filmu Audre Wells, a przecież trwającą znacznie dłużej. Na drugi koniec Europy przenosi nas ""Szwedka-Polka"". Tutaj oprócz codziennego życia Polki w krainie Wikingów mamy wiele wpisów zaangażowanych społecznie i politycznie, jak przystało na skandynawski klimat. W zupełnie inny klimat zaprowadzi nas ""Algierski"". Północna Afryka nie będzie miała przed nami tajemnic po lekturze tego bloga. Jak dostać się do Algierii? Jak odnaleźć się wśród miejscowych zwyczajów? Dlaczego na ulicach wybuchły zamieszki? Odpowiedzi na te i wiele innych pytań odnajdziecie właśnie na tym blogu. Polacy po wejściu do Unii jako główny kierunek emigracji obrali Wielką Brytanię i Irlandię (np. ""Londynstan"", który otrzymał wyróżnienie główne w konkursie Blog Roku 2010), ale że zrobiło się tam tłoczno, coraz popularniejsza stała się Holandia. To właśnie w krainę wiatraków i tulipanów wprowadzi nas ""Moja Tulipandia"" - blog mieszkającej w Niderlandach od 1999 Polki. Specyficzną odmianą są blogi opisujące życie mam na emigracji. Problem niewątpliwie ważny. Odnalezienie się w gąszczu przepisów w obcym kraju to nie lada wyzwanie. Pomogą w tym na pewno ""Polka w UK"" i ""CVA"". Polacy piszą też o pracy za granicą. Jednym z najciekawszych jest blog amerykańskiego żołnierza ""Śladami Konkwistadorów"". To opis wielu krajów, do których trafia autor dzięki US Army. ""Śladami Konkwistadorów"" to nie tylko zapis żołnierskiego życia, ale również refleksje na temat otaczającego świata - znakomita lektura. Jest też i specyficzny blog Bishopa. Autor - emigrant mieszkający w Szkocji, jednak o życiu codziennym piszący rzadko. Natomiast dzięki zainteresowaniom autora poznajemy niezwykle ciekawe historie z Polski i ze świata i to nie te ze stron podręczników, ale te wynalezione gdzieś z zakamarków naszych dziejów. Jeżeli interesuje Was ten klimat, odwiedźcie koniecznie ""Blog Biszopa"".","Polscy blogerzy są na całym świecie, fot. Getty Images",
https://wiadomosci.onet.pl/swiat/holenderski-statek-uratowal-nielegalnych-imigrantow/768he,Holenderski statek uratował nielegalnych imigrantów,"Płynący pod banderą holenderską statek handlowy uratował 241 nielegalnych imigrantów, którzy dryfowali na przepełnionej drewnianej łodzi w odległości ok. 50 km od wybrzeży wyspy Korfu - poinformowała grecka straż przybrzeżna.","Uratowani zeznali, że są Afgańczykami oraz, że na łodzi były jeszcze 22 dalsze osoby, które uznano za zaginione. Trwają ich poszukiwania. Grecja stała się jednym z głównych krajów tranzytowych dla nielegalnych imigrantów i osób poszukujących azylu, usiłujących dostać się na terytorium Unii Europejskiej.",,
https://wiadomosci.onet.pl/religia/migrant-czlowiek-w-drodze/gqds65,Migrant - człowiek w drodze,"Zjawisko współczesnej migracji niesie ze sobą nie tylko problemy natury socjalnej, ekonomicznej, kulturalnej czy politycznej, ale również religijnej i  duszpasterskiej. W ramach prawnie określonej i faktycznie zorganizowanej opieki duszpasterskiej nad migrantami ustanowiono w Kościele m.in. Dzień Migranta.","Zaczęło się we Włoszech Genezy Dnia Migranta należy szukać w diecezjach włoskich, gdzie tamtejsi biskupi wyznaczali taki dzień, w którym zbierano ofiary na rzecz pomocy wyjeżdżającym masowo rodakom do obu Ameryk i niektórych krajów Europy. Od 1914 r., na życzenie papieża Benedykta XV, we Włoszech obchodzono Dzień Emigranta, zwany inaczej Dniem Migranta lub Dniem Migracji. Zaczęto obchodzić go także w innych krajach, w tym również w Polsce. W ""wielkiej karcie migrantów"" - jak określa się konstytucję apostolską ""Exsul familia"" - podkreślono znaczenie troski Kościoła o emigrantów i ukształtowanie właściwego stosunku wiernych do zjawiska migracji oraz ukazywanie duchowych niebezpieczeństw i problemów z nim związanych. W dziele opieki nad migrantami pomocny ma być m.in.: Dzień Emigranta przeżywany w całym Kościele. Ten dzień ma na celu zwrócenie uwagi na aktualne problemy migrantów oraz budzenie poczucia odpowiedzialności za duchową i materialną pomoc dla ""ludzi w drodze"". ""Jedna rodzina ludzka"" Dzień Migranta i Uchodźcy w bieżącym roku obchodzony jest w Kościele 16 stycznia, już po raz 97., pod hasłem: ""Jedna rodzina ludzka"". W tym dniu Kościół kieruje naszą uwagę na problemy ludzi, którzy przenoszą się z jednego kraju do drugiego w poszukiwaniu pracy, azylu albo wykształcenia. Jest wśród nich ponad 2 mln rodaków, którzy w ostatnich latach masowo opuszczają Polskę w celach zarobkowych. W tym samym czasie do naszego kraju przybywają imigranci i  uchodźcy z całego świata. Losy Kościoła od samego początku były złączone z historią migracji pierwszych chrześcijan. Ich odwaga i świadectwo wiary, niejednokrotnie okupione męczeństwem, przyczyniły się do rozpowszechniania chrześcijaństwa. Dzięki temu chrześcijanie doświadczyli tego, co znaczy być migrantem. Kościół od samego początku z wielkim szacunkiem odnosił się do osób, które z różnych przyczyn nie mogły wrócić do swojej ojczyzny. Sobór Watykański II podkreślił, że każdy człowiek ma prawo do wybrania sobie miejsca życia. Wszystkich migrantów postrzega jako ludzi, którzy są w drodze do jakiegoś celu. Tymczasem dla Organizacji Narodów Zjednoczonych uchodźcami są tylko ci, którzy stali się nimi na skutek prześladowania z powodu rasy, religii lub przynależności do określonej grupy społecznej. Międzynarodowa konwencja do kategorii uchodźców nie zalicza ofiar konfliktów zbrojnych, błędnej polityki ekonomicznej czy klęsk żywiołowych. Szacuje się, że obecnie ponad 15 mln uchodźców przebywa poza granicami swoich krajów. Prawo do emigracji W Biblii spotykamy przykłady wygnania lub wędrówek w poszukiwaniu lepszego życia. Bracia Józefa udali się do Egiptu, gdyż byli do tego zmuszeni straszliwą klęską głodu (por. Rdz 42, 1-3). Kościół uznaje prawo każdego człowieka do ""opuszczenia kraju swego pochodzenia z różnych motywów, ażeby szukać lepszych warunków życia w innym kraju"" (""Laborem exercens"", 23) i zasadniczo nie odróżnia migrantów ekonomicznych od uchodźców. Korzystanie z tego prawa musi być odpowiednio regulowane, ponieważ jego nieuporządkowane stosowanie przynosiłoby szkodę i zagrażałoby dobru ogólnemu społeczności, które przyjmują migrantów. Wszyscy należą do jednej rodziny - zarówno migranci, jak i społeczności lokalne, które ich przyjmują - i wszyscy mają takie samo prawo do korzystania z dóbr ziemi, których przeznaczenie jest powszechne. Ojciec Święty w orędziu na ten dzień przypomina, że obowiązkiem imigrantów jest integracja w kraju, który ich przyjmuje, szanowanie jego praw i narodowych tożsamości. Zadaniem Kościoła bowiem jest ""próba stworzenia powszechnego braterstwa"". W sposób szczególny papież Benedykt XVI w tym roku podkreśla rolę studentów zagranicznych, zdobywających wiedzę i umiejętności poza własnymi krajami. Zauważa, że tworzą oni pomosty kulturowe i ekonomiczne pomiędzy swoimi ojczyznami a krajami udzielającymi im gościny, a wszystko to zmierza właśnie w kierunkach stworzenia ""jednej rodziny ludzkiej"". Ojciec Święty apeluje, by być wrażliwym na ich konkretne problemy. ""W szkole i na uniwersytecie kształtuje się kultura nowych pokoleń, których zdolność postrzegania ludzkości jako jednej rodziny powołanej do jedności w różnorodności zależy w dużej mierze od tych instytucji"". Trzeba tu dodać, że - według najnowszych danych - za granicą studiuje ponad 32 tys. Polaków, głównie w Niemczech, Wielkiej Brytanii, Francji, USA i Austrii. Prawo do emigracji łączy się z chrześcijańskim obowiązkiem udzielenia gościnności. Kościół nie ma żadnych środków gwarantujących migrantom godziwe życie. Zachęca jedynie wiernych do udzielenia im pomocy. Gotowość przyjęcia z miłością drugiego człowieka powinna być postawą typową dla ucznia Chrystusa. ""Przyjmowanie uchodźców i udzielanie im gościny jest obowiązkiem wszystkich, wynikającym z ludzkiej solidarności, która nakazuje nam zadbać o to, by nie poczuli się odizolowani z powodu nietolerancji i obojętności"" (Benedykt XVI, Audiencja generalna, 20 czerwca 2007 r.). Tak więc należy budować wspólnotę gościnną i solidarną, ponieważ w Kościele nikt nie jest obcy, Kościół też nie jest obcy dla żadnego człowieka w żadnym miejscu.",Fot. Getty Images/FPM,
https://wiadomosci.onet.pl/swiat/irena-anders-nie-zyje/7z09x,Irena Anders nie żyje,"W nocy z niedzieli na poniedziałek w wieku 90 lat zmarła w swym domu w Londynie wdowa po generale Władysławie Andersie - Irena, znana aktorka i piosenkarka przedwojennej Polski i scen emigracyjnych.","- Była ikoną polskiej emigracji. Wraz z nią nieuchronnie kończy się świetność polskiego wojennego wychodźstwa. W tym roku straciliśmy też w katastrofie smoleńskiej ostatniego prezydenta RP na uchodźstwie Ryszarda Kaczorowskiego, więc to dla nas rok strat - powiedział Andrzej Morawicz, znany działacz emigracji i Polonii, prezes Ogniska Polskiego. Irena Anders, znana też jako Renata Bogdańska, była drugą żoną gen. Andersa, a generał jej drugim mężem. W Polskich Siłach Zbrojnych na Zachodzie miała stopień podporucznika. Mąż mówił, że jest jedynym na świecie generałem, który przyjmuje rozkazy od podporucznika. - Poznałam ją tuż po moim przyjeździe z Polski w 1946 r. do ojca gen. Nikodema Sulika, który był dowódcą 5. kresowej dywizji piechoty. Była niesłychanie bezpośrednia - wspomina ją Anna Sabbatowa, wdowa po prezydencie RP na uchodźstwie Kazimierzu Sabbacie, poprzedniku Kaczorowskiego. - Nigdy nie żądała dla siebie pierwszego miejsca i nie zajmowała go, gdy jej proponowano. Siadała z harcerkami na podłodze, do śpiewu, a w tańcu, mimo że była żoną generała, pozwalała się odbić zwykłym żołnierzom - dodaje. - Była uzdolniona nie tylko muzykalnie i obdarzona pięknym głosem, ale miała również talent aktorski. Miała przy tym wdzięk, urodę i do końca życia była bardzo kobieca - mówi o niej Irena Delmar, przewodnicząca Stowarzyszenia Polskich Artystów w Londynie. - Była piosenkarką par excellence. Zgrabna i ładna, na scenie prezentowała się świetnie. Miała bardzo miły, ujmujący sposób bycia. Zawsze była sobą. Śpiewała piosenki, które specjalnie dla niej pisywali Marian Hemar, Feliks Konarski (Ref-Ren, autor Czerwonych Maków), Wiktor Budzyński i inni - dodaje. Delmar zaznacza, iż Irena Andersowa była nie tylko artystką, ale kobietą-żołnierzem, a talent artystyczny szedł u niej w parze z żołnierską postawą, którą zachowała przez całe życie. Przypomina, iż dla dodania serca żołnierzom śpiewała przed szturmem na Monte Cassino i tuż po udanym ataku na górze klasztornej. W Anglii po wojnie występowała w teatrze Hemara w Ognisku, na patriotycznych akademiach, uczestniczyła w zagranicznych tournee. Śpiewała dla Rozgłośni Polskiej Radia Wolna Europa. Występowała m.in. w filmie ""Wielka Droga"" (1946 r.) o epopei polskich zesłańców. Irena Anders (panieńskie nazwisko Jarosiewicz) urodziła się 12 maja 1920 r. w mieście Bruntal na czeskim Śląsku. Studiowała śpiew i grę na fortepianie w Polskim Towarzystwie Muzycznym we Lwowie. Była wywieziona do ZSRR. Występowała w zespole artystycznym Henryka Warsa, a także w grupie artystycznej ""Parada Polska"".","Irena Anders, fot. PAP/Jacek Turczyk",
https://wiadomosci.onet.pl/kiosk/piecing-it-together/xgg62,Piecing It Together,"Gdy Izaak Deutscher znalazł się w Anglii w 1939 roku jako korespondent polsko-żydowskiego ""Naszego Przeglądu"", zaczęto go wypytywać o jego żydowskie korzenie, na co, rozgniewany, miał odpowiedzieć: ""Żydzi nie mają korzeni, lecz nogi!"".","W istocie Deutscher był zdania, że nie może uważać się za Żyda, ponieważ nie jest wyznawcą judaizmu (ani żadnej innej religii), nie solidaryzuje się również z żydowskimi aspiracjami do stworzenia własnego państwa, gdyż jest internacjonalistą. Z Żydami - twierdził - łączy go jedynie solidarność, jako z ludem prześladowanym, o którego godność pragnie walczyć. Były to wszelako czasy, w których niezależnie od tego, co kto myślał o swoich żydowskich korzeniach, można było zapłacić za nie wpierw wolnością, a potem życiem. Deutscher do Polski już nigdy nie wrócił, a jego rodzina zginęła w Szoa. Jak należy rozumieć bon mot Deutschera? Czy chodziło mu o to, że wędrówki, migracje, wygnanie należą w sposób niezbywalny do kondycji Żyda? Czy jest to ich przekleństwo, czy też wartość, konieczny warunek rozwoju? Począwszy od Abrahama, który opuścił ""dom Ojca"", by dotrzeć do Ziemi Obiecanej, poprzez wyjście z Egiptu, wypędzenie z Hiszpanii i Portugalii, aż po dzisiejsze podróże do Izraela, do Polski, do Ameryki - w poszukiwaniu historii rodzinnych, powinowactw kulturowych czy śladów Zagłady - wędrujemy, przemieszczamy się, opuszczamy jedno miejsce, by znaleźć się w innym. Największą bodaj falę stanowili imigranci żydowscy do Stanów Zjednoczonych. W latach 1880 - 1920 tylko z Europy Środkowowschodniej napłynęły ich mniej więcej dwa miliony. Przed czym uciekali - to jasne. Przed prześladowaniami, poniżeniem, pogromami i nędzą. Z wyrytego na cokole Statui Wolności wiersza Emmy Lazarus pt. Nowy Kolos - Matka Wygnańców woła: ""Daj mi zmęczonych i biednych, / twe stłoczone masy oddechu wolności spragnione / zgnębionych wyrzutków twych bogatych wybrzeży. / Przyślij do mnie bezdomnych i ofiary burzy..."" Przyjechali więc, a wraz z nimi przybywali i ci, których ze starego kraju wygnało pragnienie emancypacji, rozwoju, kształcenia się. Chcieli rozwinąć skrzydła. Pisarka Anzia Yezierska, imigrantka z Mławy, powtarzała niemal w każdym utworze, że jej celem jest to make a person of myself. Część imigrantów szukała zatem jakiejkolwiek szansy na poprawę swego losu, ale też wielu z nich miało jasną wizję tego, kim chcą być. Albo - może częściej - kim nie chcą być. Z wizyty w muzeum imigrantów na Ellis Island najbardziej utkwiły mi w pamięci zapisane w jednej z gablotek słowa Żydówki z Polski, Pauliny Notkoff, która przyjechała do Stanów Zjednoczonych w 1917 roku: ""[Lekarze] zadawali nam pytania: «Ile jest jeden plus dwa? Ile jest dwa plus dwa?». Ale kolejna dziewczyna, też z naszego miasta, podeszła i zapytali ją: «Jak myjesz schody? Od dołu czy od szczytu?». A ona na to: «Nie przyjechałam do Ameryki po to, żeby myć schody»"". Z Ellis Island droga żydowskich, i nie tylko żydowskich, imigrantów wiodła ku Lower East Side, w każdym razie tak było pod koniec XIX i na początku XX wieku. Domy i sklepy zmieniają swój charakter w przyspieszonym tempie, wypierane przez szybko poszerzające się granice Chinatown. Znane z filmu ""Zmień kapelusz"" (""Crossing Delancey""), stragany żydowskich kupców znikły, a na ich miejscu pojawił się chiński bazar. Od czasu do czasu na Orchard czy Hester Street natknąć się można na szyldy w jidysz, po dawnemu, na swoim miejscu, są także kultowe delikatesy Katza. Jest znana bywalcom od lat knajpka Schimmela z kniszami wykonanymi - ku mojemu zdumieniu - zupełnie inaczej niż w moim rodzinnym domu. Nie z ciasta drożdżowego, ale zawinięte w warstwę przyrumienionego ciasta purée z ziemniaków. Jako jedne z nielicznych pozostały warsztaty żydowskich kamieniarzy - macewy są w końcu zawsze potrzebne. Dla tych, którzy chcą odetchnąć dawną atmosferą Lower East Side, otwarto Tenement Museum. Można wybrać sobie jedną z ośmiu tras: zwiedzić pieczołowicie odtworzone wnętrze jednej z kamienic i prześledzić losy jej mieszkańców z przełomu XIX i XX w., kiedy ta okolica była jedną z najgęściej zaludnionych nie tylko w Ameryce, ale i na świecie. My wybraliśmy trasę Piecing It Together [poskładać to razem] - wędrówkę do kamienicy przy 97 Orchard Street, w której żyła wielodzietna rodzina Levine'ów, a także Rogarshevskich. Levine'owie, którzy przypłynęli do Stanów w 1890 roku z Płońska, a była to poniekąd ich podróż poślubna, nie tylko zresztą tam żyli - było to również ich miejsce pracy. Cała rodzina od świtu do nocy szyła konfekcję, bez wytchnienia, latem w nieprawdopodobnym gorącu (nowojorskie upały zwielokrotnione o żar buchający z węgli, którymi napełnione były żelazka). Mieszkali w więcej niż skromnych warunkach, śpiąc po kilkoro na jednym posłaniu w pokoju bez okien, gdyż pokój od frontu, jako jedyny z oknami, zarezerwowany był na ""pracownię"". Już Rogarshevscy, którzy do Ameryki przybyli nieco później, w 1901 roku, z Litwy, na pokładzie statku ""Graf Waldersee"", pracowali na zewnątrz, w tzw. sweatshopach - warsztatach, a i mieszkanie sprawiało wrażenie bardziej zasobne. Rzecz w naszych stronach zakrawająca na cud - zachowały się dokumenty, nawet zaświadczenie od lekarza, który stwierdził u ojca rodziny, Abrahama, gruźlicę. Udało się wyśledzić i odtworzyć losy wszystkich rodzin (po dzień dzisiejszy) objętych przez Muzeum. Amerykańscy turyści byli skądinąd wstrząśnięci skromnym pomieszczeniem znacznie bardziej niż my, z przyczyn oczywistych - w Polsce zapewne znalazłaby się więcej niż jedna rodzina, która mogłaby pozazdrościć Rogarshevskim. Jedna ze zwiedzających ze zgrozą przyjęła wiadomość o tym, że w kamienicy nie było bieżącej wody, a prąd popłynął tam dopiero w 1912 roku. No cóż, ja patrzyłam na to inaczej - we wsi pod Siemiatyczami, z której pochodziła moja dawna koleżanka, z prądu korzystać zaczęto dopiero w 1962 roku. Jeszcze jedno różniło nas od amerykańskich turystów - oni przyszli szukać śladów swoich rodzin w miejscu, w którym rozpoczęli nowojorską wędrówkę ich przodkowie. Tak jak Levine'owie, najpierw szyli w tych samych pokoikach, w których jedli i spali, później harowali w warsztatach, by wreszcie kolejne pokolenia mogły się stać właścicielami skromnych sklepików. Ale to było już w Brooklynie czy Bronksie. W tekście Memory as Identity. The Invention of the Lower East Side Beth S. Wenger opowiada, że gdy w 1927 roku czołowa gazeta w języku jidysz, ""Forwerts"", obchodziła swoje trzydziestolecie, na Lower East Side mieszkało już mniej niż 15 proc. nowojorskich Żydów. W latach międzywojennych zaś East Side przestała być tętniącą dzielnicą pracy i życia codziennego, i powoli zaczęła się przekształcać w najważniejsze bodaj dla nowojorskich Żydów miejsce pamięci, a także przestrzeń, wokół której zaczęto budować żydowską tożsamość w Stanach Zjednoczonych. Już wtedy turyści wyprawiali się na Lower East Side, by pławić się w nostalgicznych klimatach i ""zażywać"" kultury. Do tego nawiązuje wiersz Allena Ginsberga z 1991 roku pt. Yiddishe kopf: Jewish because reading Dostoyevsky at 13 I write poems at restaurant / tables Lower East Side, perfect delicatessen intelectual. Wedle danych zawartych w World of Our Fathers Irvinga Howe'a (ze statystyk spisu z 1905 roku, przeprowadzonego w stanie Nowy Jork), z Ellis Island na Lower East Side początkowo, w latach 80. i 90. XIX wieku, przybywali przeważnie młodzi ludzie z rodzinami, pochodzący ze sztetli. Jak podkreśla Howe, ""nie było innego miejsca, z którego mogliby przyjechać, jako że proces urbanizacji wśród Żydów wschodnioeuropejskich dopiero się zaczynał. W istocie warto pamiętać o tym, że imigracja do Ameryki i ruch ku miastom w Polsce i w Rosji były ściśle ze sobą związane [...] młodzież, która uciekała przed ekonomiczną i kulturalną stagnacją sztetlu,mogła udać się do Nowego Jorku albo do Warszawy, zależnie od sytuacji czy chęci, ale najważniejsze było to, że chcieli dokądś pojechać, czując się w sztetlu stłamszeni i wyzuci z nadziei [...] wyjeżdżali więc, porzucając w znacznej mierze swoją kulturę i religię - na miejscu zostawali rabini, polityczni przywódcy, zamożniejsi, autorytety moralne"". Począwszy od 1905 roku do Goldene Medine przybywało coraz więcej pisarzy, by tak rzec inteligentów posługujących się językiem jidysz. Oni też zasiedlali Lower East Side, a także Brownsville - kolejny ważny punkt na żydowskiej mapie Nowego Jorku i miejsce akcji utworów poetyckich i prozy. Pod piórem Kadii Molodowskiej w Warszawie i Otwocku powstawały wiersze o dzieciach z biednej Ochoty - tam, gdzie mieszkała ""Olka i jej błękitna parasolka"". W Nowym Jorku pisała o rodzinie z Brownsville: ""tata Szmul, mama Bracha i troje dzieci: dwaj chłopcy i dziewczynka Sore"". W Brownsville zamieszkał w 1923 roku późniejszy nauczyciel i pisarz Gerszon Einbinder, urodzony w 1901 roku w rumuńskim miasteczku Berszad. Najpierw do Nowego Jorku, w 1912 roku, wyjechała jego starsza siostra Rachela, która ze swoich i przyjaciółki oszczędności wysłała bratu pieniądze na bilet. I oto, po uciążliwych procedurach na Ellis Island i w punkcie HIAS (Hebrew Immigrant Aid Society), podąża z siostrą do jej wynajętego pokoiku. Cały czas się uczy: jak trzeba wrzucić monetę do automatu, jak zejść na platform i czekać, aż nadjedzie train. Metro pędzi pod ziemią aż do Pitkin Avenue, gdzie się zaczyna Brownsville. Początkowy smutek i uczucie zagubienia na chwilę się rozprasza: ""Brownsville mu się spodobało. Od razu zauważył, że znalazł się w samym środku jakiegoś żydowskiego miasta. Wszędzie dokoła sami Żydzi. I słyszy się wyłącznie język jidysz. A na sklepach - szyldy z żydowskimi literami. Nawet w Berszadzie nie było szyldów z żydowskimi literami - to Brownsville to coś na kształt Erec Israel: koszerne mięso, delikatesy, mohel i mesader kiduszin [prowadzący ceremonię zaślubin], chedery, szkółki Talmud Tora i inne, a nawet turecka łaźnia... I wszyscy idący chodnikiem na pierwszy rzut oka poznawali, że Gerszon jest «zielony», tzn. że dopiero co zszedł ze statku, ponieważ niósł duży słomiany kosz. No i dlatego, że miał czarny kaszkiet z błyszczącym daszkiem. [...] Był «zielony» i to było widać w jego oczach, twarzy, popłochu i zagubieniu, niepewnym chodzie, oglądaniu się na wszystkie strony. Przechodnie przystawali, pokazywali go sobie i się śmiali: - Nie przejmuj się, że się z ciebie śmieją, braciszku. Ze mnie też się śmiali na początku, gdy tylko przyjechałam, i z tych, którzy teraz się z ciebie śmieją, także się śmiali, gdy oni byli tu nowi"". Poczucie obcości, zagubienia towarzyszyło Einbinderowi jeszcze długo. Swoje wrażenia z nowojorskich początków zarejestrował w pisanych w trzeciej osobie, ale pod pseudonimem Chawer Pawer, szkicach Gerszon in Amerike. Poniżej zamieszczamy wrażenia Gerszona z pierwszej wizyty w ""Cafe Europa"" - przystani pisarzy i dziennikarzy żydowskich. Mieszcząca się na East Broadway kawiarnia (a potem ""Cafe Royal"" na Second Avenue) była przestrzenią magiczną - kawiarniany próg był wejściem do innego świata, w którym co ważniejsi pisarze mieli ""swoje"" stoliki, a do nich jak do rebns tisz (stołu rebego) podchodzili ci mniej ważni. Ale najważniejsza była - powiada Chawer Pawer - ""wielka jesziwa"", czyli stolik Abrahama Rejzena. Wciąż trzeba było do niego dostawiać krzesła i taborety, tak aby wszyscy chętni, pragnący zaczerpnąć wiedzy prosto z ust Rejzena, mogli się zmieścić. Swoje stoliki mieli Zisze Landoj, Jankew Glatsztejn, Aron Glanc Lejeles i inni - mniej lub bardziej zapamiętani i tłumaczeni na obce języki. Tworzyli w jidysz, choćby nawet zadebiutowali w innych językach. To była żywa gleba, na której wyrastała ich twórczość, choćby trudno było potem znaleźć tłumaczy, którzy zaprezentowaliby ich szerszej publiczności. Mniejszy kłopot, jeśli pisali ""dla ludzi"" - jak Gerszon Einbinder, który tworzył bajki i wiersze dla dzieci, pisywał szkice ""amerykańskie"", przeprowadzał wywiady. Albo jak Morris Rosenfeld czy Dawid Edelsztat - poeci sweatshopów, strajków i nędzy. Trudniej było z tymi, którzy nawet w swoim języku jidysz nie trafiali do odbiorcy, gdyż twórczość ich docenić mógł tylko czytelnik wyrafinowany i wykształcony. Do takich poetów należał modernista Michl Licht, starszy o osiem lat od Einbindera, który do Stanów Zjednoczonych przyjechał w 1913 roku prosto ze swojej - jak pisał w jednym z wierszy - ""biednej egzotycznej, dzikiej ukraińskiej wioski"". Jak zauważył Shay Tenenbaum, pisząc o twórczości Lichta, dla angielskich czytelników jidysz był jak chiński, ale dla żydowskich czytelników, potrafiących czytać w jidysz, wiersze Lichta były chińszczyzną. Wszyscy ci poeci, pisarze, dziennikarze, artyści stworzyli swój świat na Lower East Side, podobnie jak swój świat zbudowali pierwsi osiedlający się tam emigranci pracujący w pocie czoła, by wspiąć się wyżej, pójść dalej. Obecnie jest to miejsce pamięci i wspomnień, trochę jak - toutes proportions gardées - krakowski Kazimierz. Jedni przychodzą do modnych lokali, posłuchać dobrej muzyki, spotkać interesujących ludzi, inni - najczęściej przyjezdni - szukają śladów żydowskiej przeszłości, swojej przeszłości.",Fot. Getty Images/FPM,
https://wiadomosci.onet.pl/kiosk/byle-dalej-od-bomb/yyt87,Byle dalej od bomb,"Kilkaset tysięcy osób z ogarniętej wojną domową Somalii koczuje w obozach dla uchodźców w sąsiedniej Kenii. Niektórzy są tu od blisko dwudziestu lat; inni przybyli kilka dni temu. Większość obawia się, że spędzi tu całe życie.","Mohamed Abdul pochował swoje dzieci i uciekł przez granicę na zachód. Kiedyś należało do niego kilka domów i sklep w nadmorskim mieście Mogadiszu w Somalii. Dziś, zagubiony i zły, krąży pośród chat i namiotów w obozie dla uchodźców w Dadaab. Wzdłuż ogrodzenia z drutu kolczastego biegają dziewczynki w kolorowych sukienkach; drogą sunie ciężarówka z błękitną flagą ONZ. Dadaab rozbłyska nikłymi światłami aż do świtu, kiedy to uchodźcy zbierają się w grupki, czekając na dokumenty, które mają ich do czegoś przybliżyć - co to jednak jest, tego nikt z nich nie wie. - Przed wojną żyliśmy szczęśliwie - mówi Abdul. - Wszystko skończyło się w ciągu jednego dnia. Pamięta świst pocisków, potem huk spadającego drewna, i wątłe ciała wyciągnięte spod gruzów. Tego dnia wykopał dwa groby. Potem przez tydzień maszerował, mijając żołnierzy, bojowników i tysiące nieszczęśników takich jak on. Miał wrażenie, że to, kim był wcześniej, zostało całkiem wymazane. - Czasami pracuję, rozwożąc jedzenie. Biegam od chaty do chaty z wózkiem - mówi. - Jedzenia jest za mało. Nie ma mleka ani cukru do herbaty. Nie ma pracy; prawdziwej pracy. Jedyna rzecz, którą mamy tu w obozie, to spokój od bomb i strzelaniny. Do wschodniej Kenii zbiegło prawie 300 tysięcy Somalijczyków. Mieszkają w obozach ONZ przeznaczonych dla 90 tysięcy uchodźców. Cały czas napływają nowi: szerokim strumieniem albo w niewielkich grupkach, w zależności od aktualnej sytuacji i natężenia przemocy w ojczyźnie. Swoich zmarłych chowają w obcej ziemi, dzieci rodzą w pożyczonych łóżkach, z dala od farm i wiosek rybackich przodków. Wieczorami siadają przy trzeszczących radioodbiornikach, czekając na wieści z domu. Siły rządowe kontrolują jedynie niewielki fragment Mogadiszu, gdzie powiązane z Al-Kaidą bojówki Al-Shabab walczą o utworzenie islamskiego państwa. W ciągu ostatnich trzech lat najnowszej odsłony wojny domowej, która wybuchła w Somalii po upadku rządu w 1991 roku, walki rozprzestrzeniły się na cały kraj. Coraz więcej osób wybiera los uchodźcy. - Obecnie mamy prawie 700 tysięcy uchodźców somalijskich. Do tego dochodzi 1,4 miliona Somalijczyków w kraju, pozbawionych dachu nad głową przez działania wojenne - mówi Antonio Guterres, wysoki komisarz ONZ ds. uchodźców. - Somalijczycy cierpią też z powodu dyskryminacji i prześladowań, głównie z rąk przemytników i handlarzy ludźmi. Są zabijani, torturowani i gwałceni. To dramatyczna sytuacja. Tylko w tym roku do Dadaab dotarło 42 tysiące Somalijczyków. W obozie nie ma wystarczającej liczby namiotów ani sanitariatów; punkty medyczne nie nadążają z udzielaniem pomocy. Tysiące kolejnych uchodźców próbuje się przedostać przez granicę, podążając ścieżkami wydeptanymi przez kozy i wielbłądy, w stronę Nairobi i Mombasy. Ibrahim Hussein Abu-Bakr nawet nie marzy o miejscu o tak ładnej nazwie jak Mombasa. Nie wierzy też, że kiedykolwiek będzie mógł zbierać mango i ananasy na swojej farmie w Somalii. Do Kenii przyjechał cztery lata temu z żoną i dziećmi. Mężczyzna - 80-latek o delikatnej budowie i twarzą prawie bez żadnej zmarszczki - mówi powoli, przyglądając się chmurom wolno płynącym po niebie. Do Dadaab przyjechał odwiedzić chorego syna. Teraz czeka na dokumenty, które umożliwią mu powrót do swojego obozu, kilkaset kilometrów na północny zachód. Od miesiąca każdego ranka cierpliwie siedzi w cieniu, czekając na odpowiednie papierki od kenijskich urzędników. - Cały czas mówią mi, że moje papiery są już gotowe, ale do tej pory ich nie dostałem - mówi. - Mój syn ma problemy psychiczne. Nie wiem, czy kiedykolwiek będzie taki jak dawniej. Nigdy nie wrócę do Somalii. Moje życie jest w obozie dla uchodźców. Tutaj umrę.","Obóz somalijskich uchodzców w Kenii, fot. Getty Images/FPM",
https://wiadomosci.onet.pl/swiat/kara-za-idiotow-z-polski/b4ze2,"Kara za ""idiotów z Polski""","Irlandzki trybunał orzekający w sprawach o dyskryminację (Equality Tribunal) zasądził na rzecz czterech Polaków odszkodowania w wys. 4-10 tys. euro za szykanowanie z powodu narodowości - donosi ""Irish Times"".","Trybunał uznał, że Polacy byli ""celowo, w jaskrawy sposób i bez żadnych zahamowań"" szykanowani z powodu ich narodowości. Paweł S., Rafał Ł., Łukasz J. oraz Mariusz K. pracowali w zakładzie przemysłowym, którego nazwy ani siedziby gazeta nie wymienia. W dokumentacji sprawy zakład określa się jako ""Z. Ltd"". Zostali w nim zatrudnieni za pośrednictwem agencji pośrednictwa pracy Sales Placement Ltd. Polakom zabroniono rozmawiania między sobą po polsku w czasie przerwy na posiłek, jedna z pracownic firmy powiedziała im, że ""ich żywność śmierdzi, tak samo, jak oni sami"", nazywano ich ""idiotami z Polski, niepotrafiącymi nawet zamiatać podłogi"".",Dublin,
https://wiadomosci.onet.pl/swiat/niemcy-zagraniczni-fachowcy-sa-mile-widziani-w-naszym-kraju/jxgdc,"Niemcy: ""zagraniczni fachowcy są mile widziani w naszym kraju""","Niemiecki rząd przygotował projekt ustawy, który ułatwi uznawanie dyplomów zagranicznych uczelni i podejmowanie pracy przez żyjących w Niemczech cudzoziemców o wysokich kwalifikacjach - poinformowała w wywiadzie prasowym minister oświaty Annette Schavan.","""Nasza gospodarka może się spodziewać nawet 300 tysięcy nowych wykwalifikowanych pracowników"" - powiedziała Schavan dziennikowi ""Financial Times Deutschland"". Na tyle ocenia ona liczbę żyjących w Niemczech imigrantów, którzy z uwagi na skomplikowane procedury uznawania kwalifikacji zawodowych nie mogą pracować w swoim fachu pomimo dobrego wykształcenia. - Chcemy zmobilizować potencjał, który drzemie w naszym kraju - dodała. - Łatwiej jest wydobyć skarb, który leży w naszym kraju, niż szukać nowych fachowców w dalekich krajach. Zdaniem Schavan dzięki nowym przepisom niemiecki rynek pracy zasilić mogą niebawem tysiące inżynierów, lekarzy czy pielęgniarzy. Projekt ustawy przewiduje, że każdy, kto uczył się za granicą, może zwrócić się do odpowiednich władz w Niemczech o uznanie jego kwalifikacji. Wnioski powinny zostać rozpatrzone w ciągu trzech miesięcy. - Chcemy dać też sygnał, że zagraniczni fachowcy są mile widziani w naszym kraju - dodała Schavan. Jej zdaniem Niemcy konkurują z innymi gospodarkami świata o utalentowanych pracowników. Rządowe plany są odpowiedzią na postulaty niemieckich przedsiębiorców, którzy uskarżają się na niedobór wykwalifikowanej siły roboczej, hamujący rozwój gospodarczy. Jak pisze ""FTD"", stowarzyszenia przedsiębiorców od dawna domagają się bardziej przejrzystej i sprawniejszej procedury uznawania zagranicznych dyplomów. - Dotychczas irańscy inżynierowie albo rosyjskie lekarki często muszą pracować w Niemczech jako taksówkarze albo sprzątaczki. Równocześnie Niemiecka Izba Przemysłu i Handlu szacuje, że gospodarce brakuje 400 tysięcy wykwalifikowanych pracowników. Oznacza to utratę procenta wzrostu gospodarczego - ocenia ""Financial Times Deutschland"". Z kolei szef Niemieckiego Instytutu Badań Gospodarczych (DIW) Klaus Zimmermann ocenił w rozmowie z gazetą ""Koelner Stadt-Anzeiger"", że Niemcy potrzebują rocznie około 500 tysięcy dodatkowych imigrantów. - Potrzebujemy otwarcia. A ponieważ wszystkie nasi partnerzy w Europie również mają duży niedobór wykwalifikowanej siły roboczej, nie możemy liczyć na to, że właśnie do nas przybędą ludzie z coraz bardziej pustych wschodnioeuropejskich państw UE - powiedział. Zdaniem Zimmermanna Niemcy nie są krajem imigracji, lecz emigracji. - Obecnie każdego roku przyjeżdża do nas 700 tysięcy osób, ale ponad 700 tysięcy opuszcza nasz kraj. Jesteśmy krajem emigracji - powiedział Zimmermann. Jak dodał, to niebezpieczna sytuacja, która w ciągu 20-30 lat może doprowadzić do trudności gospodarczych.","Annette Schavan, niemiecka minister oświaty",
https://wiadomosci.onet.pl/swiat/wiecej-pieniedzy-dla-polakow-pracujacych-w-londynie/b9bpw,Więcej pieniędzy dla Polaków pracujących w Londynie,"Związek zawodowy GMB zażądał wyrównania płac 16 Polakom, zatrudnionym przez firmę Darmar z Harrow pod Londynem, specjalizującą się w izolacjach cieplnych. Pracodawca jest im winien średnio po ok. 10 tys. funtów.","Większość Polaków pracuje od lutego br. w miejscowości Uskmouth w płd. Walii, gdzie powstaje turbina gazowa w tzw. układzie kombinowanym (produkcja energii elektrycznej i cieplnej). Głównym wykonawcą projektu jest koncern Siemens. Darmar jako podwykonawca Siemensa zatrudnia pracowników za pośrednictwem agencji Isochore. W Uskmouth od ok. 11 miesięcy pracuje 40 osób z Darmaru. Wszyscy są imigrantami, z czego 16 to Polacy należący do związku GMB. Na terenie budowy obowiązuje ogólnokrajowy układ zbiorowy dla pracowników inżynieryjno-budowlanych, określający warunki pracy, płacy i procedurę rozstrzygania sporów. Przedstawiciele związku GMB widzieli wydruki płac, które Darmar dał polskim pracownikom, sprawozdanie firmy dla niezależnego audytora (zaangażowanego przez Siemensa w oparciu o układ zbiorowy) i przelewy, które wpłynęły na konta bankowe polskich pracowników. Między sumami wyszczególnionymi w tych dokumentach GMB zaobserwował istotne rozbieżności. Związek chce, by audytor przyjrzał się rachunkowości Darmaru i wyliczył, ile firma jest Polakom winna. Polakom nie zapłacono należnego im wynagrodzenia za pracę w nadgodzinach, potrącano im za zakwaterowanie, nie wypłacono dodatków urlopowych przez 7 miesięcy. Premie motywacyjne wypłacono po zaniżonej stawce. Płacono im też nieterminowo. Średnio każdy z Polaków jest poszkodowany na ok. 1,2 tys. funtów miesięcznie. W ub. r. związki zawodowe wykryły przypadki niedopłacania imigrantom zatrudnionym przy budowie elektrowni gazowych i rafinerii m.in. w Staythorpe, Isle of Grain i Lindsay.",Centrum Londynu,
https://wiadomosci.onet.pl/ciekawostki/odniosla-wielki-sukces-czekala-ponad-100-lat/meync,Odniosła wielki sukces. Czekała ponad 100 lat,"Aż 101 lat musiało minąć, by Eulalia Garcia Maturey, która przekroczyła rzekę Rio Grande, aby dostać się z Meksyku do USA, została obywatelką Stanów Zjednoczonych - informuje serwis bbc.co.uk.","Pani Maturey została obywatelką 12 października, dokładnie 101 lat po tym, jak będąc zaledwie półrocznym dzieckiem w ramionach matki przybyła do Teksasu. W tamtym czasie przekraczanie granicy meksykańsko-amerykańskiej bez okazania dokumentów nie stanowiło problemu. Pierwszą rzeczą, którą pani Maturey chciałaby zrobić jako Amerykanka, jest oddanie głosu w listopadowych wyborach do Kongresu. - Oczywiście, że będę głosować, na najlepszego (kandydata) - podkreśla. - Sam fakt, że w wieku 101 lat ta pani chciała zostać obywatelem jest dla nas zaszczytem - mówi Marilu Cabrera z Biura Imigracyjnego w Teksasie, gdzie odbyła się ceremonia nadania obywatelstwa. Jak podaje serwis bbc.co.uk, tym samym pani Maturey dołączyła do elitarnej grupy zaledwie 15 osób, które zostały naturalizowane po przekroczeniu przez nie setnego roku życia. Pod ogromnym wrażeniem jest również jej siostrzenica, która pomagała ciotce przebrnąć przez proces aplikacyjny oraz przygotować się do egzaminu na obywatelstwo. Uważa ona, że charakter jej ciotki jest nie tylko godny uznania, ale także podziwu.","Ogromna rzeka Rio Grande, fot. AFP",
https://wiadomosci.onet.pl/swiat/antyniemieckie-szykany-w-niemieckich-szkolach/zyq22,Antyniemieckie szykany w niemieckich szkołach,"Pełnomocnik niemieckiego rządu ds. integracji Maria Boehmer wyraziła zaniepokojenie przypadkami szykanowania niemieckich uczniów ze strony dzieci z rodzin imigrantów - poinformowała gazeta ""Passauer Neue Presse"".","- Musimy poważnie traktować informacje z berlińskich szkół. To najwyraźniej nie są już pojedyncze przypadki, że uczniowie oraz nauczyciele muszą wysłuchiwać antyniemieckich komentarzy - powiedziała Boehmer w rozmowie z dziennikiem z Pasawy. Dodała, że nie można pogodzić się z tym, iż uczniowie nie mają odwagi pokazywać się na boisku szkolnym w trakcie przerw albo że nauczyciele są zastraszani. - Język niemiecki jest językiem szkoły - to musi być oczywiste - oceniła Boehmer. Jej zdaniem szkoły, do których uczęszcza dużo uczniów obcego pochodzenia, muszą otrzymywać większe wsparcie ze strony władz. Wypowiedź Boehmer to reakcja na doniesienia niemieckich mediów oraz skargi pedagogów, że w niektórych szkołach w dzielnicach zamieszkanych w większości przez imigrantów dzieci, które mówią po niemiecku, są szykanowane. Wysokonakładowy dziennik ""Bild"" opisał niedawno historię 15-letniego Domitiana E. z Berlina. Na 29 uczniów w jego klasie tylko dwoje było rodowitymi Niemcami. - Pozostali to Turcy albo Arabowie. Byłem szykanowany, bo mówiłem po niemiecku""\ - powiedział chłopiec w rozmowie z ""Bildem"". Informacje te wpisują się w toczącą się w Niemczech od kilku tygodni gorącą debatę na temat integracji imigrantów, wywołaną przez kontrowersyjną książkę byłego członka Bundesbanku i polityka socjaldemokracji Thilo Sarrazina pt. ""Niemcy likwidują się same"" (""Deutschland schafft sich ab""). Zarzucił on imigrantom z krajów muzułmańskich niechęć do integrowania się ze społeczeństwem Niemiec i wyzyskiwanie systemu socjalnego. Tezy te zostały potępione przez większość polityków, ale - według sondaży - wielu Niemców podziela argumenty Sarrazina. Krytyczne reakcje wywołało też przemówienie prezydenta RFN Christiana Wulffa, który podczas obchodów 20. rocznicy zjednoczenia Niemiec 3 października powiedział, że ""islam stał się w międzyczasie częścią Niemiec"". Część konserwatywnych polityków niemieckiej chadecji zarzuciła Wulffowi, że stawia islam na równi z tradycją judeo-chrześcijańską. Przewodniczący frakcji CDU/CSU w Bundestagu Volker Kauder powiedział w rozmowie dziennikiem ""Bild"", że nie podziela opinii prezydenta. - Musimy utrzymać nasz porządek wartości, do którego należy także wolność wyznania. Islam nie może kształtować tego porządku wartości - ocenił Kauder.",Pełnomocnik niemieckiego rządu ds. integracji Maria Boehmer,
https://wiadomosci.onet.pl/kraj/15-mln-polakow-zylo-rok-temu-w-innych-krajach/64lp1,"1,5 mln Polaków żyło rok temu w innych krajach","Po przystąpieniu Polski do UE spadła liczba Polaków wyjeżdżających do USA. Głównym kierunkiem imigracji stały się natomiast państwa UE. W 2009 roku w innych krajach UE mieszkało 1,5 mln Polaków; najwięcej z nich: w Niemczech, Wielkiej Brytanii i Irlandii.","Dane te zawiera opublikowany w Waszyngtonie raport Instytutu na rzecz Polityki Migracyjnej. Wskazuj on na zmianę kierunków migracji Polaków po 2004 roku. Zbadano stan migracji w Stanach Zjednoczonych, Wielkiej Brytanii, Niemczech i Irlandii. Jak podano w raporcie, obecnie w Stanach Zjednoczonych mieszka 479 tys. Polaków, urodzonych w Polsce. Blisko połowa z nich (48,8 proc.) przybyła do USA przed rokiem 1990. Najwięcej Polaków mieszka w stanach Illinois, Nowy Jork, New Jersey, Connecticut i Floryda. Zdecydowanie więcej jest wśród nich kobiet niż mężczyzn (55,9 proc. w stosunku do 44,1 proc), a średnia wieku Polaków (ponad 49 lat) jest zdecydowanie wyższa niż średnia wieku wszystkich mieszkańców Stanów Zjednoczonych (niespełna 37 lat). Polacy mają poziom wykształcenia porównywalny z innymi mieszkańcami Stanów. Polacy w USA pracują głównie w przemyśle (17,2 proc.), szkolnictwie, opiece zdrowotnej i pomocy społecznej (16,7 proc.), budownictwie (14,4 proc.), nauce, zarządzaniu i usługach (13,2 proc.) Od 2000 do 2009 roku ponad 119 tys. Polaków otrzymało w Stanach Zjednoczonych kartę stałego pobytu. PO 2004 roku głównym kierunkiem migracji stały się kraje UE, w tym wielka Brytania i Irlandia, które bezpośrednio po poszerzeniu UE otworzyły swój rynek pracy na pracowników z nowych krajów. Najwięcej Polaków mieszka obecnie w Wielkiej Brytanii - 520 tys. Polacy są tam drugą, po Hindusach, społecznością cudzoziemców. Blisko 20 proc. z nich mieszka w Londynie. Wśród Polaków w Wielkiej Brytanii bezrobocie jest niższe niż wśród wszystkich mieszkańców Wielkiej Brytanii i wynosi 5 proc. (wśród wszystkich mieszkańców jest to 7,8 proc.) W raporcie podkreślono, że Polacy w Wielkiej Brytanii mają dobre wykształcenie, ale pracują poniżej swych kwalifikacji. Raport analizuje także sytuację Polaków w Irlandii i w Niemczech. W 2009 r. w Niemczech było 398 tys. Polaków; 3,8 proc. z nich urodziło się już w tym kraju. Polacy byli trzecią społecznością w Niemczech - po Turkach i Włochach. Polski imigrant w Niemczech ma średnio ponad 37 lat i przebywa w Niemczech średnio 9,7 roku. Blisko jedna trzecia z nich (130 tys.) mieszka w Niemczech krócej niż cztery lata. Blisko 1,3 mln mieszkańców Niemiec wskazuje, że oni lub ich przodkowie byli w jakiś sposób związani z Polską; oznacza to zarówno tych, którzy urodzili się w Polsce, jak i tych urodzonych w Niemczech, których rodzice bądź dziadkowie byli imigrantami. Ta grupa mieszka głównie na zachodzie i na południu Niemiec, szczególnie w Nadrenii-Westfalii (477 tys. z nich, czyli 37 proc.). Zatrudnieni są głównie w przemyśle, handlu, transporcie, hotelarstwie i restauracjach. 129 tys. z nich (10 proc.) ma wyższe wykształcenie, natomiast 74 tys. (6 proc.) jest bezrobotna. W 2004 r. Irlandia, podobnie jak Wielka Brytania, otworzyła swój rynek pracy dla obywateli nowych państw UE. Ostatnie dane, jakimi dysponuje raport są z 2006 roku. Wówczas w Irlandii było 63,2 tys. Polaków. Mieszkają oni na terenie całej Irlandii, ale najwięcej - w Dublinie i na jego przedmieściach - 29 proc. społeczności. Średnia wieku Polaków w Irlandii to 27,5 roku. Zatrudnieni są głównie w przemyśle, połowa zatrudnionych kobiet pracuje w sklepach, hotelach i restauracjach.",,
https://wiadomosci.onet.pl/swiat/francuski-parlament-rozpoczal-debate-nad-ustawa-imigracyjna/v0xsn,Francuski parlament rozpoczął debatę nad ustawą imigracyjną,"Francuskie Zgromadzenie Narodowe rozpoczęła rozpatrywanie kontrowersyjnego projektu ustawy imigracyjnej, która ma ograniczyć nielegalne przebywanie cudzoziemców we Francji i dopuszcza m.in. odbieranie obywatelstwa za napaść na policjantów.","Nowy projekt nawiązuje do zapowiedzi prezydenta Nicolasa Sarkozy'ego z końca lipca, gdy ogłosił on ostrzejszy kurs wobec nielegalnej imigracji i przestępczości. Jednym z elementów tej polityki jest kontynuowana, mimo wielu głosów sprzeciwu na świecie, operacja masowej deportacji ludności romskiej do krajów jej pochodzenia - Rumunii i Bułgarii. Debata w parlamencie zapowiada się bardzo burzliwie, gdyż deputowani lewicowej opozycji uważają projekt za sprzeczny z wartościami republikańskimi, zwłaszcza z zasadą równości wszystkich obywateli wobec prawa, niezależnie od ich pochodzenia. Wiele organizacji broniących praw człowieka zapowiedziało na wtorkowy wieczór manifestację przed budynkiem Zgromadzenia Narodowego. Najbardziej kontrowersyjny punkt projektu ustawy imigracyjnej dotyczy możliwości odbierania francuskiego obywatelstwa osobom obcego pochodzenia, które dopuściły się napaści na policjantów czy innych mundurowych funkcjonariuszy na służbie. Karę tę będzie można stosować tylko w stosunku do Francuzów mających także obywatelstwo innego państwa oraz w sytuacji, gdy do czynu doszło najpóźniej w 10 lat po przyznaniu obywatelstwa. Projekt ustawy rządzącej centroprawicy zakłada także szereg przepisów, które mają ułatwić deportację do krajów pochodzenia przybyszów o nieuregulowanej sytuacji. Według tekstu, będzie można odsyłać z terytorium francuskiego obywateli innych krajów UE, także ze strefy Schengen, którzy będą wielokrotnie korzystać w krótkim czasie z prawa do maksimum trzymiesięcznego pobytu nad Sekwaną. Jak zauważają obserwatorzy, pośrednio artykuł ten wymierzony jest przede wszystkim w Romów, planujących, mimo wydalenia z Francji, powrót do tego kraju. Innym kluczowym elementem nowego projektu ustawy imigracyjnej jest wyznaczenie we Francji tzw. specjalnych ""stref oczekiwania"" poza istniejącymi już podobnymi miejscami przy posterunkach kontroli granicznej i na lotniskach. Owe strefy będą przeznaczone dla grup przybyszów o nieuregulowanej sytuacji, liczących co najmniej 10 osób. Ta decyzja ma także ułatwić ich deportacje do ojczystych krajów.",,
https://wiadomosci.onet.pl/swiat/ft-bezwstydne-dzialania-sarkozyego-wobec-romow/p4wtj,"""FT"": Bezwstydne działania Sarkozy'ego wobec Romów","- Prezydent Francji Nicolas Sarkozy bezwstydnie czyni z mniejszości etnicznej kozła ofiarnego w celach politycznych - tak ocenia dzisiejszy ""Financial Times"" działania francuskiego prezydenta wobec Romów.","- Politycy mają prawo reagować na niepokoje dotyczące imigracji. Jeśli je zignorują, mogą zostać osaczeni przez demagogów. Ale są dobre i złe sposoby rozwiązywania tych kwestii. Bezwstydne obieranie za kozła ofiarnego mniejszości etnicznej jest złym - pisze ""Financial Times"" w artykule redakcyjnym zatytułowanym ""Haniebne działania Sarkozy'ego wobec Romów"". Gazeta przypomina, że po przecieku do dziennika ""Le Monde"" notatki rządowej, z której wynika, że policji francuskiej polecono podczas likwidacji obozowisk imigrantów zająć się w pierwszym rzędzie Romami, komisarz UE ds. sprawiedliwości Viviane Reding porównała działania francuskiej policji do przymusowych przesiedleń z lat 30. i 40. Zagroziła też otwarciem postępowania o naruszenie przez Francję unijnej swobody przepływu osób. - Do tego żenującego dla Sarkozy'ego sporu dochodzi w okresie, gdy liczy on na wzmocnienie swojej przeżywającej trudności prezydentury poprzez popisowy występ podczas przewodnictwa G20, które Francja obejmuje w listopadzie. Zaciągnięcie przed Europejski Trybunał Sprawiedliwości byłoby poniżające (choć takie posunięcie wydaje się mało prawdopodobne) - podkreśla dziennik. ""FT"" wyraża nadzieję, że słowa potępienia pod adresem Sarkozy'ego skłonią go do przemyślenia swojej polityki. - Nikt nie kwestionuje prawa Francji do patrolowania własnych granic czy deportowania osób, które nie mają prawa przebywać na francuskim terytorium. Ale jako członek Unii Europejskiej Francja podpisała się pod szeregiem podstawowych, wspaniałych wartości. Teraz musi ich przestrzegać. Oznacza to między innymi niedopuszczanie się dyskryminacji na tle etnicznego pochodzenia - podkreśla gazeta.",Nicolas Sarkozy,
