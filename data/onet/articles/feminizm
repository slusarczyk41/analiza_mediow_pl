https://wiadomosci.onet.pl/kraj/radna-ma-klopoty-przez-symbol-polski-walczacej-chodzi-o-dorobione-piersi/regzy8t,"Radna ma kłopoty przez symbol Polski Walczącej. Chodzi o ""dorobione piersi""","Patriotyczna fundacja Lex Lupus powiadomiła przewodniczącego toruńskiej rady miasta i zamierza jeszcze powiadomić prokuraturę o zdjęciu, na którym miejska radna Sylwia Kowalska trzyma w ręku logo ""Polek Walczących"", które jest zmienioną wersją Znaku Polski Walczącej. Zdaniem członków fundacji poprzez przerobienie wypukłości na kobiece piersi doszło do zbezczeszczenia tego symbolu.","Kowalska to jedna z najaktywniejszych postaci w toruńskiej polityce. Reprezentuje opozycyjny klub Czas Mieszkańców. Wielokrotnie brała udział w manifestacjach i protestach, również tych w obronie praw kobiet. Nie inaczej było w przypadku ""Czarnego wtorku"", czyli zorganizowanej w wielu polskich miastach demonstracji, mającej na celu pokazanie rządowi, że kobiety nie zgodzą się na ograniczanie ich wolności np. poprzez zaostrzanie przepisów aborcyjnych. W środę, czyli dzień po tych pikietach, na profilu fundacji Lex Lupus na Facebooku znalazło się pismo, które jej członkowie zaadresowali do przewodniczącego toruńskiej rady Marcina Czyżniewskiego. - W związku z rażącym naruszeniem przez Panią Radną Sylwię Kowalską Kodeksu Etycznego Radnych Rady Miasta Torunia wnosimy do Przewodniczącego Rady Miasta Torunia o zastosowanie sankcji przewidzianych w Regulaminie Rady Miasta Torunia oraz podania do publicznej wiadomości informacji o niezgodnych z tym Kodeksem zachowaniach - napisali przedstawiciele Lex Lupus, zarzucając Kowalskiej postawę niegodną mandatu radnego. Powołali się na ustawę o ochronie Znaku Polski Walczącej sprzed trzech lat. Wtedy wojenny symbol polskiego podziemia został uznany za dobro narodowe. Zgodnie z tymi przepisami za znieważanie go sąd może wymierzyć karę grzywny. Sylwia Kowalska w rozmowie z Onetem tłumaczy, że nie taki był jej cel. - Chciałam w ten sposób zawrócić uwagę na akcję ""Polki Walczące, są nas tysiące"" i na to, że w historii Polski jest również wiele bohaterskich kobiet, o których zapominamy - wyjaśnia. - Czy to moje zachowanie bulwersuje, czy bulwersuje to, że niektórym grupom wydaje się, że mogą zawłaszczać znaki patriotyczne dla siebie? Dlaczego ja nie mogę wykorzystać takiego symbolu w szczytnym celu, podczas gdy inni mogą używać bezkarnie takich znaków na odzieży, kijach bejsbolowych albo plastikowych pistoletach? Przecież mam takie samo do bycia patriotką jak środowiska prawicowe. Toruńska radna zwraca też uwagę, że wczoraj warszawski sąd rejonowy w podobnej sprawie uniewinnił Zielonych od zarzutu znieważenia Znaku Polski Walczącej. Oni odpowiadali za to, że do symbolu kotwicy dodali symbole płci żeńskiej i męskiej. Zdaniem sędziego takie działanie nie miało na celu zbezczeszczenia znaku. Wykorzystali go jedynie jako symbol walki z władzą. - Z jednej strony dobrze, że taka dyskusja na temat symboliki się odbywa, a z drugiej widzimy w jakiej sytuacji jesteśmy teraz w Polsce - zauważa Sylwia Kowalska. - Jeśli Sylwia znieważyła symbol Polski Walczącej, a tak twierdzi fundacja Lex Lupus, to ja też jestem Polką Walczącą! - napisał na Facebooku lider toruńskiego KOD-u Ryszard Mosiołek, biorąc w obronę radną. Podobnie postąpiło już wielu innych internautów. Część z nich uważa nawet, że fundacja poprzez powiadomienie śledczych o sprawie chce odegrać się na niej za jej działalność na rzecz kobiet. Lex Lupus wśród celów statutowych ma jednak wpisaną m.in. działalność na rzecz polskiego dziedzictwa kulturowego, wychowanie w duchu patriotyzmu i wspieranie środowiska kombatanckiego. Dbanie o wizerunek znaku powstańców można uznać za część planowanej wcześniej działalności tej fundacji. Sama sprawa jest jednak na pograniczu prawa, bo np. nawet fundacja Lex Lupus sprzedaje koszulki z wilkiem umieszczonym na tle polskiej flagi. W tym jednak przypadku nikt nie oskarża jej o znieważanie polskich barw. - Należy rozróżnić bezczeszczenie symbolu od działań mających na celu promocję danej idei, postawy lub działań edukacyjnych - mówi Onetowi Krzysztof Duda z Lex Lupus. - Nie ukrywamy, że również my wykorzystujemy w swoich działaniach symbol Polski Walczącej, ale w zupełnie innych celach. - Ta sprawa to nie jest odwet - dodaje Duda. - I nas, i wielu innych torunian zabolało to, co zrobiono z symbolem narodowym. Dorobiono do niego kobiecy biust.",Sylwia Kowalska ze znakiem Polki Walczące i Znak Polski Walczącej,
https://wiadomosci.onet.pl/tylko-w-onecie/katarzyna-bratkowska-odpowiada-na-list-ks-kramera/1sxc6,Katarzyna Bratkowska odpowiada na list ks. Kramera,"- Doceniam dobre intencje jezuity. Jego propozycja to przynajmniej jakiś konkret, wierzę, że on rzeczywiście podjąłby się adopcji tego dziecka. Niestety w tym liście kryje się też duża dawka arogancji - mówi w rozmowie z Onetem Katarzyna Bratkowska. Feministka, która ogłosiła publicznie, że przerwie ciążę, odpowiada na naszych łamach na list księdza Grzegorza Kramera. Jezuita zaproponował, że jeśli Bratkowska zmieni decyzję i urodzi dziecko, to on wyjdzie z zakonu i je zaadoptuje. Bratkowska tej propozycji nie przyjmuje. Tymczasem do prokuratury wpłynęło zawiadomienie o możliwości popełnienia przestępstwa przez działaczkę.","Zakonnik wyszedł dziś z zaskakującą propozycją: zdecyduje się opuścić zakon, jeśli Katarzyna Bratkowska zrezygnuje z aborcji. ""Chcę adoptować Pani Dziecko. Tak wiem, jestem zakonnikiem i księdzem. Dla mnie osobiście będzie się to równało z odejściem z zakonu i rezygnacją z kapłaństwa. To będzie rewolucja dla trzydziestosiedmioletniego mężczyzny. Ta odpowiedź jest poważna i nie jest żadnym medialnym zagraniem"" – zadeklarował duchowny. - Doceniam poświęcenie tego pana. To bardzo konkretna propozycja, co więcej - ja szczerze wierzę, że on mówi poważnie. Zaproponował rozwiązanie problemu, z czym kobiety zazwyczaj się nie spotykają. Zwykle słyszą tylko hasło: ""jak nie, to oddaj do adopcji"", co skądinąd nie jest takie proste - prawo adopcyjne w Polsce działa na niekorzyść dzieci, proces trwa zbyt długo, nie można malucha odebrać ze szpitala i zabrać do domu. Tego akurat jezuita nie wziął pod uwagę. Ale przynajmniej intencje miał dobre - mówi w rozmowie z nami Bratkowska. Jak dodaje, docenia również fakt, że ks. Grzegorz Kramer dopuszcza, iż można myśleć inaczej na temat początków życia. - Używa co prawda sarkastycznego określenia ""zygotka"", ale chociaż bierze pod uwagę, że moim zdaniem to rzeczywiście zygota, a nie dziecko - tłumaczy działaczka. - Niestety jednak on nie ma pojęcia o procesie ciąży. Wydaje mu się, że to jedynie kwestia dziesięciu miesięcy, że wystarczy donosić i oddać. To tak nie wygląda. Rzeczywiście, czasami ciąża i poród przebiegają bez żadnych problemów, zawsze jednak jest to bardzo duży koszt dla organizmu, naprawdę bardzo duży. Znam też niestety przypadki kobiet, które przez lata nie mogły dojść do siebie. Jedna z moich przyjaciółek do tej pory jest w stanie zupełnego biologicznego wyniszczenia. A urodziła - 16 lat temu - opowiada Bratkowska. Dlatego - jej zdaniem - za propozycją ks. Kramera kryje się spora dawka arogancji. - Wyobrażam sobie sytuację: moja przyjaciółka jest w ciąży, która ją wyniszcza. I nagle mówię jej: ""słuchaj, przemyślałam sprawę, zaadoptuję twoje dziecko"". I zakładam, że to rozwiąże jej problem. I jeszcze jej mówię: to przecież jest dziecko! - Mam w sobie potężny sprzeciw wobec mówienia przez kogokolwiek poza matką o tym, że od początku ciąży mamy do czynienia z dzieckiem. Tak wolno mówić tylko kobiecie w ciąży - jeśli czynią to inni, narzucają jej swoje emocje, uznają, że to, co ona czuje jest mniej ważne i że powinna przejąć ich uczucia. Zresztą odwrócę sytuację: bywa czasem tak, że kobieta, która poroniła, słyszy: ""bez histerii, to nie było dziecko!"". To takie samo okrutne nadużycie. To kwestia jej osobistej wrażliwości, jej uczucia są ważniejsze - tłumaczy Katarzyna Bratkowska. I dodaje, że nazywanie w ""oficjalnym, pseudoobiektywnym języku sześciotygodniowego, trzymilimetrowego zarodka dzieckiem, to wyłącznie »emocjonalna metafora«"". - To zakrawa na szaleństwo - mówi. - 60% takich ""dzieci"" znika niezauważalnie wraz z pierwszą albo drugą menstruacją - tłumaczy. - Zakonnik, który napisał do mnie list, nie bierze pod uwagę, że sam proces ciąży może przekraczać czyjeś możliwości poświęcenia. Ustawodawca nie może przejąć kompetencji kobiety i psychiatry - mówi w rozmowie z Onetem feministka. - Nie bagatelizujmy tego, czym jest dla kobiety sama ciąża. Tymczasem ten zakonnik zdaje się mi mówić: ""dasz sobie radę, mała"". A ja mogę nie dać sobie rady - mówi Katarzyna Bratkowska. - Jego propozycja byłaby pomocna dla kobiet, które przerwanie ciąży uznają za coś bardzo złego, więc chciałyby urodzić, a później przekazać komuś odpowiedzialność za wychowanie dziecka. I to, muszę powiedzieć, warto docenić - przyznaje. Bratkowska dodaje z uśmiechem: - Ale już prawdziwym heroizmem byłaby propozycja ożenienia się ze mną. Temu mógłby nie podołać. Znana działaczka wywołała dyskusję, deklarując niedawno w programie ""Tak czy nie"" na antenie Polsat News: - Jestem w ciąży i zamierzam ją przerwać. Później, w wywiadzie dla natemat.pl, zasugerowała, że aborcji być może dokona w wigilię. - To wyjątkowy dzień współczucia dla bliźnich. Może ludzie pomyślą chwilę o dorosłej kobiecie, a nie o 3 milimetrowym zarodku - tłumaczy. W rozmowie z Onetem Bratkowska nie chce jednoznacznie potwierdzić, czy jej deklaracja jest zgodna z prawdą, czy po prostu chciała wszcząć dyskusję. - Nie mogę tego powiedzieć. Odmawiam rozmowy na temat mojego stanu biologicznego, bo to bardziej sprawa dla gazet bulwarowych. Natomiast świadomie powiedziałam o tym w telewizji, by moja deklaracja stała się elementem walki o zniesienie nieskutecznego, ale szkodliwego dla kobiet przymusu rodzenia - tłumaczy. - Dyskusja o aborcji jest ważna, ale reszta to moja prywatna sprawa. Ja o prawo kobiet do decydowania o sobie walczę od lat. Liczą się kobiety, nie moja prywatna ciąża - dodaje. Tymczasem, jak zostaliśmy poinformowani, dziś do prokuratury wpłynęło zawiadomienie o możliwości popełnienia przestępstwa przez Katarzynę Bratkowską. Autorem doniesienia jest Mateusz Gruźla, działacz związany ze środowiskiem prawicowym. ""Brak odpowiedzialności karnej za zapowiadany publicznie zamiar popełnienia przestępstwa może dać innym ułudę przyzwolenia, a wręcz zachęty do tego typu czynów. Tym bardziej że został on uczyniony przez środki masowego przekazu. Ponadto z celową prowokacją. Datę śmierci swojego dziecka Pani Bratkowska wyznaczyła w Wigilię, kiedy chrześcijanie oczekują ponownego przyjścia na świat dzieciątka Jezus"" - czytamy w zawiadomieniu. I dalej: ""Niniejsze zawiadomienie kieruję mając na uwadze dobro przyszłych Matek, które z różnych pobudek nie chcą urodzić dziecka, kierują się w tych przypadkach na drogę przestępstwa. Pani Bratkowska swoim publicznym wywodem o swobodnym pozbawieniu poczętego życia bezsprzecznie daje wskazówki, iż można w Polsce mimo zakazu dokonać aborcji , tym samym publicznie obwieszcza fakt popełnienia przestępstwa bez poniesienia odpowiedzialności za czyn karalny"" - głosi treść doniesienia.",Katarzyna Bratkowska,
https://wiadomosci.onet.pl/opinie/projekt-spiecie-w-onecie-jak-pracuje-kobieta-w-polsce/l9jqycx,"Projekt ""Spięcie"" w Onecie: Jak pracuje kobieta w Polsce","Jak wygląda sytuacja kobiety na rynku pracy? Czy nadchodzące lata przyniosą zmiany w ich zatrudnianiu? Na ten temat dyskutują uczestnicy publicystycznego projektu ""Spięcie"".","„Spięcie” to projekt współpracy międzyredakcyjnej pięciu środowisk, które dzieli bardzo wiele, ale łączy gotowość do podjęcia niecodziennej rozmowy. Klub Jagielloński, Kontakt, Krytyka Polityczna, Kultura Liberalna i Nowa Konfederacja co kilka tygodni wybierają nowy temat do dyskusji, a potem pięć powstałych w jej ramach tekstów publikują naraz na wszystkich pięciu portalach.  Autorki i autorzy tekstów muszą pisać tak, żeby ich teksty były atrakcyjne, zrozumiałe i przekonujące nie tylko dla stałego grona odbiorców, ale także dla ludzi, do których dane poglądy i argumenty zazwyczaj nie docierają. Z drugiej strony, czytelnicy i czytelniczki zapraszani są do wyjścia ze swojej strefy komfortu i skonfrontowania się z nowymi punktami widzenia. Najnowsze wydanie poświęcone jest sytuacji kobiet na polskim rynku pracy. Poniżej przedstawiamy skróty wszystkich artykułów: Karolina Olejak, Klub Jagielloński: Nie ma jednego uniwersalnego rozwiązania. Trzy modele wsparcia pracy kobiet Próba znalezienia jednej jedynie słusznej odpowiedzi na pytanie o to. jak wspierać kobiety w ich aktywności na rynku pracy jest z góry skazana na porażkę. Przyjęcie takiego uniwersalistycznego podejścia oparte jest bowiem na fundamentalnym niezrozumieniu, czym jest równouprawnienie. Kobiety, tak jak i mężczyźni, nie są przecież jednolitą grupą społeczną. Każda z kobiet inaczej układa piramidę swoich wartości. To, co może i powinno robić państwo to rozwijać mechanizmy wspierające zarówno kobiety, które chcą dzielić obowiązki domowe z pracą zawodową, na równi z tymi, które decydują się pozostać w domu i realizować się w pracy opiekuńczej, jak i te kobiety, które rezygnują macierzyństwa i chcą w pełni poświęcić się karierze zawodowej. Każda grupa to inne potrzeby dlatego przedstawiam trzy postulaty zmian, które poprawiłby sytuacje kobiet na rynku pracy. Kamil Fejfer, Krytyka Polityczna: Mężczyźni do roboty (w domu)! Według Głównego Urzędu Statystycznego wartość pracy domowej wykonywanej przez kobietę w małżeństwie bez dzieci wynosiła 384 zł tygodniowo, zaś dla kobiet z jednym dzieckiem wartość tej wzrastała do 667 zł tygodniowo. To właśnie ta dysproporcja w wykonywaniu obowiązków domowych, zwłaszcza tych związanych z opieką nad dziećmi, jest jedną z głównych przyczyn nierównych szans na rynku pracy kobiet i mężczyzn i dysproporcji w płacach – pisze analityk rynku pracy Kamil Fejfer w komentarzu Krytyki Politycznej.  Joanna Derlikiewicz, Kultura Liberalna: Nie musimy być supermankami Sposoby na wspieranie aktywności kobiet na rynku pracy można podzielić na dwie szerokie grupy. Po pierwsze, poprawianie jakości usług publicznych związanych z opieką nad dziećmi. Po drugie, edukacja szkolna i codzienna walka ze stereotypowym postrzeganiem kobiet i mężczyzn w społeczeństwie.  Jakie środki mogą zostać zastosowane w przypadku zadania trudniejszego, jakim jest wspieranie bardziej równościowego postrzegania płci w społeczeństwie? Natalia Kołodyńska-Magdziarz, Nowa Konfederacja: Kobiety nie potrzebują przywilejów. Wystarczą równe szanse Jeśli mogłabym zmienić jedną rzecz dotyczącą kobiet na rynku pracy, zrównałabym wiek emerytalny. Dlaczego? Ponieważ potencjalnie może on wypchnąć z rynku pracy więcej kobiet niż często obwiniane o to programy socjalne. Pracodawcy niechętnie zatrudniają osoby tuż przed osiągnięciem wieku emerytalnego. Podobnie, jeśli chodzi o inne inwestycje w pracownika – fundusze na szkolenia, podwyżki i inne benefity lepiej przeznaczyć na kogoś, kto może pracować dla nas dłużej. Skutkiem tego może być sytuacja, w której kobiety po pięćdziesiątce, żeby móc konkurować z mężczyznami, będą musiały godzić się na niższą pensję lub podejmować pracę poniżej swoich kwalifikacji. Niższy wiek emerytalny to również większe zagrożenie ubóstwem na emeryturze. Anna Dobrowolska, Magazyn Kontakt: Nie ma równości bez równej odpowiedzialności",Kobieta w pracy,
http://wiadomosci.onet.pl/tylko-w-onecie/jacek-zalek-polskie-prawo-nie-pozwala-zabijac/xg5t428,Jacek Żalek: polskie prawo nie pozwala zabijać,"Jacek Żalek był gościem Renaty Kim w programie ""Onet Rano."". Prowadząca rozmawiała ze swoim gościem m.in. o demonstracjach kobiet i aborcji. - Polskie prawo nie pozwala zabijać nikogo - powiedział poseł Prawa i Sprawiedliwości. - Przesłanka, która pozwala zabić dziecko tylko dlatego, że jest podejrzenie niepełnosprawności, moim zdaniem jest jawnym przejawem dyskryminacji - dodał. Co poseł Żalek sądzi o kobietach, które biorą udział w manifestacjach?",,,
https://wiadomosci.onet.pl/tylko-w-onecie/raport-fundacji-ster-w-polsce-panuje-kultura-gwaltu/4wsqn8,Raport Fundacji STER: w Polsce panuje kultura gwałtu,"- Kobiety są traktowane jak obiekty seksualne, a na stosowanie wobec nich przemocy panuje w Polsce powszechne przyzwolenie - mówi w rozmowie z Onetem Magdalena Środa. Z raportu ""Przełamać tabu - prawa ofiar przemocy seksualnej"" opublikowanego przez Fundację STER wynika, że aż 87 procent Polek doświadczyło jakiejś formy molestowania seksualnego.","Według autorek ankiety, molestowaniem seksualnym są zachowania, które naruszają strefę komfortu lub wzbudzają poczucie zagrożenia. Prócz oczywistych zachowań, takich jak gwałt, obmacywanie czy publiczne obnażanie się, molestowaniem - według sporządzonego raportu - są także próby pocałunku, opowiadanie sprośnych dowcipów czy włączanie podtekstów seksualnych do rozmowy. ""Z takimi zachowaniami mężczyzn spotkało się ponad 77 procent uczestniczek badania. Blisko połowa wszystkich kobiet (49,6 procent) była dotykana wbrew swojej woli"" - czytamy w raporcie. W ankiecie wzięło udział 451 kobiet z trzech województw. Autorki podkreślają, że nie znały żadnej z respondentek - były one wybierane losowo. Dobór był reprezentatywny dla całej populacji pod względem wieku, wykształcenia i miejsca zamieszkania. - Opowiadanie sprośnych dowcipów jest obrzydliwe, kobiety czują się wtedy represjonowane - mówi Magdalena Środa. - Molestowanie jest jedną z form dyskryminacji. Ładne kobiety są podszczypywane, brzydkie - wyśmiewane, a nie można w ten sposób żartować. Widzę, jak traktuje się w Polsce kobiety. Nie zwraca się uwagi na to, że studentki są uwodzone przez wykładowców, a kobiety w pracy każdego dnia doświadczają dominującej pozycji mężczyzn. Nie mówi się głośno o molestowaniu. Agnieszka Grzybek - koordynatorka projektu ""Przełamać tabu"" - uważa, że w Polsce panuje ""kultura gwałtu"". W raporcie czytamy, że ""projekt zrodził się z poczucia deficytu i przekonania, że brakuje w Polsce kompleksowej wiedzy na temat skali przemocy seksualnej wobec kobiet"". Miała to być także odpowiedź na wynik badań unijnej Agencji Praw Podstawowych, według których Polska wypadła bardzo dobrze w kontekście stosowania przemocy. Sprawa została więc zamieciona pod dywan. W badaniu autorki stworzyły szeroki zestaw pytań, które nie były do tej pory uwzględniane w raportach. Szczegółowo wyjaśnione jest między innymi, czym jest próba gwałtu, a czym są ""inne zachowania seksualne"". Według ankieterek raporty, które do tej pory się ukazały, nie były wystarczająco dokładne. - Przeprowadzane dotychczas badania nie brały pod uwagę uwarunkowań kulturowych - wyjaśnia Agnieszka Grzybek. - W wielu krajach kobiety zdają sobie sprawę z molestowania, bo mają świadomość, czym ono jest i jakie zachowania wchodzą w tę definicję. W Polsce takie postępowanie ze strony mężczyzn, jak klepanie po pupie czy chwytanie za biust, nie jest niczym dziwnym ani obraźliwym. Przyzwolenie na przemoc seksualną jest wciąż bardzo duże, w naszym kraju stała się ona przezroczysta. W raporcie czytamy, że wszelkie zachowania, które wprawiają kobiety w poczucie zakłopotania lub stawiają w sytuacji odczuwania dyskomfortu, powinny być nazywane molestowaniem seksualnym. Najczęściej kobiety doświadczają go we własnym mieszkaniu (55 procent), a sprawcą jest zazwyczaj osoba znajoma (były partner - 63 procent lub obecny - 22 procent). - Kobiety w większości przypadków nikomu nie mówią o tym, że doświadczyły przykrej sytuacji ze strony mężczyzny - mówi koordynatorka projektu. - Gdy jakieś zachowania im się nie podobają, nie dzielą się swoim niepokojem z koleżanką czy siostrą, bo nie chcą w oczach innych wyglądać jak ofiary. Według raportu zachowania seksualne nie były przez kobiety zgłaszane, bo w 33 procentach przypadków ofiary czuły wstyd lub zażenowanie. Natomiast aż 53 procent kobiet nie wierzyło, że policja będzie w stanie pomóc, więc większość z nich (67 procent) radzi sobie sama. Potwierdza to powszechną w społeczeństwie opinię, że w trudnych sytuacjach nie zawsze można liczyć na wsparcie ze strony instytucji. Kobiety często też boją się tego, jak postąpi sprawca, jeśli zgłoszą postępowanie na policję. Fora internetowe pełne są historii ofiar, które zostały z problemem same, co zwiększa poczucie wyobcowania i często wzbudza także poczucie winy. Wymienione w ankietach pytania o próby zbliżeń, oferty seksualne czy gwałty wywoływały u ofiar najczęściej spadek poczucia własnej wartości (67 procent) oraz późniejsze kłopoty z nawiązywaniem relacji (56 procent). Występowały także takie konsekwencje jak niepokój i ataki paniki (47 procent). Magdalena Środa apeluje: - Stosowanie przemocy seksualnej w Polsce to bardzo poważne zjawisko, które wciąż jest tematem tabu - i podkreśla, że ""najważniejsze jest, by świadomość kobiet na ten temat stale wzrastała"". W 2014 roku weszły w życie przepisy ustawy, które zniosły wnioskowy tryb ścigania zgwałceń. Oznacza to, że każde zgłoszenie musi być najpierw zanotowane, a później rozpatrzone przez prokuraturę, która powinna wszcząć postępowanie. W ramach nowelizacji z tego samego roku sporządzono raport ""Odmowy wszczęcia i umorzenia postępowań w sprawach o zgwałcenia"". W wynikach czytamy, że na 2264 zarejestrowane sprawy, aż 695 zostało umorzonych.","Z raportu wynika, że aż 87 procent Polek doświadczyło jakiejś formy molestowania seksualnego",
https://wiadomosci.onet.pl/kiosk/jung-chang-usilowano-mi-wyprac-mozg-widzialam-czym-jest-umyslowa-smierc-narodu/srtltr,"Jung Chang: usiłowano mi wyprać mózg. Widziałam, czym jest umysłowa śmierć narodu","Kiedy moja babcia miała dwa latka, jej stopy zostały skrępowane – zmiażdżono je wielkim kamieniem i związano. Miały przestać rosnąć, by dopasować się do odwiecznych kanonów kobiecej urody. Kiedy miała 15 lat, została oddana przez swojego ojca generałowi policji – aby być jego konkubiną. Moja mama, jako 15-latka, wstąpiła do podziemia, ulegając iluzji, że komunizm zaprowadzi na świecie ład i zapewni ludziom szczęście. Wir historii wciągnął je w romanse, po których zostały w nich gorycz i żal - mówi w rozmowie z Onetem Jung Chang, autorka ""Cesarzowej Wdowy Cixi"".","Emilia Padoł/Onet: Trafiła Pani na listę wrogów Chińskiej Republiki Ludowej – jakie są tego konsekwencje? Jung Chang*: Moje książki są zakazane w Chinach kontynentalnych. Nie można o nich mówić w mediach, zabronione jest też wspominanie mojego nazwiska. Partia dyktuje oficjalną wersję historii, a moje publikacje nie są z nią zgodne. Szczególnie biografia Mao, pokazująca Zedonga jako zbrodniarza, który straszliwie kierował narodem. To niewygodna opowieść, bo Mao zwykło się przedstawiać jako wielkiego i dobrego przywódcę. Dzisiaj jego portret nadal góruje nad Placem Niebiańskiego Spokoju, w sercu stolicy, a nieopodal w mauzoleum leży jego ciało, które stało się obiektem kultu. Jego mit jest podtrzymywany. Ale mogę odwiedzać moją matkę raz w roku, choć oczywiście jestem w czasie tych wizyt pod ścisłym nadzorem policyjnym. Całe szczęście dzisiejsze Chiny funkcjonują inaczej niż państwo pod przywództwem Mao. To niemożliwe, żeby wciągnąć kraj na powrót w te mroczne dni. W jakich okolicznościach opuściła Pani Chiny? Mao Zedong zmarł w 1976 roku, po jego śmierci kraj zaczął się zmieniać. W 1978 roku, po raz pierwszy w historii komunistycznych Chin, zostało ufundowane stypendium dla studentów wyjeżdżających za granicę. Zdałam narodowy egzamin i mogłam jechać. Szczegółowo pisałam o tym w ostatni rozdziale ""Dzikich Łabędzi"". Czyli w pierwszej z wydanych w Polsce Pani książek. To rodzinna autobiografia, do tego swoiste ""herstory"" – życie trzech kobiet jest w niej pokazane na szerokim, historyczno-politycznym tle. W 1988 roku, 10 lat po tym, jak przyjechałam do Wielkiej Brytanii, odwiedziła mnie moja matka. Pewnego dnia odmówiła zakupów i zwiedzania, powiedziała, że jedyne, czego chce, to porozmawiać ze mną. Po raz pierwszy zaczęła opowiadać mi o sobie, mojej babci i ojcu. Podzieliła się ze mną swoją historią, bo chciała, żebym ją zrozumiała. W rezultacie znalazła zrozumienie nie tylko u mnie, ale też u milionów czytelników na całym świece. A ja, dzięki jej opowieści pojęłam, jak bardzo chcę być pisarką. ""Dzikie Łabędzie"" przedstawiają historię mojej babci, mamy i moją – tłem dla nich jest burzliwa historia XX-wiecznych Chin. Moja babcia urodziła się w 1909 roku. Kiedy miała dwa latka, jej stopy zostały skrępowane – zmiażdżono je wielkim kamieniem i związano. Miały przestać rosnąć, by dopasować się do odwiecznych kanonów kobiecej urody. Kiedy babcia miała 15 lat, została oddana przez swojego ojca generałowi policji – aby być jego konkubiną. Jej cierpienie odcisnęło piętno także na życiu mojej mamy. Ona z kolei, jako 15-latka, wstąpiła do komunistycznego podziemia, ulegając iluzji, że komunizm zaprowadzi na świecie ład i zapewni ludziom szczęście. Życie ich obu toczyło się w cieniu miotających Chinami wojen, obcych inwazji, rewolucji, wreszcie totalitarnej tyranii. Wir historii wciągnął mamę i babcię w romanse, po których zostały w nich gorycz i żal. ""Dzikie Łabędzie"" opowiadają też o ciężkich doświadczeniach mojej matki, o tym, jak niewiele dzieliło ją od śmierci. Także o miłości do mojego ojca, który był oddanym partii komunistą, i o emocjonalnym konflikcie, który zaciążył na ich relacji. Czy to w ""Dzikich Łabędziach"" spisała Pani wszystko, co najsilniej utkwiło Pani w pamięci – także z dzieciństwa i młodości spędzonych w Chinach? Tak. Napisanie tej książki zajęło mi 2 lata. Nad ""Mao"" pracowałam z mężem 12 lat, a ""Cesarzową Wdowę Cixi"" napisałam w przeciągu 6. Myślę, że pierwszą książkę udało mi się napisać w tak krótkim czasie, bo przedstawiłam w niej zdarzenia, które zapisały się w mojej pamięci bardzo mocno. Dorastałam pod dyktaturą Mao i podobnie jak reszcie chińskiej populacji usiłowano mi wyprać mózg. Widziałam, czym jest umysłowa śmierć narodu. Zanim zaczęłam się uczyć języka angielskiego, pracowałam na roli, jako hutnik i elektryk. Mao zmarł w 1976 roku. Dwa lata później, kiedy Chiny zaczęły otwierać się na świat, byłam jedną z pierwszych decydujących się na opuszczenie kraju i rozpoczęcie studiów na Zachodzie. W 1982 roku obroniłam doktorat z lingwistyki, stając się pierwszą osobą pochodzącą z komunistycznych Chin, która uzyskała doktorat na brytyjskim uniwersytecie. W ręce polskiego czytelnika trafia właśnie Pani kolejna biografia – tym razem żyjącej na przestrzeni XIX i XX w. cesarzowej Chin Cixi. Jak praca nad tą książką różniła się od tej, którą musiała Pani wykonać wspólnie z mężem, pisząc biografię Mao? Co chciała Pani w tych dwóch książkach odkryć, co pokazać? Pracując nad ""Mao"" na pewno przeprowadziliśmy więcej wywiadów – wielu współczesnych Zedonga żyło w latach 90., kiedy zaczęliśmy zbierać materiały do książki. Jednak dotyczące Mao archiwalia w większości leżały zamknięte w Chinach, musieliśmy więc poświęcić wiele czasu na odnalezienie skrawków informacji rozrzuconych po całym świecie. Całe szczęście rosyjskie archiwa były w tamtym czasie dostępne – dzięki mojemu mężowi, Jonowi Hallidayowi, który zna biegle rosyjski, wykopaliśmy z nich prawdziwe skarby. Z kolei w czasie mojej pracy nad ""Cesarzową Wdową Cixi"" miałam łatwy dostęp do gigantycznej bazy dokumentów zgromadzonych w Pierwszym Archiwum Historycznym Chin. Obie książki obalają dominujące przekonania, to biografie, które piszą historię na nowo. Jestem z nich bardzo dumna. Udało nam się znaleźć dowody i odkryć nieznane fakty – wszystko to dzięki skrupulatnym poszukiwaniom. Dlaczego zdecydowała się Pani napisać biografię cesarzowej Cixi? Skąd zainteresowanie tą postacią? W 2007 roku moja biografia Mao – mimo surowego zakazu publikacji na terytorium Chin kontynentalnych – ukazała się w Hong Kongu. Co ciekawe, tłumacząc książkę na mój ojczysty język, udało mi się dopisać więcej szczegółów dla chińskich czytelników i zwiększyć, już i tak sporą, ilość przypisów. Zaczęłam powoli zastanawiać się nad tym, o czym chciałabym napisać kolejną książkę. Wtedy właśnie przyjaciele zasugerowali mi napisanie biografii cesarzowej Cixi (1835-1908) – kobiety, która przez dekady, aż do śmierci, trzymała w garści chińskie imperium. Nie wiedziałam o niej wiele. Krążące historie właściwie w większości opisywały ją jako zatwardziałą konserwatystkę i okrutną despotkę, która zrujnowała swój kraj. Czułam, że jest w nich jakaś niespójność, ale – mimo wszystko – na długo utkwił we mnie ten negatywny obraz Cixi. Wreszcie sama zaczęłam myśleć o tej postaci. Przypomniałam sobie jeden moment sprzed ponad 20 lat, kiedy robiłam badania do ""Dzikich Łabędzi"". Odkryłam wtedy, że to Cixi położyła kres liczącej tysiące lat praktyce krępowania stóp, przez którą moja babcia cierpiała każdego dnia. Pamiętam, że ogromnie mnie to uderzyło, bo wcześniej, pod wpływem mojej edukacji, naiwnie zakładałam, że krępowanie stóp zostało zakazane przez komunistów. Wtedy po raz pierwszy zobaczyłam Cixi inaczej, niż zwykło się ją portretować. Pomyślałam: ""Czego jeszcze dokonała?"". Okazało się, że jej osiągnięć było znacznie więcej. W 1861 roku Chiny rozpoczęły swoją monumentalną transformację, przeistaczając się z państwa średniowiecznego w nowoczesne. To był rok, w którym Cixi przejęła władzę. Pamiętam, jak mocno uderzyło mnie, że urodzony w 1893 roku Mao Zedong żył w atmosferze dużych swobód i ogromnych możliwości. Jako młodzieniec ze wsi mógł z łatwością uzyskać stypendium i rozpocząć edukację. Mógł też – gdyby tylko zechciał – wyjechać z kraju. Do tego w Chinach rozwijała się wtedy wolna prasa. O tym wszystkim ja, ciemiężona dekady później pod rządami Zedonga, nawet nie mogłam marzyć. Jak więc te wielkie przemiany mogły się odbyć, skoro Cixi miała być tą głupią, ograniczoną tyranką, jaką chciano ją pamiętać? Cixi nie była zatwardziałą konserwatystką i okrutną despotką, która zniweczyła modernizację i pogrążyła Chiny w ruinie. Nic nie może być dalsze od prawdy. To ona rozpoczęła modernizację, to ona otworzyła ten kraj, wprowadzając średniowieczne imperium w nowoczesność. Chciałabym, żeby te fakty zostały naprostowane. Jeżeli więc miałaby Pani opisać Cixi jednym zdaniem, to co by Pani powiedziała? Była niesamowitą polityczką, patriotką, która zrobiła ogromnie dużo dobrego dla Chin. Czy uważa Pani, że cesarzowa Cixi była ważną postacią w historii feminizmu lub – przynajmniej – kobiecego przywództwa? Odpowiem tak: wyzwolenie kobiet w Chinach rozpoczęło się od Cixi. Cesarzowa nie tylko zakazała krępowania stop, ale uwolniła kobiety z domowego kieratu – forsowała ich edukację i zachęcała, by uczestniczyły w życiu publicznym. Pisze Pani w książce, że pomimo nieobcego jej okrucieństwa, Cixi nie była tyranką. Tyranką nie była, ale świętą także. Będąc władczynią ogromnej części światowej populacji, dźwigając ciężar średniowiecznych Chin, była zdolna do ogromnej bezwzględności. Ale wciąż uważam, że nie była okrutna z natury. A co emocje i uczucia cesarzowej mogą nam o niej powiedzieć? Cixi zakochała się w eunuchu w czasach, gdy eunuchowie byli darzeni powszechną pogardą, traktowano ich jak podludzi (oczywiście dla niektórych te czasy wciąż trwają). Nieliczny potrafili im współczuć, choć wiadomym było, że to zwykli chłopcy. Bieda popchnęła ich rodziców do kastracji swoich dzieci – mimo niewyobrażalnie bolesnej i niebezpiecznej dla życia operacji. Ci ludzie mieli nadzieję, że kastracja zapewni tym chłopcom lepszą przyszłość na dworze.",Cesarzowa Cixi,
https://wiadomosci.onet.pl/swiat/rosyjska-policja-zatrzymala-zagraniczna-studentke-bo-chciala-zrobic-wyklad-o/tnn5kcz,"Rosyjska policja zatrzymała zagraniczną studentkę, bo chciała zrobić wykład o feminizmie","21-letnia Brytyjka została skazana na grzywnę w wysokości kilkudziesięciu dolarów. To nie pierwszy przypadek, gdy rosyjskie władze zniechęcają zagranicznych studentów do działalności publicznej w Rosji.","Harriett Phillips, studentka Cambridge na wymianie z uniwersytetem w St. Petersburgu, miała wygłosić odczyt o feminizmie w Krasnojarsku na Syberii. Kilkanaście minut po rozpoczęciu wykładu Phillips została aresztowana i po krótkim czasie zwolniona z nakazem powrotu do St. Petersburga. Miesiąc temu Rosjanie wydalili z kraju niemieckiego studenta, który dla mediów niemieckich napisał tekst o protestach przeciwko kopalniom miedzi w Czelabińsku. Rosyjskie władze odmówiły również ostatnio wydania wiz dla amerykańskich nauczycieli pracujących w Szkole Amerykańskiej w Moskwie.",Harriett Phillips,
https://wiadomosci.onet.pl/kraj/olsztyn-wiedzmuchy-zaprezentuja-dzis-teledysk/wrmmjtw,Dziś premiera wyjątkowego teledysku o sile kobiet,"Dziś o godz. 17 w olsztyńskim kinie Helios w sali nr 6 odbędzie się premiera teledysku ""Jestem Tu Ja"". W jego powstanie zaangażowały się Wiedźmuchy, które zapowiadają kolejne działania na rzecz kobiet.","Wiedźmuchy to działająca od dwóch lat grupa kobiet z Olsztyna i okolic. Jej członkinie są w różnym wieku - od uczennic aż po panie po 60-tce. Używają pseudonimów i chowają się za sztucznymi maskami, dzięki czemu podczas występów artystycznych mogą zostać anonimowe. Czasem pobierają za to pieniądze. Kobiety zrzeszyły się jednak głównie po to, by sobie pomagać. - Wspieramy się, a przy okazji się bawimy - mówi Onetowi Matka Wiedźmucha, założycielka grupy. - Łącznie jest nas prawie 30, ale nie wszystkie mają zawsze czas na próby i występy. Przeczytaj też: Prof. Środa: ""Kim byłby Kaczyński bez rozsądnej żony Marii lub kim byłby Piłsudski bez Aleksandry, feministki radykalnej?"" Wiedźmuchy nagrały teledysk razem z fundacją Kołbuk, studiem nagrań Majkel, odpowiadającym za opracowanie muzyczne Rafałem Gajewskim i zajmującym się montażem Cezarym Makiewiczem oraz ze wsparciem studia Action. Autorem wykorzystanej w nim muzyki jest Leonard Cohen. Tematem klipu będzie rodzenie się siły w kobietach po przejściach. W przyszłości ma być dostępny również w sieci, także w wersji anglojęzycznej. Teledysk zostanie wyświetlony w kinie Helios. Pokaz będzie bezpłatny. Przed projekcją i po niej w holu kina będzie można podziwiać obrazy Elizy Mytko. W czasie wydarzenia statuetkę ""Honorowej Wiedźmuchy"" ma dostać znana projektantka Ewa Minge za to, że dwa lata temu zaopiekowała się alkoholiczką, która znalazła się w trudnej sytuacji. Nie wiadomo jeszcze, czy Minge odbierze wyróżnienie sama, czy zrobi to w jej imieniu ktoś z fundacji Black Butterflies. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wiedźmuchy podczas pracy nad teledyskiem,
https://wiadomosci.onet.pl/religia/ojciec-maciej-zieba-jana-pawla-ii-mozna-nazwac-autorem-feminizmu-chrzescijanskiego/q529gv7,Ojciec Maciej Zięba: Jana Pawła II można nazwać autorem feminizmu chrześcijańskiego,"- Jana Pawła II można nazwać autorem feminizmu chrześcijańskiego – stwierdził ojciec Maciej Zięba. - Różnił się od feminizmu świeckiego, że uważał, że nie chodzi o to, żeby kobiety wszędzie dorównywały mężczyznom, tylko żeby przebudować świat zbudowany na męskich warunkach – tłumaczył dominikanin.","- W różnych poziomach i warstwach, Jan Paweł II był wielkim promotorem geniuszu kobiety i odkrywania piękna kobiecości. Krytykowany jest za to, że podkreśla piękno macierzyństwa i stabilnej rodziny, która buduje wspólnotę osób – mówił o. Zięba.",,
https://wiadomosci.onet.pl/swiat/kanada-szefowe-dyplomacji-ue-i-kanada-obraduja-w-montrealu/z8ntnsz,Dyplomatki z całego świata obradują w Montrealu,"- Ustanowienie równouprawnienia kobiet będzie jednym z priorytetów tegorocznego przewodnictwa Kanady w grupie G7 - zadeklarowała szefowa dyplomacji Kanady, otwierając dziś dwudniowe spotkanie kobiet ministrów spraw zagranicznych w Montrealu.","Spotkanie w Montrealu to wspólna, pierwsza tego typu inicjatywa minister spraw zagranicznych Kanady Chrystii Freeland i wysokiej przedstawiciel UE ds. zagranicznych Federiki Mogherini. Omawiane będą m.in. takie kwestie jak bezpieczeństwo międzynarodowe, feministyczna perspektywa w polityce zagranicznej oraz pomocy międzynarodowej, walka z przemocą na tle seksualnym czy obrona działaczy na rzecz praw kobiet. - Myślę, że wszyscy wiemy, że dobrobyt, pokój i bezpieczeństwo są bardziej prawdopodobne tam, gdzie kobiety i wszyscy członkowie społeczeństwa mogą aktywnie uczestniczyć w życiu politycznym, i gdzie respektowane są podstawowe prawa wszystkich ludzi - powiedziała Freeland, otwierając spotkanie. Minister podkreśliła również nacisk na równość płci kładziony przez jej rząd, co ma obrazować zrównoważony skład gabinetu, ""feministyczną politykę pomocy międzynarodowej"" oraz ustanowienie równouprawnienia kobiet jako jednego z priorytetów tegorocznego przewodnictwa Kanady w grupie G7. Szefowa dyplomacji UE Federica Mogherini powiedziała z kolei, że celem spotkania jest ""praca nad tym, żeby wszystkie kobiety miały takie same możliwości jak mężczyźni - możliwości nauki, równej płacy za taką samą pracę, czy wyboru, kogo kochają, a kogo nie kochają"". Dodała, że ""prawa kobiet, tak jak wszystkie inne prawa człowieka, nie są nigdy przeciwko prawom kogokolwiek innego"", a przyczyniają się do poprawy dobrobytu całego społeczeństwa. Dlatego, jej zdaniem, walka o prawa kobiet to nie tylko walka o sprawiedliwość dla kobiet, ale również ""przeciwdziałanie marnowaniu kapitału ludzkiego"". Mogherini podkreśliła także ważną rolę kobiet w procesach pokojowych: - Jeśli spojrzeć na Afganistan, tam na pewno nie mogłoby być pojednania, gdyby połowa społeczeństwa była wyłączona z rozmów pokojowych i dlatego UE szkoli kobiety, by mogły dołączyć do Wysokiej Rady Pokoju i odegrać aktywną rolę w kształtowaniu przyszłości ich kraju - powiedziała. Podała też przykład grupy kobiet syryjskich, doradzających specjalnemu wysłannikowi ONZ Staffanowi de Misturze: - Kiedy one siedzą przy stole, zawsze potrafią znaleźć zrozumienie i porozumienie - stwierdziła. W spotkaniu w Montrealu biorą udział szefowe dyplomacji Andory, Bułgarii, Chorwacji, Norwegii i Szwecji. Kontynent afrykański reprezentują szefowe dyplomacji Ghany, Kenii, Namibii i RPA. W spotkaniu uczestniczą również przedstawicielki Kostaryki, Gwatemali, Indonezji, Panamy oraz Saint Lucia. Do rozmów zaproszono też przedstawicieli społeczeństwa obywatelskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Chrystia Freeland i Federica Mogherini na spotkaniu szefowych dyplomacji w Montrealu,
https://wiadomosci.onet.pl/swiat/feministki-oburzone-hidzabem-szwedzkiej-minister-w-iranie/lfp9hnp,Feministki oburzone hidżabem szwedzkiej minister w Iranie,"Szwedzka Minister Handlu Ann Linde spotkała się z ostrą krytyką środowisk feministycznych. W czasie swojej zeszłotygodniowej oficjalnej wizyty w Iranie minister wystąpiła w chuście na głowie, co uznane zostało za uległość dyktaturze. Rząd broni swojej minister, twierdząc, że wystąpienie bez hidżabu byłoby wbrew irańskiemu prawu - informuje BBC.","Aby uniknąć wysyłania do Iranu delegacji składającej się jedynie z mężczyzn, minister Linde zdecydowała się na wystąpienie w chuście na głowie. W Iranie obecny był również premier Szwecji Stefan Lofven, który w rozmowie z prezydentem Iranu Hassanem Rouhanim miał poruszyć kwestię praw człowieka w Iranie. - To szkodliwe dla tzw. feministycznej polityki zagranicznej - powiedział przewodniczący Ludowej Partii Liberałów Jan Bjorklund. Polityk twierdzi, że irańskie prawo uciska kobiety. Szwedzki rząd powinien był poprosić, aby damskie przedstawicielki szwedzkiego rządu zostały zwolnione z obowiązku noszenia chusty. W razie odmowy, wszelkie porozumienia handlowe między dwoma państwami powinny zostać podpisane w Szwecji lub innym państwie trzecim. Masih Alinejad, mieszkająca w Szwecji irańska działaczka na rzecz kobiet, zamieściła na Facebooku słynne zdjęcie kobiecego rządu Szwecji zestawione ze zdjęciami szwedzkiej delegacji w Iranie. Jak pisze aktywistka: ""jak widać na zdjęciach, pokazaliśmy irańskiemu liderowi, że mężczyźni są równiejsi i ważniejsi od kobiet. Zademonstrowaliśmy to, nie sprzeciwiając się obowiązkowi noszenia chusty w Iranie"". Alinejad prowadzi na Facebooku popularny profil, na którym zachęca Iranki do publikowanie swoich zdjęć bez hidżabu. - Jeżeli jesteś feministką i zależy ci na równouprawnieniu powinieneś walczyć z nierównością wszędzie - powiedziała BBC feministka.",Ann Linde i Shahindokht Molaverdi,
https://wiadomosci.onet.pl/kiosk/sekstremizm-w-kobiecej-sprawie/yx3cs,Sekstremizm w kobiecej sprawie,"Są bezkompromisowe i szaleńczo odważne. Ryzykują własnym życiem w imię rewolucji, którą nazywają „historycznym rewanżem”. Choć noszą to samo nazwisko, nie są ze sobą spokrewnione. Inna i Aleksandra Szewczenko to obecnie dwie najbardziej znane twarze i dwa najsilniejsze głosy Femenu. Stereotypowe blond piękności, które widzą tylko jedną słuszną drogę dla współczesnego feminizmu: radykalny sekstremizm. O co chodzi w ich walce?","Na przełomie sierpnia i września 2013 r. Femen znalazł się w historycznym punkcie. Organizacja, która narodziła się w 2008 roku na Ukrainie, w sierpniu 2013 r. zmuszona została zakończyć swoją działalność w rodzinnym kraju z powodu poważnej obawy o życie aktywistek i aktywistów. Obecnie ruch ma swoje odłamy w kilkunastu krajach, jednak jego prawdziwym centrum jest już od roku Paryż. To tam Inna Szewczenko otrzymała w lipcu tego roku azyl polityczny. Innym ważnym ośrodkiem jest Berlin, w którym „centrum treningowe” założyła Aleksandra. Jednak plany i ambicje obu dziewczyn znacznie wykraczają poza granice jakiegokolwiek kraju. „Femen to transformacja kobiet. To, co teraz robimy, to gromadzenie międzynarodowej armii kobiet z całego świata. Zmieniamy swoje i innych kobiet pojmowanie rzeczywistości, żeby osiągnąć nasz najwyższy cel: zniszczenie patriarchatu”, mówiła Inna 8 marca 2013 r. w rozmowie z Oksaną Bojko w Russia Today. Swój własny, mały patriarchat w postaci Wiktora Swiatskiego udało im się już obalić. Czego jeszcze możemy spodziewać się po Femenie z twarzą Inny i Aleksandry? Sekstremizm, czyli nagie przerażenie „Nasz Bóg jest kobietą! Naszą misją jest protest! Naszą bronią są nagie piersi!” To słowa hymnu Femenu i podstawowe przesłanie, które znaleźć możemy na stronie internetowej organizacji. Dowiadujemy się z niej również, że Femen jest międzynarodowym ruchem odważnych aktywistek topless, będących „nowoczesnym wcieleniem nieustraszonych i wolnych Amazonek”, które malują na swoim ciele hasła i przyozdabiają swoje głowy kwiatowymi wiankami. Wszystko ma tutaj swoją symbolikę, która kieruje myśl odbiorcy ku głównemu sloganowi: „Moje ciało jest moją bronią”. Zanim ruch urósł w siłę i zaczął korzystać z szokujących sposobów prezentacji swoich postulatów, zaliczył całkiem konwencjonalne początki. W kwietniu 2008 roku Anna Hucoł wraz z dwoma przyjaciółkami ze swojego rodzinnego miasta Chmielnickiego, Aleksandrą Szewczenko i Oksaną Saczko, założyła Femen. Organizacja od początku protestowała przeciwko prostytucji i seksualnemu wykorzystywaniu kobiet na Ukrainie. Stroje w czasie protestów były mniej lub bardziej skąpe, a zainteresowanie mediów i opinii publicznej wahało się w zależności od formy protestów. 24 sierpnia 2009 roku Oksana Saczko wystąpiła topless w czasie obchodów ukraińskiego święta niepodległości. Dopiero ten kontrowersyjny gest odbił się naprawdę szerokim społeczno-medialnym echem. Co ciekawe jednak, grupa nie od razu zapragnęła go powtórzyć. Dopiero w 2010 roku Femen postanowił z nagich piersi uczynić znak rozpoznawczy swoich protestów. Od tego czasu „femenki” topless walczą z seksturystyką, instytucjami religijnymi, seksizmem, zniewoleniem kobiet, patriarchatem, dyktaturą i wieloma innymi problemami społeczno-politycznymi, które dotykają kobiet i ich wolności na całym świecie. Obecnie orężem swojej walki członkinie ruchu uczyniły sekstremizm, widząc w nim niezawodną broń, a zarazem tarczę ochraniająca prawa kobiet na całym świecie. Czym jest sekstremizm? Jest to świadoma taktyka wykorzystania własnego „seksualnego” ciała w walce z przemocą wobec kobiet. Walka z seksizmem jego własną bronią. Manifestacja nagiego ciała, które może być wykorzystane w politycznej i społecznej walce, tak samo jak jest współcześnie wykorzystywane w reklamach najróżniejszych produktów. Wreszcie jest to manifestacja ciała, które jest własnością kobiety. Jak podkreślała Aleksandra w październiku w rozmowie w studio Channel 4, odpowiadając na pytanie o powód wykorzystywania własnych ciał przez Femen: „Dlaczego nie? Dlaczego kobieca seksualność powinna należeć do mężczyzny? Dlaczego moje ciało powinno należeć do mężczyzny i społeczeństwa? Dlaczego ja sama nie mogę kontrolować mojej seksualności i mojego ciała? Wszystkie problemy kobiet są powiązane z ich ciałem. To mężczyźni decydują o tym, czy kobieta powinna być naga – w społeczeństwach zachodnich, lub czy jej ciało powinno być zakryte – w społeczeństwach muzułmańskich. Przetransformowałyśmy coś, co było skierowane przeciwko nam w naszą broń”. Nagie wojowniczki Femenu są armią groźną, która nie zna strachu. Nagie ciało w sekstremistycznym przesłaniu nie ma być obiektem pożądania, nie ma zadowalać obserwatorów i męskich odbiorców, przeciwko którym walczy Femen. „Różnica między tymi dwoma odmianami nagości polega na tym, że ta pierwsza – z bilbordów i magazynów - jest czymś, co ma ich zadowolić, a drugi rodzaj, którego my używamy, jest czymś, co ma ich irytować i przerażać. Ma budzić ich strach”, podkreśla Inna w rozmowie z Bojko. Dlatego działaczki w czasie treningów nowych członkiń zwracają tak duża uwagę na prawidłową mowę ciała, które ma wyrażać złość i nieustraszenie. „Odwracamy wektor” Aleksandra Szewczenko w Femenie działa od samego początku. O jej życiu przed aktywnością w grupie nie wiemy wiele, poza tym, że urodziła się i dorastała w ukraińskim Chmielnickim. W 2011 Aleksandra, razem z Inną oraz trzecią aktywistką: Jenią Kraizman, wyciągnęła Femen na międzynarodową arenę. 31 października tego samego roku dziewczyny w przebraniu francuskich pokojówek protestowały w Paryżu przeciwko Dominikowi Strauss-Kahnowi. Z kolei 5 listopada urządziły protest przeciwko Silvio Berlusconiemu w Rzymie, by następnego dnia protestować przeciwko papieżowi na placu św. Piotra, a 10 listopada w Zurychu przeciwko prostytucji. Aleksandra uczestniczyła również w Polsce w licznych protestach przeciwko Euro 2012. Już w 2011 roku opowiadając o „ciemnej stronie” przygotowań do Euro, członkinie Femenu piętnowały zezwolenie na sprzedaż piwa na terenie stadionów oraz wnosiły postulat informowania kibiców o tym, że prostytucja jest na Ukrainie nielegalna, np. poprzez umieszczanie tej informacji na biletach. W czerwcu 2012 roku w czasie pobytu w Polsce Aleksandra udzieliła wywiadu Agacie Czarneckiej z portalu Lewica24. Zwracając uwagę na problem zwiększonej fali prostytucji w czasie Euro, poruszyła też problem prostytucji kobiet w szerszym kontekście: „Widzę, że w dzisiejszej Europie Wschodniej kobiety w małżeństwie też są poniekąd prostytutkami – szukają mężów, żeby mieć pieniądze, dom, lepsze życie (…). Dlatego prostytucja w naszych społeczeństwach to bardzo złożony problem, ale jego podstawową przyczyną jest to, jak mężczyźni postrzegają kobiety – jako prostytutki, gospodynie domowe, żony i matki, maszynki do produkowania dzieci i dbania o mężczyzn. Nie chcą w nas zobaczyć partnerek”. W tym samym wywiadzie odniosła się również do wykorzystania przez Femen w czasie protestów kobiecej seksualności oraz urody młodych kobiet, które głównie są przez Femen eksponowane: „Odwracamy wektor (…) Społeczeństwo oczekuje od takich dziewczyn jak my, że wstąpimy do agencji modelek, że będziemy piosenkarkami, aktorkami, że w taki czy inny sposób będziemy sprzedawać ciała, na przykład w reklamie. My odpowiadamy: „Tak, mamy piękne ciała, jesteśmy seksowne. Nie możemy temu zaprzeczyć. Ale możemy ich używać po swojemu, a nie tak, jak chcieliby ich używać mężczyźni”. Femen otwarcie występuje także przeciwko przemysłowi modowemu. Aleksandra niejednokrotnie stała na czele akcji atakujących ten biznes, który – jak podkreślają działaczki - w przedmiotowy sposób traktuje kobiece ciało, promuje anorektyczny ideał piękna, a także doprowadza do zatrudniania modelek w przemyśle pornograficznym na masowa skalę. W tym roku w czasie wrześniowego Tygodnia Mody w Paryżu, sekstremistki staranowały pokaz Niny Ricci, urządzając protest pod hasłem: „No fashion dictaterror”. Aleksandra gniewnie biegała po wybiegu z wymalowanym na ciele napisem: „Model don't go to brothel”. Oko w oko z wrogiem Jednak jedną z najbardziej spektakularnych akcji Aleksandry było wtargnięcie 4 kwietnia 2013 r. wraz z 3 innymi aktywistkami Femenu na Targi w Hanowerze, w czasie których Angela Merkel i Władimir Putin oglądali ekspozycje. Aleksandra na swoim nagim ciele miała napisane: „Fuck dictator”. W czasie niedawnej rozmowy w studiu Channel 4 Szewczenko komentowała m. in. to zajście, stając przed zarzutem małej przejrzystości przekazu działań grupy oraz pewnej zabawności okoliczności protestów: „Nie zgadzam się, ponieważ Wy w Europie możecie uważać to za zabawne, ale w Rosji, na Białorusi czy Ukrainie służby specjalne tych krajów biją nas, podrzucają broń i granaty do naszych biur i oskarżają nas o to, że jesteśmy terrorystkami, więc doskonale rozumieją, że walczymy o wolność. Oni czytają nasze wiadomości, kiedy używamy różnych określeń na Putina”. Kiedy prowadzący zwrócił uwagę, że Putin nie wyglądał na zdenerwowanego wydarzeniem w Hanowerze, Aleksandra dalej argumentowała: „Ok, on jest spoko gościem, wie jak reagować. Ale on był jedyną osobą, która zareagowała. Od pierwszego momentu, kiedy mnie zobaczył, był pierwszym. Cała ochrona mnie nie widziała, ale on tak i zareagował, bo wiedział jak zareagować”. Jak Aleksandra radzi sobie w tak skrajnych sytuacjach? Jak mówi w materiale wideo pt. „Femen to nowy feminizm”, najważniejsze jest, żeby stanąć oko w oko z wrogiem. „Naszą strategią obecnie jest sekstremizm. Wiąże się on z tym, że kobieta topless, która protestuje, powinna podejść jak najbliżej wroga. Stanąć z nim oko w oko”. Czekając na śmierć Inna dołączyła do Femenu w 2009 roku. Kontakt z organizacja udało jej się nawiązać poprzez ukraiński portal społecznościowy. Kiedy zaczęła się jej przygoda z Femenem, Inna była studentką dziennikarstwa (studia ukończyła w 2012 r. z wyróżnieniem) na Uniwersytecie w Kijowie i pracowała w biurze prasowym rządu. Z pracy została zwolniona, kiedy jej szefostwo dowiedziało się o aktywności dziewczyny w organizacji. Jak mówiła Inna w rozmowie z Aleksandrą Sobczak dla ""Gazety Wyborczej"": „Zobaczyli mnie w akcji pod gabinetem ministra – protestowałyśmy, bo na najwyższych stanowiskach w tym resorcie pracują sami mężczyźni. Nie byłyśmy wtedy jeszcze topless. Gdy dzień po akcji przyszłam do pracy, jedna z kobiet położyła mi na biurku zdjęcia. Spytała: „to Ty?”. Przytaknęłam. „To więcej nie przychodź”. Wtedy postanowiłam pracować dla Femen na pełnych obrotach”. W wywiadzie z Sobczak Inna przyznaje również, że decyzja o protestach topless nie była łatwa i na początku bardzo sceptycznie podchodziła do tego pomysłu. Inna urodziła się 23 lipca 1990 roku w ukraińskim Chersoniu. „Byłam wychowywana jak typowa Ukraińska, słowiańska dziewczyna. Uczono mnie, żeby nie krzyczeć i nie kłócić się”, mówi w rozmowie z Jeffreyem Taylerem dla ""The Atlantic"". Mimo to Inna była w dzieciństwie typową chłopczycą. Ważną postacią w jej dzieciństwie był ojciec – oficer wojskowy. Rodzice Inny, szczególnie ojciec, wspierają jej aktywność w Femenie, choć początkowo trudno było im zaakceptować kontrowersyjne działania córki. W grudniu 2011 roku Inna i jej trzy koleżanki z Femenu protestowały w Mińsku przed siedzibą KGB. Protest odbył się dokładnie 19 grudnia, w rocznicę sfałszowania wyborów prezydenckich na Białorusi, wygranych przez Aleksandra Łukaszenkę. Po tym proteście wiele środowisk zaczęło poważnie spoglądać na działania Femenu. Działaczki zostały pojmane, zakute w kajdanki i wywiezione do lasu. Dziewczyny były bite, wyzywane, grożono im śmiercią. Obcięto im włosy. „Oblali nas benzyną i świecili zapalniczkami. Chodzili wokół nas grożąc nam, że spalą nas żywcem”, wspominała Inna w rozmowie z ""The Atlantic"". „Kiedy czekałam na śmierć, poczułam, że coś się we mnie zmienia. Zrozumiałam, że nie mogę robić nic innego niż tylko działać dalej. Wiedziałam, że jeżeli będą chcieli, żebym błagała ich o życie, nie zrobię tego. Nie byłam gotowa, żeby poddać się i ratować własne życie”, dodaje. Historyczny rewanż Po tym wydarzeniu niezgoda Inny na rzeczywistość tylko się wzmocniła. Podobnie jak Aleksandra uczestniczyła w dziesiątkach akcji, które najczęściej kończyły się aresztem. Przeciwko dziewczynom wytyczono kilka spraw kryminalnych, głównie z zarzutami aktów chuligaństwa i niszczenia mienia państwowego. Inna skupiła na sobie największą uwagę opinii publicznej 17 sierpnia 2012 roku. Tego dnia działaczka ścięła w Kijowie krzyż poświęcony ofiarom NKWD. Krzyż stał przy Placu Październikowym, w miejscu gdzie w latach 1917-1941 więziono i dokonywano masowych egzekucji więźniów systemu sowieckiego. Inna ścięła krzyż piłą motorową. Akcja miała być gestem solidarności wobec aktywistek z Pussy Riot. Po tym wydarzeniu Szewczenko otrzymała wiele śmiertelnych gróźb. W obawie przed aresztowaniem zbiegła do Francji, gdzie w 2013 roku otrzymała azyl polityczny. Do dzisiaj nie cichną głosy po tym wydarzeniu. Inna niemal w każdym wywiadzie jest pytana o to, dlaczego to zrobiła. Im silniej się na nią naciska, jej agresja rośnie. Tak jak w rozmowie z Oksaną Bojko w Russia Today, kiedy Szewczenko poirytowana mówi: „Zniszczyłam kawałek drewna, który symbolizuje krew i śmierć i nie zamierzam o tym dyskutować ani chwili dłużej”. Dodała również, że krzyż nie był tam postawiony legalnie. Inna często podkreśla w wywiadach, że Femen jest organizacją ateistyczną, ponieważ ateizm leży u podstaw feminizmu: „Nigdy nie będę rozmawiać o muzułmańskim feminizmie, ponieważ on nie istnieje. On nie może istnieć. To oksymoron. Islam wyraźnie mówi, że kobieta powinna być zakryta dla podkreślenia własnej godności (…) Tam gdzie zaczyna się jakakolwiek monoteistyczna religia, feminizm jest skończony. Możesz zapomnieć o prawach kobiet, czy w ogóle o prawach człowieka”, mówiła w niedawnej rozmowie z Deccą Aitkenhead dla brytyjskiego ""Guardiana"". Inna pochłonięta jest tworzeniem kobiecej armii. Centrum jej działania jest Paryż. Tym samym stolica Francji stanowi także centrum działań „wojennych” Femenu. „Nie miej żadnych wątpliwości: jesteśmy na wojnie. To ideologiczna wojna, starcie tradycjonalizmu z nowoczesnością, opresji i wolności, dyktatury i prawa do wolności słowa. Bierzemy za cel trzy główne manifestacje opresji patriarchatu: religię, przemysł seksualny i dyktaturę”, pisała Inna w kwietniowym felietonie na łamach dziennika ""The Guardian"". Ta wojna jest dla Femenu „historycznym rewanżem” na mężczyznach. Jej celem jest zniszczenie patriarchatu w każdej, nawet najmniejszej formie. Inna Marianna Jak radzi sobie Femen w Paryżu? Z pewnością jest im łatwiej, choć i tutaj nie brakuje głosów krytycznych i licznych starć z wielokulturowym francuskim społeczeństwem. Wydaje się jednak, że Francja pokochała Femen, a przede wszystkim Innę. 14 lipca 2013 roku w Pałacu Elizejskim zaprezentowano nowy wizerunek Marianny. Uroczystego odsłonięcia dokonał Francois Hollande. Postać Marianny to jeden z najważniejszych narodowych symboli Francji. Odbicie głównych wartości republiki, czyli wolności, równości i braterstwa. Wizerunek nowej Marianny, wykonany wg projektu Oliviera Ciappy i Davida Kaweny nosi rysy Inny Szewczenko. Żeby zrozumieć wagę tego wyróżnienia, warto przypomnieć, że innymi znakomitymi inspiracjami dla wizerunku Marianny były Brigitte Bardot, Catherine Deneuve czy Sophie Marceau. Znaczki z podobizną Inny są dostępne w całej Francji. Wygląd ma znaczenie? Na tegorocznym festiwalu filmowym w Wenecji pokazany został film „Ukraina to nie burdel” w reżyserii Kitty Green. Film jest dokumentem pokazującym początku formowania się Femenu. Pojawia się w nim również kontrowersyjna postać Wiktora Swiatskiego jako tyrana, który stoi za sukcesem grupy. Dziewczyny świadomie chciały pokazać proces wyzwalania się z męskiej dominacji w obrębie swojej formacji. Zgodnie przyznają jednak, że uznanie Swiatskiego za założyciela i głównego ideologa Femenu jest grubą przesadą. Sam Swiatski w niedawnym wywiadzie z tygodnikiem ""Der Spiegel"" mówił: „Reżyserka Kitty Green pochodzi z Australii. Wspólnie zastanawialiśmy się, jak sprawić, by jej film stał się ciekawszy. Kitty zaproponowała: Wiktorze, będziesz w tym filmie tyranem, a dziewczyny będą się ciebie bały. Na koniec zaś miały się ode mnie uwolnić. I tak też film został nakręcony – w rzeczywistości nie jestem aż tak zły jak w pokazanej historii”. Nie oznacza to jednak, że Wiktor nie miał żadnego wpływu na Femen. Dziewczyny zwracają uwagę na to, żeby nie popadać w tej kwestii w skrajności. Aleksandra Szewczenko w rozmowie z Channel 4 mówiła: „To był nasz wewnętrzny problem w grupie. Wiktor był jednym z mężczyzn, którzy byli wokół nas, kiedy zakładałyśmy Femen. Jego myślenie odzwierciedlało ukraiński sposób myślenie. Jego i nasz (…) Dwa lata temu przeszłyśmy całkowitą zmianę i teraz nie jest dla nas ważne, czy jesteś piękna, młoda, itd. Nie! Jesteśmy wolne od tego mężczyzny i wolne od stereotypów”. Patrząc uważnie na protesty Femenu nie można nie zauważyć tej zmiany. Działaczki znacznie różnią się wyglądem, prezentują różne typy urody i różne figury. Są w różnym wieku. Walczą w imię praw kobiet na całym świecie. Wygląd kobiety nie ma znaczenia, dopóki ona sama czuje się z nim dobrze. Dotyczy to również Femenowych blond piękności: „Nie występuję przeciwko mojemu ciału. Jestem przeciwko ich spojrzeniu na moje ciało”, uparcie powtarza Inna w rozmowie z ""Guardianem"". „Nie wydajemy sexy dźwięków. Wykrzykujemy nasze polityczne żądania najgłośniej jak potrafimy. Nie pokazujemy biernego, uśmiechającego się ciała. Pokazujemy agresywne, krzyczące ciało. Moje ciało zawsze coś mówi. Używam go, jako małego plakatu, na którym umieszczam swoje polityczne żądania”, dodaje. Co dalej? W ciągu ostatnich trzech miesięcy Femen m.in. otworzył siedzibę w Hiszpanii, walczył w Arabii Saudyjskiej o prawo muzułmańskich kobiet do prowadzenia samochodu, rozpoczął europejską kampanię wspierającą francuski projekt prawa kryminalizującego klientów prostytucji, protestował w Hamburgu przeciwko rasizmowi i wspierał uwięzionych aktywistów Greenpeace, broniąc tym samym ogólnego prawa do protestów. Działaczki protestowały również przeciwko chrześcijanom, „którzy chcą poświęcić wolność kobiet, żeby popierać swoją opresyjną i pokręconą ideologię”. Femen nie uznaje kompromisów. Konsensus też nie leży w jego naturze. Jest radykalny i coraz bardziej wyrazisty. Czy czeka nas światowa rewolucja wzburzonej armii kobiet? Czy taka jest przyszłość współczesnego feminizmu? Jak mówiła niedawno Inna: „Feminizm nie ma tylko jednej formy, kiedy piszemy niesamowite teorie z wielkimi objaśnieniami, które są przejrzyste i jasne. Feminizm to nie tylko to. Możemy robić wszystko, a Femen jest pewnym rodzajem feministycznej Al-Kaidy, jeżeli chcesz tak to nazwać. Jesteśmy feministkami-terrorystkami, które przychodzą i pokazują jak jest”.","Inna Szewczenko w ""centrum treningowym"" Femenu w Paryżu",
https://wiadomosci.onet.pl/kraj/nasz-dziennik-dron-przetransportuje-paczke-z-pigulkami-poronnymi/r293ds,"""Nasz Dziennik"": dron przetransportuje paczkę z pigułkami poronnymi","""Abortion drone"" przetransportuje w sobotę paczki z pigułkami poronnymi z niemieckiego Frankfurtu nad Odrą do Słubic w Polsce, alarmuje ""Nasz Dziennik"".","Transport pigułek dronem to element kampanii, która firmowana jest w Polsce przez lewicową Feminotekę i Porozumienie Kobiet 8 Marca. Jak reklamują organizatorzy polscy i niemieccy, akcja ""ma podkreślić różnice w realiach Polek, w kontekście dostępności bezpiecznych usług aborcyjnych, w porównaniu do realiów kobiet z innych krajów Europy"". Prezes zarządu Polskiego Stowarzyszenia Obrońców Życia Człowieka dr Antoni Zięba oświadczył ""Naszemu Dziennikowi"", że akcja przypomina mu ""najczarniejsze elementy relacji polsko-niemieckich z czasów II wojny światowej, kiedy to podczas okupacji hitlerowskiej Niemcy planowali zniszczenie Polski przez promocję aborcji i antykoncepcji"". W tym kontekście Zięba cytuje wypowiedź hitlerowskiego zbrodniarza wojennego Martina Bormana, że ""płodność Słowian jest niepożądana. Niech używają prezerwatyw albo robią skrobanki - im więcej, tym lepiej. Oświata jest niebezpieczna"".",Dron przetransportuje paczkę z Frankfurtu nad Odrą do Słubic,
https://wiadomosci.onet.pl/kraj/prof-fuszara-rownosc-musimy-wyszarpywac-pazurami/2w1y6n4,Prof. Fuszara: Równość musimy wyszarpywać pazurami,"Mimo działań ze strony obecnych władz, to nie jest stracone pokolenie - przekonuje w rozmowie z Onetem prof. Małgorzata Fuszara, współtwórczyni Kongresu Kobiet, który trwa właśnie w Łodzi. Prof. Fuszara zasiada w Radzie Programowej Kongresu, jest Ministrą ds. Równości Płci w Gabinecie Cieni Kongresu, a w latach 2014-15 była pełnomocniczką rządu ds. równego traktowania. Podkreśla, że obecne warunki polityczne wyjątkowo mocno zmobilizowały oddolną aktywność społeczną. - Protest ma dziś kobiecą twarz a PiS nam w tym paradoksalnie pomógł - mówi prof. Fuszara.","Magda Gałczyńska, Onet: Gdzie jesteście dziś, gdzie jest Kongres Kobiet w dekadę po jego powstaniu? Co udało się osiągnąć? Prof. Małgorzata Fuszara: Poczucie siły jest wręcz namacalne. Dziś energia zebranych tu, w Łodzi jest tak wielka, że prawie da się jej dotknąć. To jest osiągnięcie tych minionych dziesięciu lat, tyle że dziś widać wyraźnie, że postawy się bardzo radykalizują. I determinacji jest znacznie więcej. Na czym to polega? Kiedyś, gdy mówiłyśmy, że realny wpływ na rzeczywistość można mieć głównie działając w polityce i pytałyśmy, ile kobiet zamierza wystartować, podnosiły się pojedyncze ręce. Teraz widzimy las rąk. I żadna z kobiet nie czuje już potrzeby uzasadniania, dlaczego zamierza ""iść do polityki"", to się rozumie samo przez się. Nie ma już postaw: ""startuję, bo..."" ale ""startuję, koniec kropka"". A z czym te kobiety startują? Co w pierwszej kolejności chcą osiągnąć? Sprawą podstawową są, mówiąc najogólniej, prawa reprodukcyjne. I to jest temat, dzięki któremu najbardziej zradykalizowało się młode pokolenie, dotąd ""wiecowo"" czy ""protestowo"" niezbyt aktywne. Młodemu pokoleniu zaczęło się chcieć. Młode kobiety, moje studentki bardzo długo uznawały, że kwestia antykoncepcji czy aborcji to są sprawy prywatne, że dano je raz na zawsze, że nic się nie zmieni... A potem PiS zaatakował właśnie te - wydawałoby się - niezbywalne prawa i sprawy uznawane za wyłącznie prywatne. Aborcja, in vitro, to wszystko stało się dziś tematem politycznym. Rozpatrywanym wyłącznie przez pryzmat prawicowej wrażliwości partii rządzącej? Dokładnie. Nagle okazało się, że ograniczenia mają dotknąć kobiety w tej sferze, którą dotąd uznawały za wyłącznie ""swoją"", ściśle osobistą, intymną. Tymi młodymi kobietami wstrząsnęło właśnie to poczucie, że w tej właśnie sferze mogą stracić prawa i wolności. Stąd wziął się ""czarny protest"", i stąd tak masowy udział młodych ludzi w kolejnych protestach. Zarówno tych dotyczących sądów, jak niepełnosprawnych czy Puszczy Białowieskiej. A przewodzą tym protestom kobiety? Bardzo często. Już nie ma żadnych wątpliwości, że kobiety są liderkami, że protest ma dziś w Polsce kobiecą twarz. Przecież te matki, które ze swoimi niepełnosprawnymi dziećmi protestowały w Sejmie, na Kongresie dostały owację na stojąco. A jest jeszcze poza tym cała rzesza tych młodych, które chcą działać. One się nie wahają, idą pod siedziby partii i arcybiskupów bo perfekcyjnie identyfikują przeszkody na drodze do odzyskania swoich praw. One nie cofną się przed żadnym autorytetem i żadnym tabu. Mówi pani o autorytetach i to prowadzi mnie do pytania o szkoły. A raczej, o pewną konkretną szkołę z Krakowa, w której ostatnio siedmio- i ośmiolatkowie wystawili przedstawienie, oczywiście pod kierunkiem nauczycieli. Motywem przewodnim był tekst o tym, do czego ""służy"" mama. Konkluzja była taka, że mama ""służy"" do gotowania, zmywania czy prania oraz wydawania pieniędzy na kosmetyki. I jakoś nikt z nauczycieli nie dostrzegł, że coś z tym tekstem jest mocno nie tak... To jest po prostu porażające. Można odnieść wrażenie, że cywilizacyjnie cofamy się wielkimi skokami. Badaczka Susan Faludi w latach 90-tych opracowała termin ""backlash"". To zjawisko antyfeminizmu i fala wrogości wobec wszelkich postępowych ruchów kobiecych, obecna tak w mediach, jak w narracji rządzących. I właśnie z tym mamy obecnie do czynienia w Polsce, czego przykładem to kuriozalne przedstawienie ze szkoły w Krakowie, o którym pani mówiła. Ten nachalny powrót do wartości konserwatywnych, do stereotypowych i dawno już zarzuconych, XIX-wiecznych i wcześniejszych ról społecznych. Tata od zarabiania, mama od gotowania i sprzątania? No właśnie. Ale sama pani słyszy, jak to śmiesznie brzmi. Tyle, że sprawa nie jest śmieszna, a raczej tragiczna. Z tego rodzaju propagandą na temat ""prawdziwej rodziny"" mamy do czynienia wszędzie. Ja wciąż mam sygnały od organizacji pozarządowych, że te bardziej postępowe nie są do szkół wpuszczane. To nie są wyjątki, a norma. I ludzie z NGO-sów po prostu rezygnują, bo opór grona pedagogicznego jest tak silny, że nawet nie próbują się do tych szkół dostać. ""W zamian"" do dzieci przychodzą i przekazują swoją wizję świata organizacje paramilitarne, w rodzaju obrony terytorialnej czy historyczne, promujące taką wizję dziejów, jakiej uczestniczki Kongresu Kobiet na pewno nie podzielają. Czyli co będzie? Przy takiej propagandzie to będzie pokolenie stracone? Niekoniecznie, ale tu widzę wielką rolę rodziców. To oni powinni się w takich przypadkach, jak ten krakowski mobilizować i zgłaszać bezwarunkowy sprzeciw wobec przekazywania dzieciom takich treści. Zresztą, szkoła to nie jedyny front, na którym równość musimy sobie, mówiąc nieelegancko, wyszarpywać pazurami. To także kultura, zdrowie i historia. Która, można odnieść wrażenie, zatoczyła koło, jakbyśmy wpadli w pętlę czasową. Dlaczego? Już wyjaśniam. Dziś, podczas Kongresu, na panelu, który prowadziłam, przygotowałam teksty z początku XX wieku autorstwa kobiet walczących o równouprawnienie. Bo przecież obchodzimy w tym roku stulecie wywalczenia przez kobiety praw wyborczych. I gdy odczytywałyśmy te teksty głośno, większość zebranych miała tę samą refleksję - że te teksty, dotyczące macierzyństwa, polityki, zdrowia czy ról społecznych równie dobrze można by wygłosić dziś. To było ogromnie przygnębiające. Ale widzę też promyk nadziei. W czym? W tym, że kobiety tak masowo garną się do polityki. I jeśli uda im się do niej wejść, w co głęboko wierzę, bardzo wiele się bardzo szybko zmieni. Na lepsze. A determinacja jest ogromna. I, powiem szczerze, że PiS nam w tym - paradoksalnie - pomógł, bo wymusił tę wielką mobilizację. Gdy za poprzedniego rządu sprawy kobiet zaczęły powoli zmierzać w kierunku europejskiej normalności, na wzór choćby Skandynawii, ruchy pozarządowe zaczęły ""przysypiać"". Teraz jest odwrotnie. Nie tylko nikt już nie przysypia, ale wśród kobiet wre. To ciśnienie, ta siła wkrótce znajdzie ujście i Polska się zmieni. Znacząco, mam nadzieję. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Prof. Małgorzata Fuszara,
https://wiadomosci.onet.pl/kraj/katowice-kolejna-manifa-pod-haslem-siostry-idziemy-po-wladze/4zxqte2,Kolejna Śląska Manifa w Katowicach,"Jutro w Katowicach odbędzie się Śląska Manifa. Tegoroczne wydarzenie organizowane jest pod hasłem ""Siostry, idziemy po władzę"", a jednym z punktów wydarzenia będzie happening pod nazwą ""Patriarchat to dzban"". W Katowicach Manifa odbędzie się już po raz jedenasty.","Śląska Manifa rozpocznie się jutro w południe na rynku przed Teatrem Śląskim. Tu zostanie odczytany manifest nawiązujący do hasła tegorocznego wydarzenia oraz odbędzie się happening ""Patriarchat to dzban"".  – Trudno uwierzyć, że dwadzieścia lat po pierwszej w Polsce Manifie nadal tak mało się zmieniło w kwestii praw kobiet. Nadal żyjemy w kraju, w którym kobiety nie mogą decydować samodzielnie o swoim ciele i swoim zdrowiu, zarabiają mniej niż mężczyźni bez względu na kwalifikacje i wkład pracy, są pomijane w procesie podejmowania decyzji, w tym politycznych. To zgroza, że tak wiele postulatów pierwszej Manify jest wciąż aktualnych – mówi Agata Otrębska, jedna z organizatorek wydarzenia. Po rozpoczęciu wydarzenia na placu przed Teatrem Śląskim, zebrani przejdą aleją Korfantego pod Pomnik Powstańców Śląskich. Tam wspólnie z Krakowskim Chórem Rewolucyjnym mają zostać odśpiewane ""pieśni solidarności i wsparcia"". Następnie pochód okrąży Rondo im. gen. Ziętka i skieruje się aleją Korfantego ponownie na rynek, aby - jak czytamy w programie wydarzenia - dokonać ""symbolicznego zniszczenia dzbana patriarchatu"". Finałem Śląskiej Manify będzie w tym roku odczytanie Manifestu Społecznego. – W roku podwójnie wyborczym pewnie łatwo będzie odczytać hasło naszej Manify w kluczu politycznym. Jednak my chcemy zwrócić przede wszystkim uwagę na to, że kobiety idą - w manifestacjach, protestach i do polityki - po brakującą im władzę nad sobą, nad własnymi ciałami i życiem. W drugiej kolejności po brakującą i sprawiedliwą połowę władzy nad polityczną i ekonomiczną rzeczywistością – zaznacza Iza Palińska z komitetu organizacyjnego Śląskiej Manify. Chcesz być na bieżąco z najważniejszymi informacjami dnia? Polub Onet Wiadomości na Facebooku!",10. Śląska Manifa,
https://wiadomosci.onet.pl/religia/beata-kowalska-w-koranie-pojawia-sie-wizerunek-kobiety-niezaleznej/d89rqz,Beata Kowalska: w Koranie pojawia się wizerunek kobiety niezależnej,"Święty tekst – tak jak powiedział Szekspir – i diabeł może cytować. Duch Koranu niesie egalitarne przesłanie. Tam na przykład nigdy nie było dyskusji, czy kobieta ma duszę i czy jest gorszym gatunkiem człowieka. W Europie rozważano to na poważnie. Radykalny islam z religii ojców oferuje elementy najgorsze, przerażające. Efektem są choćby zabójstwa honorowe dokonywane przez braci, którzy sami żyją z ""przyjaciółkami"" - mówi dr hab. Beata Kowalska.","Patrząc na kobiety islamu, dostrzegamy chusty i zasłonięte twarze. A jak one widzą siebie? Dr hab. Beata Kowalska*: Zależy. Zupełnie inne jest pozycja wykształconej prawniczki w Kairze, a inna beduinki. Dajmy szansę prawniczce. To może nie prawniczce. Chciałabym powiedzieć o kobiecie, która prowadzi prężny fundusz mikrokredytowy dla kobiet. Jest Palestynką z Jordanii. Uczyła się w Londynie, zdobyła MBA. Wzór kobiety z wyższej klasy średniej i ona akurat chusty nie nosi. Zapytałam ją o miejsce, w którym się znalazła, bo w sferze zawodowej osiągnęła wszystko, a teraz pomaga innym. Odpowiedziała: ""osiągnęłam to, co chciałam, ale jest moment, kiedy trzeba to oddać zbiorowości"". Takich jest wiele moich rozmówczyń. Imponują umiejętnością myślenia wspólnotowego. Sukces definiują nie tylko w indywidualnych kategoriach. Jednolitego obrazu nie da się zbudować, ale jeżeli miałabym powiedzieć, co myślę w oparciu o 20 lat prowadzonych w regionie badań, to kobieta muzułmańska widzi siebie jako aktywną agentkę zmiany społecznej i jednocześnie często odrzuca zachodnią drogę emancypacji. Zdaję sobie sprawę, że przedstawiam obraz, który rzadko da się znaleźć w zachodnich mediach, a w polskich nie ma go w ogóle, ale kwestia praw kobiet stoi w centrum zmagań o zmianę. Jednak nawet ze środowisk islamskich w zachodniej Europie coraz głośniej dobiegają obawy o postępującą radykalizację tej religii. Doszło do rozdzielenia? Islam w krajach arabskich idzie ""z postępem"", a ten zachodni robi się piekielnie konserwatywny? To jest o wiele bardziej skomplikowane. Relacje Zachodu i świata islamu są obciążone ambiwalencją. Bliski Wschód był rodzajem alter ego Europy. Najlepiej widać to w obrazie kobiety muzułmańskiej. Jeżeli popatrzymy na teksty europejskie, to w wieku XIX i na początku XX przedstawiano ją w nich, jako skrytą za zasłoną zmysłową kusicielkę, która pociągała białego podróżnika. Gustave Flaubert pisał: ""kobieta orientalna jest tylko maszyną, nie odróżnia jednego mężczyzny od drugiego"", chociaż na pewno bliżej poznał jedną – kurtyzanę Kuchuk Hanem. Podróżnik miał zasłonę ściągnąć, zedrzeć. Częścią naszej obecności tam miała być cywilizacyjna misja, skrojona według wiktoriańskiego wzorca. W XIX wieku Wschód był alter ego Zachodu, co oznaczało bycie odwrotnością moralności wiktoriańskiej. Dziś wciąż nim jest, tylko uosabiając przeciwieństwo postępu i nowoczesności? Zdecydowanie. Przy czym warto pamiętać, że ten wizerunek do czegoś służy. Wyraża relacje dominacji. Usprawiedliwia naszą ekspansję. Tak było w XIX wieku, ale nie inaczej jest dzisiaj. Pamiętam przemówienie Busha przed amerykańską interwencją w Iraku. Mówił on: ""idziemy tam zanieść wolność irackim mężczyznom i kobietom"". Zupełnie pominął to, że równość do irackiej konstytucji wpisano już w latach 70., a przed wojną w Zatoce w Iraku było więcej kobiet inżynierek niż w Niemczech. Jednocześnie nawet słowem nie wspomniał, że być może bardziej warto by zanieść wolność kobietom w sojuszniczej Arabii Saudyjskiej, gdzie nie mogą nawet prowadzić samochodu. Jednak kiedy dzisiejszy Europejczyk czyta, że islam pozwala bić kobiety, byle nie robić tego za mocno, słyszy o zabójstwach honorowych itd., to naturalną reakcję jest niezgoda i bunt. Święty tekst – tak jak powiedział Szekspir – i diabeł może cytować. Duch Koranu niesie egalitarne przesłanie. Tam na przykład nigdy nie było dyskusji, czy kobieta ma duszę i czy jest gorszym gatunkiem człowieka. W Europie rozważano to na poważnie. W Koranie pojawia się wizerunek kobiety niezależnej. Pierwsza żona Mahometa Chadidża była businesswoman i wbrew wszystkim regułom sama wybrała sobie męża. Z drugiej strony są interpretacje, które są źródłem opresji. Jednak wiele islamskich feministek twierdzi, że egalitarny duch jest dużo ważniejszy niż hadisy. I on staje się ich orężem. Tutaj pojawia się zresztą pierwszy stereotyp, który warto obalić. Chodzi o brak dostępu do edukacji. Od lat prowadzę badania w Jordanii. Zdecydowana większość osób studiujących to kobiety. W Iranie jest podobnie. Niewiele jest krajów, gdzie jest inaczej. Edukacja sprawia, że kobiety stają się podmiotem rozmowy o sobie, a nie jedynie jej przedmiotem. Niejeden powie: po co kończyć studia, skoro później nie można wyjść z domu. W wielu krajach są problemy z dostępem na rynku pracy, ale decydują o tym nie tylko czynniki kulturowe. Często ważniejsze są ekonomiczne. A nawet jak chodzi kulturowe to mam przekonanie, że ważniejsza od islamu jest tradycja plemienna i wpisany w nią patriarchat. Ja bym nie lekceważyła edukacji. Wyedukowane matki edukują córki. Wiele dzieje się też w sferach gospodarki, które niekiedy trudno uchwycić. Kobiety są na przykład odbiorczyniami 90 proc. mikrokredytów. A polityka? Proszę mi powiedzieć, gdzie było więcej prezydentek lub premierek niż w tamtej części świata? Na pewno nie w Polsce. Kiedy w 1999 roku prowadziłam badania w Teheranie, to okazało się, że w tamtejszej radzie miasta było więcej kobiet niż w Radzie Miasta Krakowa. Kiedy przyjrzymy się bliżej, to okazuje się, że patrząc poprzez stereotyp kobiety uciemiężonej, nie widzimy rzeczywistości. Może nie widzimy jej, bo uwagę przykuwa chusta postrzegana jako narzędzie opresji. Polityka wobec chusty jest w regionie bardzo różna. W Turcji był zakaz jej noszenia w sferze publicznej. W Iranie był i jest nakaz. W wielu krajach jej noszenie lub nie to decyzja kobiety i zależy od jej wykształcenia, pochodzenia i przekonań. Na przykład na uniwersytecie jordańskim 10 proc. kobiet nie nosi chusty. 10 proc. nosi odkrywające tylko oczy nikaby. Reszta to ""new veiling movement"", czyli wprawdzie chusta, ale mieszana z elementami współczesności i noszona w zaskakujący sposób. Z modnym obuwiem, ostrym makijażem. Tradycja spotyka się z nowoczesnością. Nam trudno to sobie wyobrazić, ale to może być wyzywające. Nawet kuszące. Myślę, że kiedy postrzegamy ten świat jako religijny i konserwatywny, to wpisujemy go w nasze kategorie religijności i konserwatyzmu. Tworzymy jednolity obraz. Tymczasem to mozaika, która do schematu często nie pasuje. Jak islam patrzy na seks? Pięknie. Nie ma pęknięcia między duchem i ciałem. Najpierw muszą być zaspokojone potrzeby ciała, a później można się zająć duszą. Ideałem człowieka jest ktoś, kto harmonijnie łączy jedno z drugim. Jeden z najważniejszych teologów islamskich Al-Ghazali twierdził, że człowiek po to dostał orgazm, by poznać przedsmak raju. Inny – Ibn Arabi – że najdoskonalsza kontemplacja Boga to kontemplacja Boga w kobiecie. Islam cechuje naturalny stosunek do seksualności i cielesności. Seksualność jest darem Boga. Idąc dalej, jest tam koncepcja bardzo aktywnej seksualności kobiecej. Z niej wyłania się ""fitna"" – to można tłumaczyć jako anarchię, a można też jako sztukę uwodzenia. ""New veiling movement""? Młode, wykształcone kobiety, które zakładają chusty. Dlaczego to robią? Koran mówi, że należy zasłaniać ciało ze względu na godność. Nie wspomina jednak, że ma być zasłonięta twarz albo ręce. Ubiór ma być skromny. Benazir Bhutto mówiła, że hadżib jest nie na głowie, ale w głowie. Ogromną rolę odgrywają lokalne tradycje oraz polityka i historia. Im władze kolonialne bardziej nalegały na zdejmowanie chust, tym one stawały się ważniejsze. Były manifestacją tożsamości i przynależności oraz wyrazem sprzeciwu wobec ich polityki. Podobnie było zresztą w krajach arabskich, które zakazywały lub ograniczały ich noszenie. Każda reformacja pociąga za sobą kontrreformację? Nie do końca. Wprawdzie z jednej strony pokazuję przywiązanie do religii, ale z drugiej domagam się swoich praw jako równa wyznawczyni. Chusta pozwala zamanifestować szacunek do zasad, staje się rodzajem ochrony i dzięki temu umożliwia wkraczanie w sfery wcześniej zarezerwowane dla mężczyzn. Na Zachodzie istotnym czynnikiem jest też pokazanie przywiązania do własnej kultury. Wiele dziewcząt założyło chusty po 11.09. To była ich reakcja na islamofobię. Niekiedy da się to traktować też jako element sprzeciwu alterglobalistycznego. Odrzucenia skomercjalizowanego wizerunku kobiety Zachodu. To jest przeciekawe, bo oznacza, że jest rodzajem kontestowania współczesnej kultury popularnej. Chociaż jest i tak, że teraz rzecz sama stała się już kulturą popularną… Nie było chyba młodzieżowego buntu, który w końcu nie stał się elementem głównego nurtu. Doskonale widać to na takich portalach jak ""welovehijab"", gdzie można śledzić najnowsze trendy. To jak upina się chusty, odcienie, desenie itd. Proszę zobaczyć, jak wiele znaczeń ma chusta. Polityczne, religijne, alterglobalistyczne... Co osoba to inny zestaw tych elementów. Może być elementem opresji, ale bardzo często nim nie jest. W tym zniuansowaniu widać, jak wiele nie widzimy patrząc przez stereotyp. Jednak czy jesteśmy w stanie przyjąć i zrozumieć, że kobiety w świecie muzułmańskim będą inaczej budować swoją drogę emancypacji? Jak zmienia się pozycja kobiety w świecie arabskim? Ruch emancypacyjny zaczyna się wraz z edukacją. Tam gdzie pojawiają się szkoły, bardzo szybko pojawiają się też feministyczne postulaty. Najważniejsze to modyfikacja prawa rodzinnego, co teoretycznie jest niemożliwe, a praktycznie się dzieje oraz kwestie związane z edukacją, rynkiem pracy, wzmocnieniem pozycji kobiety w rodzinie. Są dwa nurty. Jeden związany z odwołaniem do uniwersalnych praw człowieka. Drugi szuka oparcia w Koranie. Czasami stoją w opozycji, ale częściej współdziałają. Ważną rolę odgrywa też ideologia panarabizmu i socjalizmu arabskiego. Intryguje nurt odwołujący się do tradycji religijnej. Jak dużą rolę odgrywa? Dużą. Grupy modlitewne kobiet stają się miejscem samokształcenia. Uczestniczki uczą się w nich interpretować Koran i ten staje się ich orężem. Kiedy pierwsza kobieta w Jordanii zostawała członkinią sury Bractwa Muzułmańskiego, podnoszono wątpliwości, czy można na to pozwolić. Ona wtedy brała Koran i mówiła: ""pokażcie mi, gdzie jest powiedziane, że nie"". Chociaż moim zdaniem ciągle ważną siłą jest tutaj arabski socjalizm. Wróćmy na koniec na nasze podwórko. Muszę zapytać jeszcze raz. Sami muzułmanie coraz głośniej ostrzegają przed radykalizacją europejskiego islamu. Czy dzieje się coś złego? Powiedział pan wcześniej coś, z czym w części się zgadzam - kraje bliskowschodnie idą swoim tempem ""w kierunku postępu"", natomiast diaspora często zamyka się w tradycji. Nie ma w tym nic wyjątkowego, bo gdy spojrzymy na Polaków w USA, to zobaczymy dokładnie to samo zjawisko. Jednak na ten powrót do tożsamości trzeba obecnie patrzeć w szerszym kontekście. To coś, co dzieje się wszędzie. To jest reakcja obronna na globalizację, która stara się wszystko ujednolicać. Problemy te występują z różnym natężeniem. Najmniej jest ich tam, gdzie powiedziano: mamy społeczności muzułmańskie, trzeba zastanowić się jak to powinno być rozwiązane. Na przykład w Belgii islamu naucza się w szkołach. On jest przez to mainstreamowy, mało radykalny. Gdzie indziej nie robiono nic i tam stworzono warunki, w których różnym radykałom łatwo jest wykorzystać emocje związane z poczuciem krzywdy. Co ciekawe proces radykalizacji inaczej przebiega u dziewcząt i u chłopców. Na czym polega różnica? Pokolenie rodziców przyjeżdża do nowego kraju i przywozi ""islam niskim"", ludowy. To jest religijność rytualna. Dziewczyny są pilnowane, więc lepiej się uczą i w kulturze europejskiej dostrzegają szansę dla siebie, ale jednocześnie chustą chcą manifestować przywiązanie do swojej tradycji. Chłopcom wolno więcej, więc z Europy korzystają zupełnie inaczej i kiedy – zwykle w okolicach 40-tki – zaczynają szukać tożsamości, brakuje im odpowiednich narzędzi. Radykalny islam wypełnia lukę, a z religii ojców oferuje elementy najgorsze, przerażające. Efektem są choćby zabójstwa honorowe dokonywane przez braci, którzy sami żyją z ""przyjaciółkami"".",Dr hab. Beata Kowalska,
https://wiadomosci.onet.pl/religia/podziemny-kosciol-kobiet/f6lepd,Podziemny Kościół kobiet,"Myślę, że zakonnice tkwią w podziemiu. Nie wiem, czy to już feminizm, ale często potrafią nazwać swoją sytuację. Niektóre są świadome, jak z góry traktują je księża. Powtarzały mi: ""Nic ci nie powiem. Ale dobrze, że piszesz tę książkę"" - mówi Zuzanna Radzik, autorka książki ""Kościół kobiet"". I dodaje: - Moim marzeniem jest, żeby kobiety, które często są tą grupą, która odchodzi z Kościoła, robiły to z hukiem. Jeżeli rzeczywiście mają konkretny powód, to powinny mówić o nim głośno.","Emilia Padoł/Onet: Nasunęła mi się dość pesymistyczna refleksja – na mapie światowego ""Kościoła kobiet"" Polska to bardzo ponury, żeby nie powiedzieć, czarny punkt. Z niewygodnym słowem na ""g"" lepiej radzi sobie, o czym zapewne niewielu z nas wie, Kościół w Indiach. Naprawdę tak bardzo odstajemy? Zuzanna Radzik*: Indie to wyjątkowy przykład – do tamtejszej sytuacji wzdychają również teolożki feministyczne w Wielkiej Brytanii, nawet Stanach i oczywiście w Europie. Indyjski episkopat przyjął w 2010 r. dokument o polityce gender (""Gender Policy of the Catholic Church in India"") – można się do niego odwołać, a kolejne diecezje zaczynają go wprowadzać w życie. I choć brzmi to nieprawdopodobnie, jest on wynikiem pracy grupy kobiet, które w latach 80. utworzyły kolektyw. W 1992 roku jedna z nich, Astrid Lobo Gajiwala, została przeszmuglowana przez biskupa Bosco Penhę na spotkanie episkopatu. 18 lat później kobiety z kolektywu napisały dokument, który został przegłosowany przez biskupów. To wszystko nie wydarzyłoby się, gdyby kobiety nie postanowiły działać i nie spotkały przychylnego im biskupa. To optymistyczna historia, ale pesymistyczne jest to, że jest ona dla nas tak zaskakująca. Od indyjskich rozmówców często słyszałam: ""jak to, ale u ciebie tak nie ma?"". W Polsce wciąż panuje duszna atmosfera, pełna uprzedzeń i ignorancji, o czym świadczą chociażby histeryczne tony w dyskusji wokół gender. Ale może to problem nie tylko naszego, ale w ogóle europejskiego Kościoła? Dyskusja o gender nigdzie nie jest łatwa – to na pewno. Ale z drugiej strony w innych krajach więcej jest potencjalnych uczestniczek i uczestników debaty, uznanych profesorów czy teologów, którzy mają inne zdanie i są katolikami. U nas niewiele osób z podobnych środowisk było w stanie zabrać głos. To oczywiście jest problem całej Europy, w której ruch feministyczny w Kościele jest nieporównywalnie słabszy, a struktura uniwersytetów wraz z podległymi Watykanowi wydziałami teologicznymi, nie pozwala na niezależność. W Stanach wygląda to trochę inaczej i tam faktycznie swoboda jest większa. Ale czy jesteśmy najczarniejszym punktem? Trudno powiedzieć. Na pewno różnice są mocno widoczne, co jest związane ze słabiej słyszalnym głosem świeckich i naszym polskim nastawieniem – jesteśmy zdystansowani i antyklerykalni, ale równocześnie roszczeniowi. Jesteśmy też pasywni, nie mamy poczucia odpowiedzialności i podmiotowości, chcielibyśmy, żeby wszystko załatwiło się samo. Polacy często odchodzą z Kościoła, nie mając poczucia, że mogliby coś zmienić. Dlatego moim marzeniem jest, żeby kobiety, które często są tą grupą, która odchodzi z Kościoła, robiły to z hukiem. Jeżeli rzeczywiście mają konkretny powód, to powinny mówić o nim głośno. Ważne, żeby zostało to wypowiedziane. Najlepiej jednak, żeby ludzie nie odchodzili, tylko czuli, że to ich Kościół i zmieniali go od wewnątrz. Jakie są możliwości posługi kobiet w Kościele, jakie są przeszkody? Z Pani książki można się na przykład dowiedzieć, że choć dziewczynki mogą być ministrantkami, nie jest to, delikatnie mówiąc, zalecane. W latach 80., wraz z nowym Kodeksem prawa kanonicznego, została dozwolona służba liturgiczna dziewcząt. Jednak w Polsce posługa ministrantek zdarza się niezwykle rzadko, głównie dlatego, że traktuje się ją jako zagrożenie dla powołań. Powtarza się, że dziewczynki są bardziej staranne, więc zniechęceni chłopcy nie będą chcieli być ministrantami. Z kolei badania często pokazują, że duży odsetek seminarzystów to właśnie dawni ministranci. Jakże słabe są to powołania, skoro dziewczynki ministrantki mogą nimi zachwiać? To raz. Dwa – jest w tym może pewna racja. Może nie należy tych dziewczynek oszukiwać. Bo nabiorą apetytu na aktywność, a potem okaże się, że nic poza ministranturą na nie już nie czeka. Przeprowadziłam bardzo ciekawą rozmowę z siostrą zakonną zajmującą się liturgią, która zasugerowała mi, że można dowartościować inne elementy służby liturgicznej. Bo właściwie, dlaczego tą prestiżową funkcją ma być dzwonienie dzwonkami, a nie układanie modlitw czy niesienie darów? Ale póki co to ono właśnie jest otoczone taką estymą. A ja wciąż nie rozumiem, dlaczego nie można stworzyć grup ministranckich dziewcząt i chłopców. Co więc z innymi funkcjami? W polskim Kościele właściwie już nic (śmiech). Na świecie funkcjonują jeszcze pracownicy duszpasterscy, którzy podejmują się pewnych ról tam, gdzie brakuje kapłanów. To kobiety stanowią większość świeckich duszpasterzy, szczególnie w USA i Brazylii. Tam parafie funkcjonują inaczej niż u nas – są centrami społeczności. Czasem zdarza się nawet, że kościołami administrują świeccy i to oni animują życie wspólnoty. Inną świecką rolę pełnią w Kościele szafarze, którzy rozdają komunię, mogą też roznosić ją chorym. Podobnie akolici, których funkcje nieznacznie różnią się od szafarzy, z zastrzeżeniem, że akolici to zawsze mężczyźni. Wracając do szafarzy – w Polsce jest ich trochę, ale mogą to być wyłącznie mężczyźni i czasem siostry zakonne… To może ulec zmianie? Regulacją zajmuje się polski episkopat. W innych miejscach świata szafarzami są kobiety, więc i u nas jest to potencjalnie możliwe. Szafarze powinni istnieć tam, gdzie jest taka duszpasterska potrzeba. Jeśli nasz episkopat zdecydował się na formowanie szafarzy, to czemu nie mogą być nimi kobiety? Ta sytuacja jest uwarunkowana kulturowo. Może mieć też związek z wielowiekowym tabu – tabu kobiety zbliżającej się do ołtarza. A może też lękiem – dostaną palec i zechcą całą rękę. W Polsce jedyne kobiety, które mogą rozdawać komunię, to siostry zakonne, ale robią to głównie na potrzeby własnej wspólnoty. Mówi się o tym, jak potrzebne są kobiety rozdające komunię na oddziałach położniczych, gdzie sytuacja jest często krępująca dla obu stron. Ostatnie miejsce – diakonat. Duży temat. O to, czy - i jaki - diakonat kobiet istniał w Kościele, mocno spierają się historycy. Wiele jednak wskazuje, że kobiety pełniły taką funkcję. Sobór Watykański II przywrócił stały diakonat, który zaniknął w średniowieczu, uznając, że jest taka potrzeba w Kościele. Zostawił jednak wiele kwestii otwartych, a diakonat to jego niedokończony projekt – poniekąd chciano sprawdzić, jak sprawy ułożą się same. Ostatnie zmiany prawa kanonicznego rozdzielają nieco diakonat od kapłaństwa i biskupstwa (choć to wciąż jeden sakrament). Niektórzy widzą w tym uchylanie okna dla diakonatu kobiet. Zobaczymy. Obraz życia polskich sióstr zakonnych wydaje się dojmująco smutny, jeżeli porówna się go do aktywności i wielkiej otwartości sióstr amerykańskich. Polki są bierne, pełnią głównie funkcje opiekuńcze, czasem zajmują się katechezą. Chyba nierzadko są sfrustrowane. Prawdę mówiąc, niewiele wiem o siostrach. Te w Polsce nie garnęły się do rozmowy. Nie wiem, czy są sfrustrowane, ale faktem jest, że są inne niż ich amerykańskie koleżanki, o których dużo piszę. Sobór miał miejsce, kiedy w Stanach nastąpiła eksplozja żeńskich powołań. Zakonnice zaczęły się mobilizować i zauważyły, że aby prowadzić szkoły, muszą być lepiej wyedukowane, bardziej kompetentne. Były mentalnie gotowe na zmiany, gotowe na szukanie odpowiedzi na soborowe pytanie: jak żyć we współczesnym świecie. W komunistycznej Polsce w tym samym czasie zakonom odbierano dzieła (szkoły, szpitale, wydawnictwa), a pozostawione bez pracy siostry przygarnięto w seminaryjnych kuchniach i na plebaniach. Siostry nie mogły się wtedy kształcić na świeckich uczelniach. Nasze polskie zakony nie załapały się na entuzjazm posoborowych reform, bo miały wtedy inne problemy. Pytanie, czy garną się do nich teraz? Nie chcę być niesprawiedliwa, ale często zadaję sobie pytanie, czy oprócz niewątpliwie szlachetnych zadań opiekuńczych, nie powinno być ich więcej na uczelniach, w mediach i komisjach episkopatu. To 20 tys. kobiet, które oddały życie Chrystusowi i Kościołowi, i które – podobnie jak ich amerykańskie koleżanki – mogłyby wpływać na sposób widzenia kobiet w Kościele. Zakonnic feministek w Polsce nie ma? Myślę, że tkwią w podziemiu. Nie wiem, czy to już feminizm, ale często potrafią nazwać swoją sytuację. Niektóre są świadome, jak z góry traktują je księża. Powtarzały mi: ""Nic ci nie powiem. Ale dobrze, że piszesz tę książkę"". Jakie są najbardziej drażliwe aspekty teologii feministycznej? Z punktu widzenia Watykanu i kościelnej hierarchii. Drażliwy jest sam feminizm. Robienie teologii z perspektywy doświadczenia kobiet i przez kobiety jest dla innych teologów, również tych z Watykanu, nowym fenomenem. Nie zawsze chcą i umieją się w ten głos wsłuchać. Innym takim tematem jest próba mówienia o Bogu również jako o Matce. Dla mnie było to bardzo ważne odkrycie. Pamiętam swoją pierwszą lekturę Elizabeth Johnson, feministycznej teolożki, opisującej wizję Boga w ciąży ze światem (inspirowaną kabałą) i wyciągającej z tekstów Nowego i Starego Testamentu fragmenty, które mają pokazać, że Bóg jest bardziej macierzyński, niż możemy przypuszczać. Nie wszystkie pomysły Johnson spodobały się hierarchom. Pytanie, na ile może to być znaczące dla życia duchowego kobiet i mężczyzn – że będą mogli pomyśleć o Bogu-matce, a nie tylko ojcu? Tradycyjnie macierzyńską wersją Boga stała się Maryja, a feministki dążą do tego, by Matkę Boską przywrócić ludziom, pokazać jej człowieczeństwo. Chcą widzieć ją jako siostrę, a nie boginkę, u której szukamy schronienia przed gniewnym Bogiem. W polskiej świadomości katolickiej wydaje się dominować wyobrażenie Boga groźnego - mądrego, ale gromowładnego starca. Który za dobro wynagradza, a za zło karze. Jeżeli ma się tylko taką wizję, to trudno uwierzyć w czułą i miłosierną naturę Boga. Księża i hierarchowie dopuszczają w ogóle do siebie feministyczne teorie? W bibliotekach prawie nie ma feministycznych książek teologicznych, nie mówiąc o nielicznych publikacjach w języku polskim. Właściwie nie ma wykładów na temat teologii feministycznej, rzadko kiedy pojawiają się inne okazje do nauki czy dyskusji. Zasadniczo seminarzysta nie ma szans, żeby się nauczyć czegoś o teologii feministycznej. Potem zostaje księdzem, wikarym, proboszczem, biskupem i żyje w błogiej nieświadomości. A co z antykoncepcją – czym jest ona dla wierzących feministek? Tu bywa różnie. Są takie, które uważają, że naturalne metody pozwalają na kontakt z własnym ciałem lub nie są zwolenniczkami sztucznej antykoncepcji – bo nie jest ona ""eko"". Przeważa chyba jednak zwrócenie się do doświadczenia kobiet, które chcą mieć kontrolę nad swoją płodnością. Zwłaszcza że wiele teolożek feministycznych pochodzi z krajów rozwijających się i ma związki z teologią wyzwolenia, która tworzona jest w kontekście ubóstwa. Cała kwestia antykoncepcji w Kościele naznaczona jest brakiem słuchania par i kobiet, zamknięciem na ich przeżycie. Wstrząsający jest raport jednej z diecezji, przesłany do komisji przygotowującej w amerykańskim episkopacie list pasterski o kobietach. Raport pokazuje katoliczki mówiące – w kontekście antykoncepcji – o latach utopionych we frustracji i zgorzknieniu, które mogły być latami małżeńskiej miłości; kobiety opowiadające, że znalazły spokój, dopiero gdy minął ich okres rozrodczy lub gdy zmarł ich mąż. Jaki wycinek teologii feministycznej budzi jeszcze kontrowersje? Antropologia. Rozmowa o tym, kim jest mężczyzna, a kim jest kobieta, wciąż jest przed nami. Kościół ma wielką pokusę, żeby zamknąć tę dyskusję szybko, bo przestraszył się genderu, feminizmu czy ruchów LGBT. Postanowił więc stanąć na swoim stanowisku, przyjmując esencjalistyczną wizję – taka jest kobieta, taki jest mężczyzna, bo tak zostaliśmy stworzeni. Próby wyciszenia tematu są naprawdę dramatyczne. Już nawet papież Franciszek straszy genderem niczym nuklearną wojną. A tej rozmowy nie da się zamknąć w ten sposób. Zaklinanie rzeczywistości nie pomoże. Nie tylko ze względu na kobiety, ale także na mężczyzn, którzy zaczynają coraz częściej budować inne relacje ze swoimi partnerkami, szukają innego modelu. Ruch kobiecy jest czymś wyjątkowym – zmienia ludzką historię. Stawia też nowe pytania. Powinniśmy dać sobie czas na rozważenie ich, na wsłuchanie się w głosy kobiet i zrozumienie tego, kim są, kim chcą być. Tymczasem popularna wersja katolickiej antropologii sprowadza się do mówienia, że mężczyzna jest zorientowany na świat rzeczy, albo podkreślania przez abp. Hosera, że kobieta jest piękna i dobra z natury… …a mężczyzna to nie jest jakaś deficytowa kobieta. To absurd. Zdumiewa mnie, że niektórzy reagują na to słowami: ""No tak, bo kobieta jest koroną stworzenia"". Nie! Nie jest dobra i piękna z samej natury swojej. To podważa trud, jakim jest bycie dobrym człowiekiem. Kobietom to naprawdę nie przychodzi samo i bezboleśnie. W książce pisze Pani: ""(…) on chce być superbohaterem, a ona usłyszeć, że jest piękna i kochana. Witajcie w katolickiej opowieści o płci. On jest jak skała, ona jak woda. To nie stereotypy, tylko archetypy. Przed nimi nie ma ucieczki. Kosmos, Matka Natura, wiadomo…"". To jest moje streszczenie filmiku zapowiadającego watykańską konferencję międzyreligijną na temat płci. Być może wielu biskupów, księży czy teologów chciałoby, żeby cały świat był rozpęknięty na takie archetypy męskości i kobiecości, by one porządkowały rzeczywistość. Jest w tym coś okrutnego – takie porządkowanie ról służy wciśnięciu kobiet w model, który próbują od ponad stu lat przekraczać. To też biologiczny determinizm – od macierzyństwa trudno kobiecie uciec, dopadnie ją, choćby matką miała być duchowo. Mężczyzn biologia i ojcostwo określają w mniejszym stopniu. To porozmawiajmy jeszcze chwilę o tych wyobrażeniach. Jakie są one wśród polskich księży? Ciekawie pokazuje to książka Anny Szwed, opisująca wyobrażenia księży z diecezji krakowskiej. Dotyczą one tradycyjnej roli kobiety, która zasadniczo, jeżeli nie ma takiej konieczności ekonomicznej, lepiej, żeby nie pracowała zawodowo, bo powinna być matką wychowującą dzieci. Rodzi się jednak pytanie: czy oni tak myślą, bo Kościół tak mówi, czy jest to jednak element kulturowy, być może bardziej związany z polskimi wyobrażeniami mężczyzny o kobiecie? Tak czy inaczej, Kościół niekoniecznie jest awangardą ruchu, w którym kobiety są decyzyjne i angażowane. W książce pisze Pani, że nie jest jasne, co papież Franciszek myśli o kobietach. Jego spojrzenie na kobiety jest już inne niż to konserwatywne Jana Pawła II? Na pewno Franciszek nie jest wielkim fanem tematu kapłaństwa kobiet, choć dużo mówi o tym, że kobiety powinny obejmować kościelne stanowiska. Z drugiej strony zdarzają mu się lekceważące żarty. Papież cały czas apeluje o utworzenie nowej teologii kobiety, jednak nie wiadomo, o co mu chodzi. Nowa – czyli inna od tego, co robią feministyczne teolożki i różna od tego, co proponował Jan Paweł II. Wszystko to jest bardzo niejasne. W ""Kościele kobiet"" nie brakuje historii kobiet, które z potrzeby, czasem z konieczności, były wyświęcane i wchodziły w role księży. Jednym z przykładów jest Ludmila Javorová z Czechosłowacji. Javorová została wyświęcona w podziemnym Kościele, nigdy nie pełniła oficjalnie swojej funkcji ani nie sprawowała publicznych mszy. Po upadku komunizmu wróciła do katechezy, jej święcenia nie zostały uznane przez Watykan. Są jednak kobiety, które tworzą ruch Roman Catholic Women Priests – jest ich około 200 w różnych częściach świata. Przyjęły separatystyczne święcenia. Można różnie oceniać to, co robią. Uważam, że to jest rewolucjonizowanie Kościoła na siłę, choć rozumiem poziom frustracji, która za nimi stoi. Najwięcej z nich działa w USA – tam tworzą wokół siebie parafie, prowadzą rekolekcje. Ma to być może sens, jeżeli naprawdę istnieją ludzie, którzy ich potrzebują. Samo dla siebie – niekoniecznie. Część tych kobiet jest bardzo zbuntowana, a część czuje się zrezygnowana, spisana na straty. Wiedzą, że dokonały jakiegoś symbolicznego gestu i niewiele z niego wyniknie. W większości zostały ekskomunikowane? Tak. Ale z drugiej strony one bardzo pięknie mówią o sensie wykluczenia, sensie bycia poza i funkcjonowaniu wśród podobnych im ludzi. Wokół nich organizują się osoby z różnych powodów wyrzucane poza kościelny nawias, szczególnie ze względu na związki, w których żyją. Przede wszystkim ludzie w związkach niesakramentalnych czy homoseksualnych. Dołączają do nich środowiska będące w konflikcie z Kościołem.","Zuzanna Radzik, autorka książki ""Kościół kobiet""",
https://wiadomosci.onet.pl/kraj/manify-w-gdyni-katowicach-lodzi-i-wroclawiu-hasla-dot-praw-kobiet-i-aborcji/c88056z,Manify w dużych miastach. Na sztandarach równe płace i dostęp do aborcji,"Manify przeszły dziś m.in. przez cztery duże miasta - w Gdyni, Katowicach, Łodzi i Wrocławiu uczestnicy domagali się równych praw i płac dla kobiet oraz prawa do aborcji. Pojawiły się takie hasła, jak: ""To my jesteśmy rewolucją"", ""Siostry, idziemy po władzę!"", ""Aborcja jest OK"", czy też ""Ani kapitalizm, ani patriarchat"".","15. Manifa Trójmiejska odbyła się po raz trzeci w Gdyni pod hasłem ""Idziemy po swoje prawa!"". Wzięło w niej udział ok. 200 osób. Demonstrujący przemaszerowali kilka kilometrów spod budynku urzędu miejskiego, główną ulicą miasta – Świętojańską – na skwer Kościuszki. - Jest ta wstrętna pogoda, mamy dużo ciekawszych rzeczy do roboty, a my stoimy tutaj w Gdyni, moknąc w deszczu, bo zależy nam na prawach kobiet. Prawa kobiet są prawami człowieka i sobie tego nie odpuścimy, niezależnie od pogody, sytuacji politycznej i niezależnie od tego, ile osób bliższych czy dalszych w naszym otoczeniu będzie nam mówiło, że powinniśmy zająć się czymś innym – mówiła podczas manifestacji w Gdyni, Katarzyna Szwed ze Stowarzyszenia Febra. W 16. Łódzkiej Manifie, która przeszła ulicą Piotrkowską, wzięło udział ponad 100 osób. Uczestnicy demonstracji szli pod hasłem ""To my jesteśmy rewolucją – nie ma feminizmu bez solidarności"". Demonstracja rozpoczęła się w pasażu Schillera odczytaniem dziesięciu postulatów. Jej uczestnicy domagali się m.in. równych praw dla kobiet homoseksualnych i osób transpłciowych, równej płacy dla kobiet za taką samą pracę, dopasowania czasu pracy do potrzeb kobiet, edukacji seksualnej w szkołach, prawa do aborcji i dostępu do programów in vitro. Manifa przeszła głównym łódzkim deptakiem do placu pod domem handlowym ""Magda"". Część z nich niosła transparenty i tablice z hasłami m.in. ""Siostrzeństwo"", ""Nasza niemoc rodzi przemoc"", ""Solidarni z kobietami"", ""Dość przekrętów w sprawie alimentów"", ""Aborcja jest OK"". Na początku przemarszu przeciw legalizacji aborcji z banerami pikietowali przedstawiciele organizacji ""Pro-life"". Między grupami nie doszło do konfrontacji. - Mam czworo dzieci, jestem babcią. Nigdy w życiu nie używałam prezerwatyw, tylko zdrowego rozsądku, wszystkie dzieci rodziły się zdrowe i kochane. Dziś mamy mnóstwo środków antykoncepcyjnych, żeby nie doprowadzać do sytuacji, w których zabijane są dzieciątka w łonie matki – powiedziała sympatyczka ""Pro-life"" Bożena Bartos. Hasłem XI Śląskiej Manify w Katowicach było: ""Siostry, idziemy po władzę!"". Po wystąpieniach i przemarszu przez centrum miasta uczestnicy wydarzenia zniszczyli symboliczny dzban patriarchatu. - Idziemy po władzę! Listy wyborcze i parlamenty składają się ciągle przede wszystkim z mężczyzn. Piszą prawo o nas ciągle i uparcie bez nas! Walczymy z tym, ale dobrze wiemy, że takie zmiany przemijają wolno, wolniej niż przemijają kolejne pokolenia kobiet – powiedziała jedna z organizatorek Śląskiej Manify Agata Otrębska. Uczestnicy Manify skandowali m.in.: ""Dwa etaty, pół wypłaty – nie załatwią tego kwiaty"" i ""Solidarność naszą bronią"". Mieli tablice z napisami: ""Polska krajem chcianych dzieci"", ""Równe płace"", ""Patriarchat to dzban"", ""Równość wolność solidarność"", ""Księżniczki nie księża"". Uczestnicy Manify we Wrocławiu zebrali się na placu przy ul. Najświętszej Marii Panny przy Ostrowie Tumskim. Tam odczytano m.in. manifesty towarzyszące tegorocznej demonstracji. ""Nasz feminizm to solidarność: z pracownicami, nauczycielkami, matkami i tymi, które miały aborcję, z ukraińskimi migrantkami, z osobami trans, z lesbijkami, z lokatorkami walczącymi o swoje kilka metrów kwadratowych, z dziewczynami z Podkarpacia, które o rzetelnej ginekologicznej opiece mogą tylko pomarzyć, z roszczeniowymi histeryczkami i wszystkimi kobietami, które stawiają opór w patriarchacie"" – głosił jeden z odczytanych manifestów. Z placu przy ul. Najświętszej Mari Panny demonstracja, w której uczestniczyło ok. 300 osób, wyruszyła w stronę wrocławskiego rynku. Na czele pochody niesiono transparent z hasłem tegorocznej Manify: ""Nie ma feminizmu bez solidarności"". Skandowano hasła: ""Solidarność naszą bronią"", ""Ani kapitalizm, ani patriarchat"", ""Seks, nie seksizmy"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wrocławska manifa,
https://wiadomosci.onet.pl/tylko-w-onecie/rok-1918-nie-byl-koncem-walki-o-prawa-kobiet-byl-jej-poczatkiem/pen8dc5,Rok 1918 nie był końcem walki o prawa kobiet. Był jej początkiem,"Dekret Piłsudskiego nie był zwieńczeniem walki kobiet o równe prawa w społeczeństwie - nie była nim również konstytucja marcowa. Konstytucję obchodzono zwykłymi ustawami, a kobiety z sal wykładowych czy sądowych wypędzał już nie formalny zakaz, ale niechęć męskiego środowiska. Oprócz uprzywilejowanej materialnie kobiecej inteligencji, w II RP żyły też setki tysięcy robotnic wynagradzanych znacznie gorzej niż mężczyźni, a pokojówki zgodnie z prawem mogły być bite - byle niezbyt mocno - aż do czasów PRL.","Przed odzyskaniem niepodległości kobiety tkwiły w podwójnym zniewoleniu - po pierwsze, jako Polki dzieliły z polskimi mężczyznami wszystkie niedole życia pod zaborami, po drugie - jako kobiety, traktowane były jako ludzie drugiej kategorii, niezdolne do racjonalnego myślenia i pełnienia odpowiedzialnych społecznie funkcji - oprócz, rzecz jasna, wychowywania dzieci. To ostatnie w warunkach zaborów dawało jednak kobietom pewną nobilitację - społeczeństwo polskie oczekiwało, że to Matki Polki przekażą potomstwu miłość ojczyzny, która będzie procentować w przyszłości, w walkach niepodległościowych. Ale ten piedestał, na którym zostały postawione kobiety, jako depozytariuszki wartości narodowych, zdecydowanie im nie wystarczał. Panowie ze swej strony nie zamierzali posunąć się ani o centymetr na swoim Olimpie - prestiżowe zawody, nauka czy służba publiczna wysokiego szczebla pozostawały męską domeną, do której kobiet nie dopuszczano. Jak wszędzie, tak i w Polsce wojna wymusiła zmianę tradycyjnych ról - brak walczących mężczyzn stwarzał pustkę, w którą naturalnie wchodziły kobiety. To kobiety oddolnie organizowały wiele segmentów rodzącego się państwa, kobiety również o nie walczyły, a ówczesne feministki były w większości gorącymi patriotkami. Walka o wolną ojczyznę zresztą dominowała klasyczne feministyczne postulaty - było oczywiste, że kwestia praw wyborczych i równego dostępu do stanowisk w administracji państwowej będzie mieć sens dopiero wtedy, gdy uda się stworzyć niezależne, demokratyczne państwo. Czytaj też: Równouprawnienie kobiet dekretem Piłsudskiego. Sto lat praw wyborczych kobiet  Gdy po 123 latach zaborów Polska odzyskała niepodległość, przy znaczącym, a w wielu aspektach - decydującym udziale kobiet, jasnym było, że nie da się utrzymać dawnych nierówności. Równouprawnienie płci zapowiedział rząd Ignacego Daszyńskiego, a 28 listopada potwierdził je Dekret Tymczasowego Naczelnika Państwa o ordynacji wyborczej do Sejmu Ustawodawczego. Pierwszy artykuł głosił: ""Wyborcą do Sejmu jest każdy obywatel państwa bez różnicy płci, który do dnia ogłoszenia wyborów ukończył 21 lat"". Dalej zaś, w rozdziale II, czytamy: ""Wybieralni do Sejmu są wszyscy obywatele (lki) państwa, posiadający czynne prawo wyborcze (...)"". POLECAMY: Święto Niepodległości 2018. Kamil Janicki: bez udziału kobiet Polska nie odzyskałaby niepodległości Od decyzji nie było odwrotu, gdy formalne zrównanie praw obywatelskich kobiet i mężczyzn potwierdziła konstytucja marcowa z 1921 roku. Art. 96 stwierdzał, iż wszyscy obywatele są równi wobec prawa. Kwestię tę ostatecznie przypieczętował wyrok Sądu Najwyższego z 16 lutego 1924 roku. SN orzekł, że art. 96 konstytucji uchyla przepisy prawne, które do tej pory ograniczały prawa publiczne kobiet. II Rzeczpospolita składała się z terenów, na których obowiązywały różne systemy prawne - ujednolicenie przepisów po odzyskaniu niepodległości stanowiło nie lada wyzwanie dla legislatorów. Każdy z systemów - austriacki, francuski, niemiecki, rosyjski czy polski - zawierał przepisy, które upośledzały kobiety w życiu społecznym i politycznym. Konstytucja marcowa w wielu regionach funkcjonowała jedynie teoretycznie. Wiele dyskryminujących dla kobiet rozwiązań prawnych utrzymało się na terenach byłych zaborów aż do reformy samorządowej z 1933 roku, która ujednolicała przepisy na wszystkich ziemiach Rzeczpospolitej. Wprowadzenie równouprawnienia ustawą zasadniczą nie oznaczało automatycznie zmiany mentalności społeczeństwa. A konstytucyjną równość obchodzono za pomocą zwykłych ustaw, jak ustawa o państwowej służbie cywilnej z 17 lutego 1922 roku. Zgodnie z jej zapisami, kobieta zamężna mogła być przyjęta do służby państwowej jedynie za zgodą męża. Art. 6 ustawy głosił: ""Przy przyjmowaniu do służby państwowej osób nieletnich i kobiet zamężnych władza będzie przestrzegać zasad obowiązujących ustaw cywilnych"". Kobiety, konstytucyjnie równe mężczyznom, ustawa z powrotem sprowadzała do roli osób zależnych, które nie mogą same o sobie stanowić - podobnie, jak osoby nieletnie. Na Śląsku z kolei, by objąć stanowisko publiczne, kobietom zgody udzielić musiała Śląska Rada Wojewódzka. Automatycznie traciły je, gdy wchodziły w związek małżeński. Małżeństwo pozbawiało kobiety autonomii, a brak faktycznej równości widoczny jest jeszcze na innym przykładzie - ustawa o obywatelstwie państwa polskiego z 20 stycznia 1920 roku stanowiła, że wychodząc za cudzoziemca Polka pozbawiana była obywatelstwa swojej ojczyzny. Mężczyzna, poślubiając cudzoziemkę, nie musiał obawiać się takich konsekwencji - jego polskie obywatelstwo automatycznie obejmowało również nowo poślubioną małżonkę. Choć kobiety często wykształceniem i zdolnościami wybijały się mocno ponad przeciętność, męska społeczność akademicka nie chciała uznać tego faktu. Jeszcze przed odzyskaniem niepodległości przyniosło to polskiej nauce niepowetowane straty - władze Uniwersytetu Jagiellońskiego musieli pluć sobie w brodę, gdy Maria Skłodowska-Curie odbierała swoje Noble. Wybitna chemiczka, po ukończonych studiach w Paryżu, chciała podjąć pracę na UJ. Ale dostojna brać akademicka uznała, że jako kobieta nie jest godna, by dzielić z nimi sale wykładowe. Podobny los spotkał Annę Tomaszewiczową, pierwszą Polkę, która w 1876 roku uzyskała w Szwajcarii dyplom doktora medycyny i pierwszą w Polsce kobietę praktykującą zawód lekarza. Mimo wybitnych osiągnięć, nigdy nie przyjęto jej do Warszawskiego Towarzystwa Lekarskiego. Dopiero w 1920 roku przyjęto w Polsce prawo, dające kobietom możliwość studiowania na polskich uczelniach bez żadnych ograniczeń. Jeszcze w 1900 roku na Uniwersytecie Jagiellońskim specjalnie powołana do tego komisja orzekła, że kobiet nie można przyjmować na fakultet prawny. Uchwała, przyjęta co prawda niewielką liczbą głosów, głosiła m.in., że ""Kobiety, ze względu na szczególne właściwości ich temperamentu i ich uzdolnienia umysłowe nie posiadają odpowiednich kwalifikacji, aby z pożytkiem dla dobra publicznego spełniać ważne obowiązki sędziego, prokuratora, adwokata lub urzędnika administracyjnego (...)"". Koledzy akademicy uznali, że przyjmowanie na studia prawnicze kobiet ""byłoby środkiem nie prowadzącym do żadnego rozumnego celu, a mogłoby tylko wpłynąć szkodliwie na racjonalne przeprowadzenie w życiu społecznym podziału pracy ekonomicznej"". POLECAMY: Ewa Łętowska: prawo ma płeć męską Czy nierozumnym celem było stworzenie domów poprawczych dla dziewcząt (wcześniej do takich domów szli tylko chłopcy, nieletnie sprawczynie przestępstw trafiały prosto do więzienia)? Taki właśnie postulat podnosiła Wanda Grabińska, pierwsza praktykująca sędzia w Polsce. Po kilku latach pracy na stanowisku sędzia została zatrudniona w Ministerstwie Opieki Społecznej. Była również współzałożycielką Związku Prawniczek w Warszawie. Ale zanim mogła złożyć sędziowskie ślubowanie, czekał ją trudny bój z męskimi uprzedzeniami. Choć konstytucja marcowa uchyliła dekret o aplikacji sądowej z 8 lutego 1919 roku, który dopuszczał do zawodu tylko mężczyzn, kobiet na stanowiska sędziowskie po prostu nie mianowano. Grabińska, która w 1924 roku ukończyła prawo na UW, została aplikantką sądową (kobiety dopuszczano do pełnienia mniej prestiżowych funkcji w sądownictwie). Po trzech latach uznała, że równe kolegom kompetencje dają jej prawo do zostania sędzią - złożyła zatem aplikację, powołując się na konstytucję. Choć wielu się to nie podobało, po 18 miesiącach jej aplikacja została rozpatrzona pozytywnie. W 1937 roku na stanowiskach sędziowskich w Polsce pracowało siedem kobiet. Sędziami przysięgłymi mogli być jednak nadal tylko mężczyźni - na mocy prawa o ustroju sądów powszechnych z 8 lutego 1928 roku. Ostatecznie jednak od 1918 roku kobiety miały czynne i bierne prawo wyborcze. Przyznanie ich popierały wszystkie istotne ugrupowania polityczne. Jak zwraca uwagę dr hab Marcin Łysko w pracy ""Udział kobiet w życiu publicznym II Rzeczypospolitej Polskiej"", ta powszechna zgoda była, po pierwsze, pokłosiem niezaprzeczalnych zasług i poświęcenia kobiet podczas wojny, ich pracy konspiracyjnej i organizacyjnej. Drugi powód był bardziej prozaiczny - prawo głosu dla kobiet było zwykłą polityczną kalkulacją. Ordynacja wyborcza z 1919 r. wykluczała z głosowania wojskowych - a większość mężczyzn przechodziło wówczas przeszkolenie wojskowe. Kobiety stały się zatem cennym potencjalnym elektoratem dla partii, które po raz pierwszy miały szansę zmierzyć się w demokratycznych wyborach. Pamiętać jednak należy, zarówno Piłsudskiemu, który uważał, że kobiety będą głosowały bezmyślnie na partię popieraną przez męża, jak i Dmowskiemu, który był zdania, że kobiety nie powinny brać udziału w życiu politycznym, kończyć studiów i generalnie - wychodzić ze swojej tradycyjnej roli - daleko było do otwartości na idee pełnego równouprawnienia kobiet. Wszystkie partie, zarówno lewicowe i prawicowe, opierały się przed dopuszczaniem kobiet na listy wyborcze. W 1922 roku wśród kandydujących do parlamentu znalazło się zaledwie 2,1 proc. kobiet. Jeśli któraś zaś była na tyle wyemancypowana i odważna, że lekceważąc możliwy ostracyzm społeczny i niechęć partyjnych kolegów decydowała się kandydować, jej nazwisko zazwyczaj lądowało na ostatnich, niewybieralnych miejscach list. Jednak w 1919 roku kobiety po raz pierwszy poszły do urn i zagłosowały. W efekcie w Sejmie znalazło się osiem pierwszych posłanek: Gabriela Balicka, Jadwiga Dziubińska, Irena Kosmowska, Maria Moczydłowska, Zofia Moraczewska, Anna Piasecka, Zofia Sokolnicka oraz Franciszka Wilczkowiakowa. W sumie w parlamencie II RP zasiadało 32 posłanki i 18 senatorek. Niektóre kadencję pełniły kilkukrotnie. Co się często podkreśla, były lepiej wykształcone niż przeciętny męski parlamentarzysta - i nic dziwnego, wywodziły się wszak z elity ziemiańsko-inteligenckiej. Trudno przypuszczać, by kobieta pozbawiona stabilności finansowej i wysokiego kapitału kulturowego w czasach powszechnej niechęci do zmiany patriarchalnego modelu relacji porywała się na kandydowanie. Kobiety w II RP pracowały, bo musiały - sytuacja gospodarcza młodego państwa była bardzo zła, pensja mężczyzny nie wystarczała na pokrycie potrzeb całej rodziny. W 1938 roku kobiety stanowiły 23,5 proc. osób zatrudnionych w przemyśle ciężkim i średnim. Dla porównania - zaledwie 15,7 proc. wśród lekarzy. Kobiety traktowano jak tanią siłę roboczą - ich tygodniowe zarobki były przeciętnie dwukrotnie niższe niż mężczyzn. Nieco lepsza była sytuacja włókniarek - te zarabiały ""tylko"" ok. 30 proc. mniej niż ich koledzy. Możliwości zarobkowe kobiet były w praktyce mocno ograniczone - dla wielu ubogich, niewykształconych dziewczyn, zwłaszcza z terenów wiejskich, jedyną szansą było pójście ""na służbę do państwa"". Ten rynek był bardzo chłonny - w II RP służbę zatrudniali wszyscy, którzy mogli sobie na to pozwolić - nie tylko potomkowie szlachty i mieszczaństwo, ale nawet rodziny robotnicze. Jak to możliwe? Klucz tkwił w specyficznym, półniewolniczym statusie służących. Nie obejmował ich Kodeks pracy II RP, ich zarobki były niemal głodowe - do pensji wliczał się wszak ""wikt i opierunek"", który, de facto, często ograniczał się do miejsca do spania przy piecu i resztek z pańskiego stołu. Nadal jednak dla tysięcy młodych kobiet taka perspektywa była lepsza, niż pozostanie w ubogiej chacie czy praca na ulicy - gdzie często i tak kończyły, jeśli np. zaszły w ciążę z panem domu czy synem pracodawców. A ci nierzadko traktowali żeńską służbę jak swój prywatny harem. Oprócz pracy po 16 godzin na dobę i głodowych pensji napastowanie seksualne ze strony pracodawców było olbrzymim problemem tysięcy pracujących kobiet. Nie chroniły ich żadne prawa ani organizacje. Dostawały jedynie napomnienia ze strony Kościoła katolickiego, który wzywał je do czystości i pokory. Przykładem takiej postawy była święta Aniela Salawa, która dwukrotnie zmieniła miejsce służby ze względu na molestowanie ze strony ""pana"". Jednym z najbardziej bulwersujących faktów, które uzmysławiają, jaki był status służących, jest to, że prawo z okresu zaborów, pozwalające na bicie służących, uchylono dopiero w czasach PRL-u. .................................................................","Kobiety wiejskie na ulicy Gródka Jagiellońskiego, 1934",
https://wiadomosci.onet.pl/kraj/feminizm-wkroczyl-rowniez-do-slownikow/y65lv6e,Feminizm wkroczył również do słowników,"Konserwatyzm dążący do zawracania Wisły kijem to nie żaden konserwatyzm, ale rewolucja a rebours - pisze na łamach ""Rzeczpospolitej"" Paweł Kowal.","Jeśli gotów jesteś poprzewracać instytucje tylko po to, by zdobyć władzę, a kiedy już ją zdobędziesz, chcesz przywrócić stan z, powiedzmy, XIX wieku albo gospodarkę w stylu lat 30., bo uważasz je za najlepsze w historii, to jesteś tak samo rewolucjonistą jak młody Lenin w „Październiku” Eisensteina. Jeśli wierzysz, że konserwatyzm to paplanie o wartościach i co najwyżej tweedowa marynarka z łatami na łokciach, a nie twoja postawa, to prowadzisz prawicę w Polsce na skraj nieszczęścia – niezależnie od tego, czy jesteś posłem, radnym czy liderem opinii, który kształtuje myślenie obywateli. Polska konserwa polityczna musi sobie szczerze podyskutować, co ostatecznie jest jej celem. Ten jeden raz łatwo zgodzić się z Pauliną Matysiak z partii Razem, gdy pisze: „Filolożka, doktorka, reżyserka, ministra, polityczka, prezydentka, filozofka, posłanka... Tak, są takie wyrazy. Tak, można ich używać. A nawet trzeba, bo będzie to świadczyć o równouprawnieniu kobiet w zakresie wykonywania zawodów i piastowania funkcji - czytamy w ""Rzeczpospolitej"". Chwilowe wahnięcie opinii ku skrajnej prawicy zmyliło wielu; uznali, że scena polityczna wraca w koleiny z lat 30. XX w. A jeśli okaże się, że to, co obserwujemy, to ostatni oddech starego myślenia prawicowego przed ostrym dryfem ku lewicowej rewolcie o charakterze pokoleniowym? Jedno receptą nie jest na pewno: głuchy rechot z tego, że filolożka chce, by ją nazywano filolożką, ani wielkie oczy na wieść, że koleżanki z pracy chcą mieć dobre miejsce w programie konferencji. Przeczytaj cały artykuł w ""Rzeczpospolitej"" Chcesz być na bieżąco z najważniejszymi informacjami dnia? Polub Onet Wiadomości na Facebooku!",Paweł Kowal,
https://wiadomosci.onet.pl/tylko-w-onecie/katarzyna-bratkowska-nie-wiem-czym-jest-polskosc/xptlq,"Katarzyna Bratkowska: nie wiem, czym jest polskość","- Nie świętuję 11 listopada, ani na biało-czerwono, ani na kolorowo. Święta są przyjemne tylko wtedy, kiedy nikogo nie antagonizują. I kiedy ma się do nich dystans – mówi w rozmowie z Onetem feministka Katarzyna Bratkowska. I dodaje: - Nie przestanę być Polką nawet, gdybym chciała, ale czy muszę tę tożsamość otaczać kultem? Nie czuję takiej potrzeby. Norweg otaczający kultem swoją norweskość, czy Grek otaczający kultem swoją greckość, jako najlepszą możliwą tożsamość - tak samo mnie dziwi.","Katarzyna Bratkowska, jedna z czołowych polskich feministek, związana m.in. z fundacją Feminoteka i Stowarzyszeniem Same o Sobie ""S.O.S"" przyznaje, że od dziecka miała problem z patriotyzmem. - Wychowywana w tzw. patriotycznym domu, od dziecka miałam problem z jego abstrakcyjnością i z jakimś rodzajem emocjonalnego szantażu, który się w nim zawiera – tłumaczy. - Szczególne umiłowanie czegokolwiek, np. deklaracja na zasadzie ""Uwielbiam Mickiewicza"" od biedy ma sens: zresztą akurat ja, wyjątkowo lubię Mickiewicza, znam go dosyć dobrze, faktycznie mam z nim lepszy kontakt niż z Norwidem na przykład. Ale co by miało znaczyć: ""szczególnie uwielbiam właśnie Polskę?"" - zastanawia się. ""Nie wiem, czym jest polskość"" Bratkowska stawia pytanie, które szczególnie daje do myślenia tuż po 11 listopada. - Czy Polska to jakieś skończone dzieło autorskie? Konkretny zestaw cech? Nie wiem, czym jest polskość jako taka, nie wiem, czy polskość to Gombrowicz, czy raczej poseł Zawisza? Czy polskość to Masłowska, czy polskość to polski episkopat? Czy polskość to marszałek Piłsudski, czy Tadeusz Kościuszko? Redemptoryści, czy Arianie - Bracia Polscy? Pogańskie kulty, czy polityczny Chrzest Polski? A może litewskie dziady? Jak w tej sytuacji mam właśnie polskość jako taką kochać? Czy może chodzi o miejsce? O granice na mapie? Czy o glebę? O ludzi czy o ideę? To jest wszystko zbyt niejasne – mówi w rozmowie z Onetem działaczka na rzecz praw kobiet. I dodaje: Ja nawet całego Mickiewicza nie kocham. Przecież wątki mesjanistyczne zebrały okrutne żniwo. ""Dla mnie to estetyka i presja rodem z III Rzeszy"" Znana feministka w rozmowie z nami krytykuje organizowane uroczystości upamiętniające odzyskanie niepodległości. - Mijałam w piątek, jeszcze przed uroczystościami, Pałac Prezydencki. Marszałek Piłsudski na wielkim telebimie robił na swojej kasztance patriotyczne ""patataj patataj"", a za nim gigantyczny orzeł biały w koronie i hasło ""Marsz Razem dla Niepodległej"". To mi się kojarzy z rozkazem: ""Marsz!"". Absurd. Pewnie urażę tym niektórych, ale trudno: to estetyka i presja rodem z III Rzeszy. Brzuch mnie rozbolał na ten widok – przyznaje. - Czy nie mogę jako Polka – naszego kraju lubić i nie lubić zarazem? To jest normalny stosunek do rodziny, do miejsca, w którym się mieszka. Nie przestanę być Polką nawet, gdybym chciała, ale czy muszę tę tożsamość otaczać kultem? Nie czuję takiej potrzeby. Norweg otaczający kultem swoją norweskość, czy Grek otaczający kultem swoją greckość, jako najlepszą możliwą tożsamość - tak samo mnie dziwi. Czy mam się czuć lepsza od osób, które mają podwójne obywatelstwo, są dwujęzyczne? Czy od imigrantów? - zastanawia się Bratkowska. Dodaje, że tak samo dziwi ją ""nacjonalizm ONR i orzełkowomożny patriotyzm Gazety Wyborczej"". - Wszyscy dookoła mają jakiś kompleks bycia bardziej Polakami niż inni. A przecież, żeby stanęli na głowie, to Polakami być nie przestaną. W tym języku, w tych obrazach, w tej mentalności, w tej literaturze i sztuce jesteśmy wychowane i wychowani. Tego się nie da wymazać. Nie jest to ani powód do szczególnej troski, ani do pychy. Jeśli już - bardziej mnie interesuje los ludzi w tym kraju, którzy cierpią np. z powodu eksmisji na bruk albo zakazu aborcji – tłumaczy. -  Ale nie zakładam, że Polak ma inną krew, inne ciało i boli go bardziej niż innych. Nie ma też z urodzenia innego mózgu. Słowem ta straszna presja patriotyzmu - który kompletnie nie wiadomo, co znaczy - wydaje mi się zbędnym, zastępczym i groźnym cyrkiem. ""Nie świętuję 11 listopada"" Katarzyna Bratkowska mówi nam, że 11 listopada nie świętuje – ani na ""biało-czerwono, ani na kolorowo"". - Historia czy literatura powinna być obiektem badań, a nie festyniarskiego pajacowania. Święta są przyjemne tylko wtedy, kiedy nikogo nie antagonizują. I kiedy ma się do nich dystans. Dlatego bardziej niż podziałami martwię się ""połączeniami"", patriotycznym naśladownictwem nacjonalizmu. Wolałabym sytuację, w której wszyscy poza nacjonalistami - a ci wszyscy to jednak zdecydowana większość, tylko spokojniejsza - racjonalnie się dystansuje do tego - być może bardzo przyjemnego – odjazdu – mówi. I przyznaje, że lepiej rozumie ""nacjonalistów, bo oni uczynili sobie z Polski krwiożerczego boga, któremu chcą składać ofiary"". - Oni przynajmniej coś naprawdę z tego mają. A ta niby racjonalna reszta - tupta mizernie za nimi, próbując tworzyć jakąś skromniejszą wersję bycia fajnymi dzięki byciu Polakami. Ja tego nie potrzebuję, nie mam kompleksów ani wobec innych narodowości, ani wobec nacjonalistów – kwituje. Rozmawialiśmy tuż przed wczorajszymi wydarzeniami. Po zamieszkach, do jakich dosżło w Warszawie, Katarzyna Bratkowska przyznała: bałam się, że moi przyjaciele zginą.",Katarzyna Bratkowska i Magdalena Kaszulanis,
https://wiadomosci.onet.pl/kraj/gazetapl-i-jej-partnerzy-kupili-magazyn-twoj-weekend-by-go-zamknac/q3d73xm,"Gazeta.pl i jej partnerzy kupili magazyn ""Twój Weekend""... by go zamknąć","Spółka Pride and Glory Interactive wykupiła prawa do wydawania, dla wielu kultowego, magazynu ""Twój Weekend"". Postanowiono o zmianie formuły gazety, bowiem tym razem nie pojawią się w niej nagie modelki, a teksty o sytuacji kobiet - informuje Gazeta.pl.","Spółka Fire Wall postanowiła sprzedać wydawany od 1992 roku magazyn. Licytacja na Allegro odbyła się w grudniu ubiegłego roku. ""Twój Weekend"" został sprzedany za 50 tys. złotych. Spółka Pride and Glory Interactive postanowiła stworzyć ostatni, symboliczny numer magazynu we współpracy z portalem gazeta.pl. Zdecydowanie różni się on od poprzednich. Na okładce nie ma roznegliżowanej modelka, a Ewa Kasprzyk, Orina Krajewska i Joanna Jędrzejczyk. Towarzyszy im napis ""48 stron bez seksizmu"". Numer, który ukaże się 8 marca, a więc w Dzień Kobiet, będzie feministyczny i równościowy. Teksty mają dotyczyć mądrości, siły i piękna. Magazyn będzie można nabyć w cenie 9,99 zł. Pojawi się w kioskach i salonach prasowych w nakładzie 20 tys. egzemplarzy.","Okładka ostatniego numeru magazynu ""Twój weekend""",
https://wiadomosci.onet.pl/kraj/krystyna-chojnowska-liskiewicz-zeglarka-historia-rejsu-dookola-swiata/59186pw,Rok 1976: Krystyna Chojnowska-Liskiewicz jako pierwsza kobieta na świecie samotnie opływa kulę ziemską,"- Dopiero w 1975 roku dotarło do mnie, że jak dotąd jeszcze żadna kobieta nie opłynęła samotnie Ziemi. Pomyślałam, że po pierwsze do zrobienia jest coś wielkiego, a po drugie, że jest to w moim zasięgu - wspomina Krystyna Chojnowska-Liskiewicz. Jak dziś pamięta dzień, w którym wiosną kolejnego roku na niewielkim jachcie wyruszyła w rejs dookoła świata, by stać się pierwszą kobietą, która samotnie opłynęła kulę ziemską?","Trzeba mieć sporo szczęścia, by umówić się na spotkanie z Krystyną Chojnowską-Liskiewicz. Bo choć lubi powtarzać, że będąc na emeryturze ma nieustające wakacje, naprawdę trudno w to uwierzyć. Wciąż gdzieś biegnie i wciąż brakuje jej czasu. Jest aktywna na wielu polach, bez przerwy angażuje się w działania na rzecz popularyzacji żeglarstwa, zachęcając do pływania zwłaszcza kobiety. Dużo czasu spędza na przygotowaniu z mężem jachtu do kolejnych podróży. Starają się, by każdego roku przynajmniej kilka miesięcy spędzić na morzu. Artykuł jest częścią cyklu stu obrazków na stulecie odzyskania niepodległości. Więcej o cyklu na końcu tekstu Uśmiechnięta drobna pani, bezpośrednia, sympatyczna. Aż trudno uwierzyć, że to silna zdobywczyni mórz i oceanów świata. A jednak. Urodziła się 15 lipca 1936 roku w Warszawie, w której jednak nie dane było jej dorastać. Rodzina Chojnowskich musiała opuścić włączony do getta dom. Po latach wojennej tułaczki spokojną przystań znaleźli w Ostródzie. Miasto wywarło wpływ na całym życiu Krystyny. To tu odkryła wielkie jeziora, na których nauczyła się żeglować. Również tu w jednym z kiosków zauważyła pismo ""Morze"", ze zdjęciami prawdziwych statków. Zachwyciły i zaintrygowały ją te wielkie, dostojne konstrukcje. Do tego stopnia, że młoda żeglarka postanowiła po maturze studiować na Politechnice Gdańskiej, na wydziale Budownictwa Okrętowego. Wszyscy się dziwili, dlaczego wybrała typowo ""męską"" dziedzinę na ""męskiej"" uczelni, ale ona dobrze wiedziała, co robi. - Byłam dobra z matematyki, bardzo dobra z fizyki, a przede wszystkim czułam, że podobają mi się statki. Chociaż ""na żywo"" widziałam je wcześniej tylko dwukrotnie, z czego raz był to zwykły rybacki kuter - wspomina. Na uczelni, na tym samym wydziale, poznała swojego przyszłego męża Wacława, z którym stworzyła idealny team, najważniejszy filar jej późniejszych sukcesów. Po skończeniu studiów inżynier Chojnowska zatrudniła się w Stoczni Gdańskiej, gdzie zaczęła pracować przy projektowaniu i konstruowaniu okrętów. Miała już w kieszeni patent sternika jachtowego. Szybko została sternikiem morskim, a w roku 1966 zdobyła uprawnienia jachtowego kapitana żeglugi wielkiej. Realizacja marzeń o dalekich rejsach była już na wyciągnięcie ręki. Zanim jednak Krystyna wypłynęła na szerokie wody oceanów, realizowała krótsze rejsy. Regularnie żeglowała z mężem, ale też podejmowała ambitne wyzwania. Za nietypową w 1971 roku uznano wyprawę czterech pań na jachcie ""Szmaragd"" ze Szczecina do Warnemünde (ówczesne NRD). Już rok później na pokładzie tego samego, niewielkiego jachtu o długości 9,30 m kobieca załoga popłynęła do Szkocji. ""Albo takie głupie, albo takie dzielne"" - komentowali szkoccy rybacy, nie kryjąc zdziwienia, kiedy zorientowali się, jakiego przedsięwzięcia podjęły się polskie żeglarki. To zaledwie fragment wspomnień z książki ""Pierwsza dookoła świata"", którą napisała Krystyna Chojnowska-Liskiewicz. Wart przytoczenia jest też ten fragment: ""Ze złośliwą radością myślałam o wielu kapitanach, którzy kobiety w załogach mieszanych obowiązkowo zapędzają do garnków. Często tracą dobrych sterników, nawigatorów, mechaników, żaglomistrzów, oficerów, a zyskują szanse na niestrawność"". Kto wie, czy rejs Krystyny Chojnowskiej-Liskiewicz doszedłby do skutku, gdyby nie Teresa Remiszewska, która po starcie w transatlantyckich regatach samotników OSTAR, ""bombardowała"" Polski Związek Żeglarski propozycją zorganizowania pierwszego samotnego rejsu kobiety wokół globu. Przez długi czas sceptycznie podchodzono do tego pomysłu, aż Austriaczka Waltraud Meyer ogłosiła, że na jachcie chce okrążyć świat. Nie bez znaczenia był też fakt, iż rok 1975 został ogłoszony przez ONZ Rokiem Kobiet. PZŻ odświeżył temat, uznając, iż będzie to świetny pretekst do rozsławienia Polski na świecie. Zamiast jednak powierzyć rolę kapitana Remiszewskiej, zorganizowano konkurs, który miał wyłonić samotną żeglarkę. Krystyna Chojnowska-Liskiewicz była jedną z pięciu pań, które złożyły ofertę i wygrała, jako osoba o ""największym doświadczeniu żeglarskim"", z dyplomem inżyniera budowy okrętów. Z myślą o samotnej podróży dookoła świata powstał jacht ""Mazurek"". W zaledwie pół roku udało się go zaprojektować, zbudować i wyposażyć. Projektowaniem jachtu zajął się Kierownik Biura Projektowego Stoczni Jachtowej, mąż żeglarki inż. Wacław Liskiewicz. 10 marca, po uroczystym pożegnaniu o godz. 14.00, za rufą ""Mazurka"" pozostały Tajpeda, najwyższy szczyt Gran Canarii. Jednak nie na długo. Uszkodzenie samosteru zmusiło żeglarkę do powrotu już po 40 godzinach. Po niezbędnych naprawach rejs ponownie się rozpoczął 28 marca. - Podjęłam się tego bez większych obaw - wspomina. - Może to i niezbyt rozsądne, ale po prostu nie boję się nieznanego. Nie potrafiłam sobie wyobrazić, co może mnie spotkać podczas tego rejsu, więc byłam spokojna. Przede wszystkim jednak - dobrze przygotowana. Przez całe życie uczyłam się samodzielności, nigdy nie mogłam sobie pozwolić na to, żeby być słaba. I to zaprocentowało. Ruszyła wyposażona w mapy, informacje o terenie, przez radio regularnie otrzymywała prognozę pogody, orientowała się, co jej grozi i co może się zdarzyć. W Kanale Panamskim dostała od pilota, który przeprowadzał jacht, grubą księgę o huraganach. Ten prezent okazał się bezcenny, pomógł jej ominąć miejsca skrajnie niebezpieczne, choć wielokrotnie przekonała się, że samotnemu żeglarzowi zagrażają nie tylko sztormy i fale. Na wodzie czas upływał jej między pomiarami pozycji, przygotowaniem posiłków, zmianami żagli, konserwacją sprzętu, snem. - Ani przez chwilę nie czułam się zniechęcona. Może dlatego, że w swoim towarzystwie nigdy się nie nudzę. Poza tym przecież sama tego chciałam, to nie była kara. Ale fakt, że zmęczenie było olbrzymie i momentami trudno było sobie z nim radzić - wspomina. Samotny rejs to samotne zmagania ze statkiem i osprzętem. Bywało ciężko, jak wtedy, gdy po minięciu Wysp Galapagos jacht stracił kontakt radiowy z Gdynią-Radio. Funkcje przekaźnika przejęły polskie statki rybackie, łowiące na Pacyfiku. Podawały jednoosobowej załodze porcję codziennych informacji: prognozy pogody (na Wybrzeżu), osiągnięcia Polaków na Olimpiadzie w Montrealu, komentowały wydarzenia w Polsce lub po prostu czytały polskie gazety. Pokładowi lekarze zaordynowali nawet przez radio antybiotyk po zgłoszeniu przez żeglarkę objawów choroby. Atak kamicy nerkowej, który przytrafił się żeglarce w Portland Road, zmusił ją do wizyty w szpitalu. Dwukrotnie sama wciągnęła 90-kilogramową tratwę w czasie sztormu, na wpół wisząc za burtą, co było skrajnie niebezpieczne. Przepływała też przez miejsca, w których samotna, biała kobieta nie powinna się pokazywać. - Miałam dubeltówkę - opowiadała w Polskim Radiu. - Ani razu jej nie użyłam, bo ja się w ogóle boję huku i wystrzałów. Udzielono mi instrukcji, jak się z nią obsługiwać, dostałam pewną ilość nabojów, ale jej nie używałam. I dodała: - Największym zagrożeniem jest, jak samotny żeglarz wypadnie za burtę. Były też momenty miłe, jak na przykład spotkanie z mężem w Australii. Wielką radość sprawiały jej tańczące wokół ""Mazurka"" przyjazne delfiny. I zapierające dech w piersiach widoki. Szczególnie utkwił jej w pamięci bajkowy obraz wyspy Tahiti. Jedzenie z zabranych z Polski puszek czasami mdliło. Bywało jednak, że na pokład jachtu same wskakiwały latające ryby, które Krystyna smażyła na śniadanie. W zdobyciu pożywienia pomagali też rodacy. W Sydney polski weterynarz zabrał ją do do hurtowni, w której kupował jedzenie dla psów i kotów. Na szczęście były tam konserwy nie tylko dla zwierząt. Nic jednak nie przebije uczty, jaką przygotował dla niej kapitan masowca ""Józef Wybicki"", który napotkała drodze na Morze Tasmana. Po tygodniach mycia w słonej wodzie mogła zrelaksować się w wannie w kapitańskiej łazience, a potem zjeść specjalnie dla niej upieczonego kurczaka. - Nie miałam takich sytuacji, w których mi się wydawało, że niebezpieczeństwo jest skrajne. Owszem były momenty trudniejsze i łatwiejsze, ale takiego, w którym mi się wydawało, że grozi mi wielkie niebezpieczeństwo, to ja jeszcze nie miałam - opowiadała Włodzimierzowi Szaranowiczowi, dziennikarzowi Redakcji Sportowej Polskiego Radia, który połączył się z żeglarką, gdy ta była w połowie swego rejsu. W Kapsztadzie dowiedziała się, że ścigają ją rywalki - Naomi James i Brigitte Oudry. Choć do celu miały do pokonania większy dystans, płynęły na znacznie dłuższych i szybszych jachtach. W tej sytuacji każda chwila okazywała się cenna, dlatego postanowiła żeglować bez przerwy przez 75 dni. Poświęcenie przyniosło efekt - Naomi James zakończyła swój rejs 39 dni później niż Liskiewicz. Jej wodny szlak wiódł przez Atlantyk, Kanał Panamski, Ocean Spokojny, Australię i wokół Afryki. 20 marca 1978 roku nieopodal Wysp Zielonego Przylądka Krystyna Chojnowska-Liskiewicz przecięła trasę, którą pokonała na początku swojego rejsu, stając się tym samym pierwszą kobietą, która samotnie okrążyła Ziemię na jachcie. Jej jacht z pełnymi honorami wpłynął do portu w Las Palmas. Witali ją oficjele, dziennikarze, Polonia, znajomi, przyjaciele, tłumy. Parlament kanaryjski przerwał z tej okazji obrady. Media całego świata przekazywały wiadomość o wielkim sukcesie polskiej żeglarki. W zalewie gratulacji i uścisków przebijały się głosy podziwu dla drobnej, niepozornej kobiety. Wyczyn Polki odnotowano w Księdze Rekordów Guinnessa. W kraju została odznaczona Krzyżem Komandorskim Orderu Odrodzenia Polski i złotym medalem za osiągnięcia sportowe, również francuskim srebrnym medalem Ministra Sportu i Młodzieży - wówczas taki medal wśród Polaków miała jedynie Irena Szewińska. W 2009 roku za całokształt uhonorowano żeglarkę Super Kolosem, nagrodą przyznawaną Zdobywcom. W prezentowanym cyklu piszemy o wydarzeniach mniej znanych, ale takich, które do dziś mają swoje skutki. Z każdego roku niepodległości, zaczynając od 1918, wybraliśmy wydarzenie o pozytywnym wydźwięku. Zwykle takie, które zupełnie nam się z danym rokiem nie kojarzy. Wielka historia jest obecna w dalekim tle. Chcieliśmy pokazać, że równolegle z nią toczy się mnóstwo procesów i zjawisk, o których pamiętamy rzadziej i do których przykłada się dziś mniejszą wagę. Na pierwszy plan wysuwamy historie małe, ale fascynujące. Równocześnie z wojnami toczyły się rozgrywki sportowe. Odzyskiwanie niepodległości nie oznaczało zaniku życia kulturalnego. Czasami może wydać nam się niewiarygodne, że w 1939 roku mógł powstać znany absolutnie wszystkim wiersz dla dzieci, a w 1944 mogła się odbyć wystawa sztuki, która swoje znaczenie będzie miała jeszcze po siedemdziesięciu latach. A jednak, każdy rok ma 365 dni i w każdym z tych dni działa się jakaś historia. Sto z nich przypominamy przez sto dni na Onecie. Zapraszamy!","Krystyna Chojnowska-Liskiewicz. Powitanie w porcie na Wyspach Kanaryjskich, 24.04.1978 r.",
https://wiadomosci.onet.pl/kraj/natasza-dembinska-urbaniak-kobiety-w-polsce-nie-sa-dyskryminowane/yyybg,Natasza Dembińska-Urbaniak: kobiety w Polsce nie są dyskryminowane,"Znani politycy i osoby publiczne posyłają dzieci do szkół, do których nie są przyjmowani uczniowie pochodzący z rozbitych rodzin. Takie decyzje podjęli m.in. Radosław Sikorski, Przemysław Wipler i małżeństwo Terlikowskich.","- Nie zapominajmy, że wychowanie dzieci leży w rękach ich rodziców. Jeśli tak zadecydują, to znaczy, że ten wybór uznają za słuszny. Ja znacznie bardziej obawiam się Tęczowych Przedszkoli, w których dzieci są oswajane z homoseksualizmem i faszerowane ideologią gender. - mówi w rozmowie z Onetem Natasza Dembińska-Urbaniak, liderka Kongresu Kobiet Konserwatywnych. To kolejny głos w ramach naszego cyklu ""A gdyby Polską rządziły kobiety"". Z Nataszą Dembińską-Urbaniak, liderką Kongresu Kobiet Konserwatywnych, rozmawia Janusz Schwertner. Janusz Schwertner, Onet: Jako kobiety-konserwatystki chcecie walczyć z homoseksualizmem. A np. wspierająca Was prof. Pawłowicz chce gejów bronić i leczyć. Więc jak to jest? Natasza Dembińska-Urbaniak: Nie, nie, my nie mamy zamiaru walczyć. Czym innym jest jednak brak zgody na przywileje dla tej mniejszości. W naszym państwie wszyscy mamy takie same prawa, ale najwięcej przywilejów powinny mieć rodziny. Przeszkadza nam promowanie takiego stylu życia. Seksuolog Zbigniew Lew Starowicz twierdzi, że nie da się zmienić orientacji. Można ""leczyć"": czyli uderzać pacjenta prądem, gdy reaguje podnieceniem na treści homoseksualne. Później ze strachu może zaprzestać takich kontaktów. Chcecie z gejami walczyć prądem? W moim przekonaniu homoseksualizm jest wyborem stylu życia. W tej sferze każdy człowiek ma wolną wolę i pełną świadomość konsekwencji swoich działań. Jeśli istnieje metoda leczenia i pederasta chce się jej poddać, to może to zrobić i walczyć ze swoją odmiennością. Problem w tym, że przekraczamy granice kultury słowa. Co oznaczają słowa prof. Pawłowicz, że związki homoseksualne są jałowe? Ktoś inny powie: związek pary, w której któryś z partnerów choruje na bezpłodność, też jest jałowy. Skupiamy się na języku debaty, a nie na treści. Społeczeństwo zrozumiało przesłanie wypowiedzi prof. Pawłowicz i zaczęło wyciągać wnioski.  Dlaczego w imię politycznej poprawności mamy fałszować prawdziwy obraz? Słowo ""jałowe"" nie niesie, w moim przekonaniu, żadnego negatywnego przesłania. A co najważniejsze, nie jest obraźliwe. Ale sugeruje, że życie człowieka może być bezsensowne. Zapytam inaczej: czy życie małżeństwa, niemogącego mieć dzieci, które nie chce dziecka adoptować, także jest jałowe? W moim środowisku nie znam takich przypadków. Wszystkie osoby, które nie mogą mieć potomstwa, są otwarte na adopcje. I to jest dla mnie prawdziwie chrześcijańska postawa. Bóg zdecydował, że nie mogą posiadać własnych dzieci, za to realizują się poprzez pomoc innym. Kongres Kobiet Konserwatywnych, któremu Pani szefuje, byłby otwarty na dialog z feministkami? Trochę Was łączy: chcecie równych płac dla kobiet i mężczyzn, urlopów ojcowskich, walki z pornografią. Możliwa jest współpraca z organizacjami, które są ideowo zbieżne, ale nie wyobrażam sobie wspierać ugrupowań programowo demontujących rodzinę, promujących zabójczą dla niej ideologię gender czy dopuszczających aborcję. Czyli na dialog nie ma szans? Lewicowy ruch feministyczny jest bardzo groźny. Pod sztandarową: wolnością, tolerancją i nowoczesnością kryje się niebezpieczeństwo. Otwarcie na te populistyczne hasła doprowadza do negacji wartości życia, a w dalszej konsekwencji: do  odebrania wolności. Panie z tego ruchu nigdy nie zgłosiły się do mnie, żeby podjąć rozmowę. Ja też nie będę tego robić. Nie widzę możliwości współpracy, bo w fundamentalnych kwestiach znacząco się różnimy. Choć może warto byłoby usiąść i się spierać. To jednak do niczego nie doprowadzi. Byłam kiedyś na Kongresie Kobiet w Poznaniu. Zapraszały wszystkie kobiety, ale bardzo szybko okazało się, że nie ma tam miejsca dla kobiet o poglądach prawicowych i pro life. Czyli bliżej Wam raczej do sekcji kobiet Ruchu Narodowego. Jej liderka, Anna Holocher, nazywa działaczki feministyczne mianem ""feminazistki"". Na pewno ideologicznie znacznie nam bliżej do Ruchu Narodowego. On też opowiada się za wychowaniem w rodzinie, opartym o wiarę i chrześcijańskie rozumienie tradycji. A feminizm prof. Środy się z tym kłóci, choćby dlatego, że zaprzecza tym wartościom. Porównywanie do nazizmu nie jest okropne? Osobiście unikałabym tego typu klasyfikacji. Są skrajne. I okropne? Nie chciałabym w ten sposób nazywać feministek. Zgadza się Pani z Ruchem Narodowym, że dziś to mężczyźni są dyskryminowani przez feministki? Feministki programowo i systemowo dążą do tego, by mężczyzn odsunąć na ""drugi plan"" - w tym świetle panowie mogą się poczuć dyskryminowani. Nie sądzę, by kobiety w Polsce borykały się z problemem dyskryminacji, dla mnie to raczej nadmuchany problem, który ma dać podstawy do działań feministek. Nie są? Przecież biznes, polityka – są całkiem zdominowane przez mężczyzn. We mnie na taki stan rzeczy nie burzy się krew. Jestem zwolenniczką kompetencji. To najważniejszy wyznacznik obejmowania wysokich stanowisk. Sztuczne wsparcie, może wyłącznie powodować problemy. Na Boga, kobieta nie jest płcią ""wybrakowaną""! Niedawno próbowałem rozmawiać z posłem Kazimierzem Ujazdowskim o wizji Polski rządzonej przez kobiety. Uznał za absurdalne rządy jednej płci. Ale sam był członkiem rządu, w którym było 17 mężczyzn i… dwie kobiety. Absurd? W naszym kraju wiele się zmieniło. Mamy doskonale wykształcone i kompetentne panie, które z ochotą i profesjonalnie podejmują działania polityczne. Jeśli chcą to robić i są w tym dobre, to będę im kibicować. Pozostaje pytanie o proporcje. W rządzie z 89’ roku była jedna kobieta i 23 mężczyzn. To był Pani zdaniem wynik braku kompetencji wśród Polek? Być może wtedy kobiety nie chciały brać udziału w polityce. Było to dla nich mało interesujące. Trzeba było dbać o gospodarstwo domowe. Tak jak mówię: dziś jest więcej udogodnień, kobiety mają więcej czasu, są lepiej wykształcone i mogą się oddać polityce. No tak, ale 20 lat później niewiele się zmieniło. W rządzie z 2005 roku proporcja: 17 facetów, dwie kobiety też daje do myślenia. Dla mnie byłoby gorzej, gdyby kobiety były zmuszane do polityki. Jeśli takie są proporcje, to moim zdaniem są one naturalne. Widocznie kobiety w Polsce chcą być przy rodzinie, a mężów wysyłać na ""polowania"". Kobieta chce być w domu, przy dziecku. Albo np. działać w wolontariacie, zamiast w polityce. Jako Kongres jesteście zdecydowanymi przeciwniczkami metody in vitro. Przeciwnikiem jest też ks. Wojciech Lemański, który apeluje jednak o – znów to powiem – kulturę słowa. Panie się zgadzają z księdzem? Dla mnie znamienne jest to, że najaktywniej zabierali głos ludzie niezwiązani z kościołem i to oni byli najbardziej słyszalni. My uznajemy życie od samego poczęcia, a ze zdaniem ks. Lemańskiego się nie zgadzamy. Ja sama nie staram się zrozumieć księdza. Nie mogę pojąć,  dlaczego swoim działaniem wypowiada posłuszeństwo. Kapłan nie powinien się w ten sposób zachować i sprzeciwiać hierarchom. Ufam jego zwierzchnikom, wszystko co robią - ma na celu dobro Kościoła. Ksiądz Lemański mówi jednak, że jest przeciwnikiem in vitro. Apeluje tylko o odpowiedni język debaty. Gdyby był zwolennikiem in vitro, to w ogóle byłby dramat. Jedna z liderek KKK, Pani Jemielity, prosiła w wywiadzie dla magazynu ""Niedziela"", by wskazać jej jakiś inny kraj, w którym deputowanym jest transwestyta, w dodatku promowany przez PO. Mamy w Sejmie transwestytę promowanego przez PO? Nie, to oczywiście przejęzyczenie – chodziło o transseksualistkę Annę Grodzką. Wspierający Was poseł Przemysław Wipler stwierdził, że nie potrafi wytłumaczyć swojemu dziecku, kim jest Anna Grodzka. Sam napisał o niej: ""tzw. Anna Grodzka"", później za to przeprosił. Moim zdaniem najlepiej dla niej byłoby, gdyby się nie obnosiła publicznie ze swoją odmiennością. Nie spotkałaby się wtedy z ironią i komentarzami. Czy przeciętny Polak interesowałby się p. Grodzką gdyby nie sprzedała swojej historii mediom? Ona wybrała taki styl życia, sprzedała swoją historię mediom. Sprzedała nam wszystkim swoje życie; dala nam prawo, byśmy wypowiadali swoje opinie. Ale co oznacza to sformułowanie: ""tak zwana Anna Grodzka""? Grodzka ma więcej cech męskich niż damskich. Jej fizis jest inne niż to, które cechuje kobiety. Dostrzegamy różnice i komentujemy. Nie stal za tym jakiś duży życiowy problem? Oczywiście, to była niezmiernie trudna decyzja. Ale on sama dala nam wgląd w swoje życie. Może nam się tylko tak wydaje, że możemy grzebać w jej życiu i wciąż wyśmiewać? Gdyby ona sama nie chciała, to materiały dotyczące jej życia nie pojawiałyby się w mediach. Powtarzam: dostaliśmy klucz, by szukać dalej. Jej działalność była obliczona na efekt polityczny. Nie zyskałaby tylu głosów, gdyby startowała do wyborów jako mężczyzna. Co myśli sobie Pani o ludziach, którzy decydują się zmienić płeć? Pan Bóg niczego nie robi z przypadku. Trzeba zaufać Wyższej Sile, która stworzyła człowieka. Trzeba się z tym pogodzić. Ale nie wykorzystywać tego tak, jak Grodzka. A gender trzeba wyprowadzić z uczelni? Koniecznie. To ideologia śmierci. Jej promotorzy robią społeczeństwu ogromną krzywdę. Nieustannie jesteśmy oswajani z gender i powszechnym wręcz homoseksualizmem. Mniejszość powinna mieć głos, ale nie powinien on być bardziej słyszalny niż ten większości. Dziwię się, ze dożyliśmy takich czasów, w których musimy tłumaczyć się, że chcemy być identyfikowalni płciowo. To szkodliwe działanie wbrew naturze. Nadszedł czas, by się tej chorej ideologii przeciwstawić w każdy możliwy sposób. Ewa Jemielity powiedziała też, że ""obecnie rządzący chyba nie chcą aby nas przybywało, dlatego tak promują gejów, lesbijki, i transwestytów"". Rząd Tuska nie robi nic na rzecz dzietności, a finansuje np.: pomoc osobom transseksualnym czy homoseksualistom. Nie myśli o przyszłości. Może nie celowo, ale w skutek nieprawdopodobnej niekompetencji i braku profesjonalizmu doprowadzają rzeczywiście do tego, by Polaków było coraz mniej. Nie ma Pani żalu do koleżanek z prawicy, że podobnie jak część działaczek z przeciwnej strony, przekracza wszelkie granice kultury słowa w swoich wypowiedziach i tak lubuje się w obrażaniu innych? Wiem jedno: środowiska kobiece, ze względu na dzielące ich ogromne różnice ideowe, nie chcą ze sobą rozmawiać. Czas dorosnąć do języka debaty, używać go nie jako broń, lecz jako narzędzie. Ja nie mam zamiaru nikogo oceniać. Choć jak ktoś mnie opluwa, to krew się we mnie burzy i mam ochotę zrobić to samo. Powstrzymuję się, ale sprzeciw jest naturalny. A rację mają Wipler, Terlikowski czy Sikorski, że dla dzieci lepiej jest wychowywać się w szkołach, do których nie są przyjmowani uczniowie pochodzący z rozbitych rodzin? Nie zapominajmy, że wychowanie dzieci leży w rękach ich rodziców. Jeśli tak zadecydują, to znaczy, że ten wybór uznają za słuszny. Ja znacznie bardziej obawiam się Tęczowych Przedszkoli, w których dzieci są oswajane z homoseksualizmem i faszerowane ideologią gender. Wizja Polski, w której dzieci są segregowane do szkół w zależności od tego, czy pochodzą z rodzin pełnych czy rozbitych wydaje się być upiorna. Podział dokonał się już wcześniej. Powstały przedszkola tęczowe, oswajające z homoseksualizmem. Rodziny zareagowały: po prostu nie chcą narażać swych dzieci na takie niebezpieczeństwa. Ale zgadzam się z panem: taka sytuacja pełnego podziału nie byłaby dobra.  Rozumiem jednak rodziców, którzy boją się o dzieci. No to na koniec zapytam jeszcze raz o ten dialog z feministkami. Może warto jednak rozmawiać. A zna pan jakąś nawróconą feministkę? Ja znam jedną… Przeszła na stronę konserwatyzmu? Tak. To Amerykanka, Teresa Tomeo. Byłam kiedyś z nią na spotkaniu. Nawróciła się, ale ma świadomość, jak wiele zła wyrządziła… Gdyby doszło do spotkania kobiet różnych środowisk, Wy byście mogły spróbować przeciągnąć na swoją stronę na przykład prof. Magdalenę Środę. Ja nie chcę oceniać i źle mówić o feministkach. Mam nadzieję, że dochodzimy do tego, by wzajemnie nie poddawać się ocenom. A profesora Środa… (smiech) To mnie pan rozbawił. Jeżeli zmieniłaby swoje poglądy i byłaby tak aktywna w walce o rodzinę, co w walce feministycznej, to: drzwi są otwarte…","Natasza Dembińska-Urbaniak z Janem Pospieszalskim, fot. facebook.com/pages/Kongres-Kobiet-Konserwatywnych",
https://wiadomosci.onet.pl/religia/przelom-w-glosnym-konflikcie-w-kosciele/tbh21,Przełom w głośnym konflikcie w Kościele?,"Federico Lombardi, rzecznik Watykanu, oświadczył, że Stolica Apostolska liczy na ""wypracowanie wspólnego stanowiska"" z amerykańskimi zakonnicami. W jego opinii może się to przyczynić zakończenia trwającego od ponad miesiąca ostrego konfliktu, który dotyczy kwestii ideologicznych.","Siostra Pat Farrell ma spotkać się z kardynałem Williamem Lavedą, przewodniczącym watykańskiego Biura Doktryny, a także z innymi duchownymi nadzorującymi specjalne śledztwo przeciwko siostrom zakonnym. Na razie nie wiadomo, jakie rezultaty przyniesie to spotkanie. Farell podkreśla, ze będzie to szansa na zaprezentowanie w pełni postulatów sióstr zakonnych.",Fot. AFP,
http://wiadomosci.onet.pl/kraj/gdansk-wychodzi-naprzeciw-kobietom/gdlrn,Gdańsk wychodzi naprzeciw kobietom,"W siedzibie Rady Miasta Gdańska odbyła się konferencja poruszająca problematykę równości kobiet i mężczyzn na Pomorzu, jak i w całym kraju. (np)",,,
https://wiadomosci.onet.pl/religia/opinie/milcza-na-ogol-ale-co-wiedza-to-wiedza-felieton/0598bzl,"Milczą na ogół – ale co wiedzą, to wiedzą… [FELIETON]","Pisałam kiedyś o książce ""Kobieta w czasach katedr"", której autorka, Regina Pernaud, uważa średniowiecze feudalne za jedyną jak dotąd epokę, w której mężczyzna nie wmawiał kobiecie niższości. Cyraneczka nie ptak, dziewczyna nie ludzie… I wyraziłam wątpliwość, czy taka epoka kiedykolwiek istniała; może najwyżej w owych wyjątkowych czasach wmawiano nieco rzadziej i słabiej? Istota sprawy leży chyba we wzajemnym braku zrozumienia psychiki kobiecej i męskiej, a ten brak jest odwieczny i wciąż nie widać, żeby się tu cokolwiek chciało zmienić. Może najlepiej będzie to zilustrować na kilku przykładach; weźmy najpierw problem odzieży - pisze siostra Małgorzat Borkowska OSB.","Kobieta, jak każdemu wiadomo, traktuje odzież nie tylko użytkowo: pragnie także przy jej pomocy uwydatnić swoją urodę. I to, jak od starożytności po dziś dzień twierdzą męscy moraliści, jest dowodem próżności, małostkowości i w ogóle umysłowej niższości. Otóż myliłby się, kto by sądził, że mężczyzna traktuje odzież wyłącznie użytkowo: nic podobnego, tylko że nadaje jej sens zupełnie inny. Istnieje bowiem, po pierwsze, swoista mistyka stroju, zupełnie męska, kobieta nie ma z tym nic wspólnego; nadaje się mianowicie odzieży symboliczne znaczenie o wielkim ładunku wartościowo-emocjonalnym. To dlatego za obrazę munduru grozi rozprawa sądowa; i dlatego do dziś, mimo znacznego w ostatnich czasach uproszczenia liturgii, zdejmowanie i wkładanie dwu różnych rodzajów nakrycia głowy jest stałym składnikiem celebry pontyfikalnej. A po drugie, jak kobieta urodę, tak mężczyzna stara się przy pomocy stroju uwydatnić swoje znaczenie; i to już nie jest, a gdzieżby, ani próżność, ani małostkowość, tylko coś bardzo poważnego. Stąd to dostojne stroje sędziów i profesorów uniwersytetu, ustalone w czasach, gdy obie te funkcje dostępne były wyłącznie mężczyznom. Stąd też fakt, że stare akta kapituł diecezjalnych pełne są podań, które księża kanonicy wnosili aż do Rzymu, żeby im było wolno dodać do swego chórowego stroju jakąś specjalną koroneczkę czy wstążeczkę; i pozwoleń z całą powagą na to udzielanych; i potem sądowego ścigania księży spoza kapituły, którzy bezprawnie również taką koroneczkę sobie doczepili… Kto nie wierzy, niech zajrzy do archiwum. Jeśli więc i mężczyzna, i kobieta nadaje odzieży jakieś dodatkowe znaczenie i wykorzystuje ją dla swej próżności, tyle że w inny sposób – to czy nie powinny by obie strony podejść do rzeczy z jednakową tolerancją? Weźmy z kolei kwestię siły. Już chyba od IV wieku istnieje w liturgii kolekta na dzień świętej męczennicy Agnieszki, zaczynająca się od słów: Boże, Ty nawet i płci słabej pozwoliłeś odnieść zwycięstwo męczeństwa. Jest to zabawne nieporozumienie. Męczeństwo nie kufer: wymaga nie czynnej siły mięśni, ale biernej zdolności do znoszenia cierpień. A tę kobieta posiada z natury większą niż mężczyzna: to ona jest zaplanowana do rodzenia. I jeśli tylko dysponuje odpowiednią (co w jej wypadku znaczy: odnoszącą się do jakiejś osoby) motywacją, potrafi znieść więcej niż niejeden dzielny wojak. Były takie niespodzianki nawet i w nowoczesnych izbach tortur. Gdyby więc to był kufer, rzeczywiście cudem tylko mogłaby go unieść Agnieszka; ale skoro to było męczeństwo, większym cudem jest, że zniósł je Wawrzyniec. Tylko że autor tej kolekty kojarzył automatycznie dzielność z męskością (czyż nie nazywa się to inaczej męstwem?), toteż z wielkiego podziwu aż powinszował Panu Bogu takiego osiągnięcia. Ta różnica w zdolności do noszenia i do znoszenia leży, nawiasem mówiąc, u podstaw faktu, że odkąd klasztorom żeńskim nie stawia się już ograniczeń liczebności, życie czysto kontemplacyjne prowadzi więcej kobiet niż mężczyzn. To one łatwiej wytrzymują sytuację, w której inicjatywa należy do Boga, a człowiekowi pozostaje już tylko dać się zmielić Bożemu młynowi. Mało co różni kobietę od mężczyzny tak głęboko, jak stosunek do osób i do rzeczy. Mężczyzna nazywa to u kobiety subiektywizmem: dlaczegóż bowiem ona, zamiast zastanowić się nad wartością argumentu, pyta przede wszystkim o coś tak nieistotnego jak Kto to powiedział? Kobieta nazywa te u mężczyzny bezdusznością. Jej zdaniem dobry jest on do namotania rekordowej ilości martwych pasów transmisyjnych na martwych kółkach w maszynie, i wdzięczność mu za to; czerpie też intelektualną rozkosz z ustawiania oderwanych pojęć w coraz to nowe krzyżówki; ale nadrzędną wartość osoby ludzkiej zna tylko w teorii i nigdy jej szczerze nie przyjmie. Z obu stron dopuszcza się oczywiście wyjątki: przypomina się, że są kobiety na katedrach filozofii i są mężczyźni o takiej wrażliwości, jaką miał brat Albert czy Pier-Giorgio Frassati. Ale ogólną zasadę obie strony wyznają niewzruszenie i boczą się na siebie z tej racji. Tymczasem i tu także ta wrodzona różnica powinna być okazją do wzajemnego wzbogacenia się. A jest tego obustronna potrzeba, zwłaszcza iż rzecz dotyczy także Boga. Mężczyzna łatwiej rozwiąże problem teologiczny (choć otwartą pozostaje kwestia, czy go sam niepotrzebnie nie stworzył), ale kobieta łatwiej nawiązuje kontakt z Bogiem Żywym. Stąd to między innymi większa frekwencja kobiet w Kościele i fakt, że na ogół wielcy święci uczą prawd Bożych, a wielkie święte – miłości Boga. Z punktu widzenia kobiety typowo męskim kalectwem jest postawa teologa, który w mowie i piśmie żongluje radośnie prawdami wiary, ale zapomina się modlić. Tomy można by pisać (i zapisali je już psychologowie, ale niestety najczęściej swoim fachowym językiem) o nieporozumieniach wynikających z przypisywania drugiej płci pragnień i reakcji identycznych z własnymi. Bardzo niewielu mężczyzn orientuje się, że u kobiety istnieje obszerna strefa przyjaźni, nie mająca nic wspólnego z seksem i mieszcząca na równych prawach i kobiety, i mężczyzn. U mężczyzny taka strefa przyjaźni nosi w zasadzie napis Tylko dla panów. Przypisując kobiecie analogiczną postawę, traktuje się bardzo często każde jej spojrzenie, każdy jej uśmiech jako uwodzicielski. Jeżeli młody kleryk Kolbe wierzył, iż Rzym pełen jest bab czyhających na jego cnotę, to powtarzał niewątpliwie opinię panującą wśród kleryków w ogóle… ale kobiety słysząc o tym pytają zwykle, czy oni wszyscy naprawdę mają się za aż tak pociągających, żeby warto było czyhać? Problem chronienia swojej cnoty przed kobietą nie powstał (jak chce obiegowa propaganda) razem z katolickim celibatem. Już jaskiniowiec przeżywał nieraz konflikt: czy zostać z żoną, czy razem z resztą hordy iść na mamuta. I jeżeli lojalność walczyła w nim z popędem, to oczywiście żonę robił stroną w tej walce; a jeżeli dokonał wyboru, który ściągnął na niego pogardę współplemieńców, to oczywiście żona była winna. Stąd prastare tabu, zabraniające współżycia małżeńskiego przed wyprawą wojenną: jeszcze w czasach króla Dawida było ono w mocy. Ale stąd także odwieczny wewnętrzny konflikt mężczyzny i odwieczne przerzucanie tego konfliktu na zewnątrz, na kobietę, bo już taka jest. Czyha. Uwodzi. Plami. Niestety i w naszych czasach wielu celibatariuszy koncentruje uwagę właśnie na takiej negacji. Tymczasem celibat, podjęty dla Królestwa Bożego, nie jest ucieczką przed zmazą: jest rezygnacją z dobra dla jeszcze większego dobra. Żeby to jednak zrobić, trzeba uznawać kobietę właśnie za dobrą, za równego sobie człowieka; i wtedy z człowieka, nie z plamy, zrezygnować dla Boga. Widocznie jednak łatwiej jest mężczyźnie trzymać się w garści, jeżeli wmówi sobie, że kobieta jest czymś zgoła podłym i niegodnym jego uwagi; w każdym razie wmawianie tego sobie (a oczywiście i kobiecie przy okazji) ciągnie się, odkąd świat siebie pamięta. Nic więc dziwnego, że mnóstwo kobiet rzeczywiście dało sobie tę niższość wmówić. Wytworzyło to galerię różnych typów kobiecych, z których najsmutniejszym jest może kobieta haremowa, wcale nie tylko w krajach islamskich istniejąca. Uwierzyła ona, że istnieje tylko jako naczynie seksu, i wedle tej wiary żyje, nawet już bez buntu. Jeżeli natomiast kobieta wierzy w głębi duszy w swoją niższość, ale buntuje się przeciw niej, to powstaje typ dzisiejszej feministki, która usiłuje w ogóle wyzwolić się z więzów kobiecości. Znałam takie, od nich słyszałam… Przeszkadza im na przykład, że mają wysokie głosy, więc starają się mówić basem. Noszą męskie stroje i starają się ograniczyć kobiece funkcje fizjologiczne, gdyż rodzenie dzieci jest poniżające… Jak na traktorze jedzie i orze, to dziewczyna… Nie trzeba się śmiać. To są na ogół kobiety bardzo nieszczęśliwe, które głęboko zraniono w ich kobiecości, i które szukając przyczyny swego nieszczęścia, uznały za nią właśnie swą kobiecość. A są w niej uwięzione na dożywocie: czy można sobie wyobrazić straszniejszy los? Dalej, istniały też i istnieją kobiety, które wierząc w tę wmawianą im niższość, zadomowiły się w niej całkiem wygodnie. Nawet zmieniły ją w pozycję uprzywilejowaną, pozycję istoty słabej, a więc chronionej. Święta Teresa z Avili, kiedy prześladowały ją współsiostry, mówiła o typowych wadach kobiet; ale kiedy prześladowali ją księża i mnisi, to już tylko samego szatana potrafiła winić, bo o istnieniu wad typowo męskich w jej świecie nie było mowy. Męskie mogły być tylko cnoty. Ta sama jednak święta Teresa owijała sobie dookoła palca biskupów, gubernatorów i wszelkich innych dostojników, którzy mimo swej męskiej i urzędowej wyższości aż mruczeli z ukontentowania, kiedy ich używała na posyłki. Można i tak, nawet z pozycji niższości. Mnóstwo kobiet jednak poprzez te wszystkie wieki nie dało sobie tego wmówić. Milczą na ogół – ale co wiedzą, to wiedzą. Mężczyzna podbija obce kraje, teraz nawet kosmos, ale wymaga stałej opieki jak dziecko, bo w życiu codziennym jest w dużej mierze bezradny. Kobieta słucha więc jego przechwałek, po czym zawiązuje zdobywcy szaliczek, bo inaczej by zachrypł podczas kolejnej zwycięskiej wyprawy i po powrocie nie mógłby się chwalić. Guziki do sędziowskiej togi też mu trzeba przyszyć, a nie zapomnieć wsunąć chustkę do nosa do kieszeni. I jeszcze uśmiechnąć się na pożegnanie: no, patrz, taki jesteś ważny i dzielny, idź, syneczku, zdobywaj świat. Kanapki masz w teczce.",S. Małgorzata Borkowska OSB,
http://wiadomosci.onet.pl/kraj/slowa-ktore-gwalca-feminoteka-w-protescie-przeciw-kulturze-gwaltu/jl4l9w,"""Słowa, które gwałcą"". Feminoteka w proteście przeciw ""kulturze gwałtu""","85% kobiet w Polsce doświadczyło molestowania w przestrzeni publicznej. Nowy spot fundacji Feminoteka ma za zadanie uzmysłowić, w jaki sposób słowa wpływają na szerzenie tzw. ""kultury gwałtu"".","""Dziewczyna musi być albo ładna, albo inteligentna"", ""Kobiety? Nadają się tylko do refrenów"", ""Z takimi biodrami tylko dzieci rodzić"" - to niektóre ze słów, które usłyszały pod swoim adresem kobiety występujące w spocie. Często zdania są zdecydowanie bardziej wulgarne. Spot stworzony w ramach kampanii Feminoteki ma uzmysłowić społeczeństwu, że przemoc seksualna nie ogranicza się do sfery cielesnej. Jak przekonują autorzy, słowa również uprzedmiotawiają, wykluczają, przekraczają granice intymności i ranią. I to od najmłodszych lat. Średnia wieku pierwszego doświadczenia molestowania - przytoczona przez fundację - to 12 lat. Fundacja Feminoteka od 2009 roku prowadzi telefon interwencyjny oraz bezpłatne porady psychologiczne i prawne dla kobiet doświadczających przemocy, w tym przemocy seksualnej.",,
https://wiadomosci.onet.pl/tylko-w-onecie/malgorzata-marenin-kim-jest-feministka-pozywajaca-abp-michalika/fmcj8k,"Małgorzata Marenin - kim jest feministka, pozywająca abp. Michalika?","Małgorzata Marenin - kim jest feministka, która już drugi raz oskarża abp. Józefa Michalika za słowa o pedofilii? Działała w partii Janusza Palikota, ale odeszła. Wspiera Annę Grodzką, która całuje ją w usta, chcąc pozdrowić całe stowarzyszenie Marenin.","- Jestem antyklerykałką - deklaruje wprost. Wykształcenie: wyższe - chemia z ochroną środowiska, ale lubi też malarstwo i rysunek. Ostatnio najbardziej jednak politykę. Nie uważa się za ""awanturnicę"", ale za osobę odważną i zdeterminowaną. Na co dzień nauczycielka i feministka. Hobbystycznie trenowała boks. - Póki co, do sądu nie można wchodzić w rękawicach, więc czekają na inną okazję - żartuje w rozmowie z Onetem. Twój Ruch okazał się dla Małgorzaty Marenin ""bezideowy"". - Janusz Palikot ogromnie mnie rozczarował - nie kryła. Twierdziła, że Palikot najpierw zachęcał do antyklerykalnych działań, a potem ją krytykował. - Ubolewam nad tym, że szef partii jest tak chwiejny - mówiła. Rzuciła więc tę partię i poszła bardziej na lewo. I do sądu - dwa razy. W 2013 r. pozwała abp. Józefa Michalika - za pierwszy razem był to prywatny akt oskarżenia, a więc broń prawna wykorzystywana przez osoby czujące się ofiarami przestępstwa, podczas gdy prokuratura nie chce oskarżać. Efekt był taki, że abp Józef Michalik nie pojawił się na sali rozpraw, a sąd we Wrocławiu umorzył postępowanie. Podobnie, po zażaleniu Marenin, postąpił sąd w II instancji, uznając, że hierarcha nie pomówił kobiety. Sporne były te słowa abp. Michalika z 16 października 2013 r. we wrocławskiej katedrze: - Wiele dziś mówi się - i słusznie - o karygodnych nadużyciach dorosłych wobec dzieci. Tego rodzaju zła nie wolno tolerować. Ale nikt nie odważy się pytać o przyczyny, żadna stacja telewizyjna nie walczy z pornografią, promocją fałszywej, egoistycznej miłości między ludźmi. Nikt nie upomina się za dziećmi cierpiącymi przez brak miłości rozwodzących się rodziców, a to są rany bolesne i długotrwałe. Hierarcha pomstował też na ""nową ideologię gender"" i na ""najbardziej agresywne polskie feministki"". Jednak zdaniem sądu ""użycie określeń takich jak »agresywne feministki« rozwodzący się rodzice w żaden sposób nie wskazuje, że podmiotem wypowiedzi oskarżonego była oskarżycielka prywatna"". Czyli Marenin. Spraw trafiła do kosza. Oskarżyciela jednak podtrzymywała: - Słowa abp. Michalika upokarzają mnie jako samotną matkę po rozwodzie, który odbył się z winy męża. Feministka szybko zapowiedział, że się nie podda. Złożyła drugi pozew: tym razem już cywilny. Feministka żąda 1 tys. zł i przeprosin tak w czasie homilii, jak i w ogólnopolskiej gazecie. Sprawa toczy się w Przemyślu, gdzie mieszka i urzęduje abp Michalik. - Jestem oburzona stwierdzeniem, że moje dziecko jest zaniedbane i pragnie miłości innego człowieka i wpycha się do łóżka pedofilom, a pedofilom w środowisku księży w szczególności - mówiła przed drugim procesem. 33-letnia Meranin sama jest cztery lata po rozwodzie i samotnie wychowuje dziecko. Abp Michalik w odpowiedzi na pozwy bronił się - ale nie w sądach, to tam się nie pojawiał - że ""ona wykonuje czyjeś zlecenie"". W jego ocenie ""nie mam najmniejszej wątpliwości, że chodzi o to, by przestraszyć ludzi Kościoła, by nie zabierali głosu w sprawach, które są niewygodne"". Na czyje zlecenie Pani działa? - pytamy Małgorzatę Marenin. - Abp. Michalika poniosła wyobraźnia - ocenia. I dodaje: - Jeśli wykonuję czyjeś zlecenie, to od dzieci, które same bronić się nie mogą; od dzieci, które pochodzą z rozbitych rodzin. Nie ma kto stanąć w ich obronie, a to one stają się teraz grupą docelową dla księży-pedofilii. M.in. za takie kąśliwe tezy czasami ktoś ją zaczepi na ulicy albo zadzwoni i obrzuci wyzwiskami. Mimo niedługiego stażu w polityce Marenin zdążyła już kandydować w kilku wyborach. Zawsze z podobnym skutkiem. Jakich? W okręgu wyborczym nr 82 (woj. świętokrzyskie) w wyborach uzupełniających do Senatu. Powód był prosty: ktoś musiał zastąpić Beatę Gosiewską (PiS), która była senatorem, ale zdobyła mandat europoselski. Marenin wystartowała jako reprezentantka Demokracji Bezpośredniej. Efekt? Liczba zdobytych głosów: 325, czyli 1,19 proc. poparcia - ostatnie miejsce. Porażką okazał się też projekt Nowoczesna Lewica Nowoczesnego Samorządu, pod którego szyldem Marenin wystartowała na prezydenta Kielc. - Popierają mnie ludzie o poglądach, nowoczesnych, humanitarnych, osoby tolerancyjne i wrażliwe społecznie - deklarowała. A później zajęła ostatnie miejsce. Kandydowała też do Parlamentu Europejskiego (jeszcze z ramienia Twojego Ruchu) - bez sukcesu. Nie kryła zarazem, że być może wystartuje do Sejmu - na jesieni br. - Polityka cały czas jest mi bliska. Teraz jednak nie ma partii, którą chciałabym reprezentować. Jeśli powstanie wspólna lewicowa lista, to będziemy się starać wejść do parlamentu. Może nie w tym roku, może w kolejnych wyborach - mówi Onetowi. Mówi ""my"", myśląc o sobie, Barbarze Nowackiej, Annie Grodzkiej i prof. Janie Hartmanie. Teraz Marenin stara się razem z lewicą pozaparlamentarną jednoczyć różne ruchy społeczne i partie. W tym celu publikuje w sieci swoje krótkie wystąpienia. Na przykład na tle zdjęcia, na którym prezydent Bronisław Komorowski daje na tacę 20 zł, feministka mówi tak: - Należy zerwać z państwem wyznaniowym, z państwem mistycyzmu religii katolickiej. Feministka, po odejściu z partii Palikota, skupiła się na działalności swojego Stowarzyszenia Stop Stereotypom (SSS). Na jednym z nagrań: - Dla członków Stowarzyszenia Stop Stereotypom - mówi Anna Grodzka i całuje w usta Małgorzatę Marenin. Potem obie uśmiechnięte patrzą w kamerę. - Budzimy nowoczesną lewicę - to jej hasło. Marenin teraz nie startuje w żadnych wyborach, ale weszła do sztabu Grodzkiej. Najbliżej jest jej właśnie do pierwszej polskiej transseksualnej posłanki. Bardzo blisko też jej do prof. Hartmana, który bardzo entuzjastycznie mówi o procesach, które Marenin wytacza byłemu szefowi Episkopatu.",Małgorzata Marenin,
https://wiadomosci.onet.pl/religia/malgorzata-marenin-nie-jestem-awanturnica/2nvfm,Małgorzata Marenin: nie jestem awanturnicą,"Nie czuję się awanturnicą. Nie chodzi też o sam rozgłos, ale o moje i setek innych osób urażone uczucia. Mam nadzieję, że ten proces, a w konsekwencji wyrok wrocławskiego sądu, bardziej zbliży nas do idei świeckiego państwa, że uświadomimy sobie to, że księża są tacy sami jak my. Jeśli sobie to zrozumiemy, nasze społeczeństwo będzie zdrowsze – mówi Małgorzata Marenin, feministka z Kielc i matka samotnie wychowująca dziecko, która pozwała do sądu arcybiskupa Józefa Michalika.","Maciej Stańczyk: Na dzisiaj wrocławski sąd wyznaczył pierwszy termin rozprawy, na której zajmie się Pani pozwem przeciwko arcybiskupowi Józefowi Michalikowi. Z jakimi emocjami jedzie Pani do Wrocławia? Małgorzata Marenin: Jestem pełna nadziei na pozytywne rozpatrzenie mojej sprawy. Tym bardziej że w piśmie, które dostałam z wrocławskiego sądu, jako przedmiot posiedzenia wskazano rozważenie (przez sąd – przyp. red.) kwestii wydania wyroku o warunkowym umorzeniu postępowania przeciwko arcybiskupowi. Skonsultowałam to z prawnikami i wszyscy są zgodni co do tego, że podstawą prawną dla takiej decyzji sądu jest przesłanka, że mogło dojść do popełnienia przestępstwa, choć np. wina i społeczna szkodliwość czynu mogą nie być znaczne. Ale być może w sądzie usłyszymy, że słowa arcybiskupa Michalika były przestępstwem. Tego Pani oczekuje? Przede wszystkim chciałabym usłyszeć, że homilia arcybiskupa Józefa Michalika, a zwłaszcza słowa, w których odpowiedzialność za pedofilię w Kościele zrzucił na barki rodzin rozbitych i feministek, mogły być dla tych osób obraźliwe, że rozwodnik, rodzic samotnie wychowujący dzieci mógł się poczuć upokorzony, pomówiony. Tak jak Pani? Tak, kiedy usłyszałam słowa arcybiskupa, poczułam się najpierw wzburzona i pomówiona. W swojej homilii Józef Michalik mówił o rodzicach samotnie wychowujących dzieci, jakby byli narzędziami w rękach diabła. Sama jestem prawie trzy lata po rozwodzie, samotnie wychowuję dziecko i poczułam się wypowiedzią arcybiskupa obrażona. To niesprawiedliwe obarczać winą za grzechy Kościoła osoby, które są po rozwodzie, które często decydują się na rozwód właśnie po to, aby uchronić dzieci przed patologiami występującymi w rodzinie. To niesprawiedliwe mówić, że dziecku z rozbitej rodziny brakuje miłości i troski. Takie słowa to spore nadużycie. Gdyby arcybiskup powiedział ""przepraszam"". To załatwiłoby sprawę? Oczywiście, ale tylko wtedy, gdyby słowa przeprosin były szczerze wypowiedziane. Ale może arcybiskup nie ma za co przepraszać. Zastanówmy się. Prawnicy komentujący całą sprawę mówią, że do pomówienia mogłoby dojść, gdyby wypowiedź arcybiskupa była bardziej precyzyjnie adresowana, do konkretnej osoby, a nie tak abstrakcyjnie, jak miało to miejsce. Twierdzą, że nie można nawet mówić o zamiarze pomówienia. Może Józef Michalik chciał tylko zwrócić uwagę na problem rozbitych rodzin i dzieci, które w nich są wychowywane? Po kazaniu arcybiskupa rozmawiałam z kilkoma osobami, podobnie jak będących rozwodnikami i samotnie wychowującymi dzieci. One również były oburzone tym, co usłyszały, poczuli się odrzuceni. To był dla mnie dowód na to, że nie jestem nadwrażliwa. Arcybiskup przekroczył granicę. Ksiądz jest oczywiście tylko człowiekiem, może się mylić, ale za swoje słowa musi odpowiadać jak każdy obywatel. Nie stoi ponad prawem. Nie tylko mnie jego słowa obraziły, ale większą grupę osób. Grupę, która do tej pory nie miała swojego reprezentanta. Ale tylko Pani zdecydowała się na drogę sądową? Tylko mnie starczyło odwagi i determinacji. A może chodziło o rozgłos? Pani – feministka, działaczka Twojego Ruchu - kontra arcybiskup. Czuje się Pani awanturnicą? Nie, nie czuję się awanturnicą. I nie chodziło o rozgłos, a o moje i setek innych osób urażone uczucia. Zresztą nie spodziewam się wysokiej kary dla arcybiskupa. Nawiązka, o którą wnoszę, też jest niewysoka (2 tys. zł – przyp. red.), a pieniędzy nie chcę dla siebie, tylko na rzecz fundacji Centrum Praw Kobiet. A polityka? Może chodzi o politykę? Kiedy blisko trzy lata temu decydowałam się na rozwód, myślałam o dziecku, nie o polityce, naprawdę byłam od niej daleka. Ale teraz pani jest w polityce. Księża też prowadzą swoją własną politykę. To o co chodzi? O powolną zmianę świadomości Polaków, że ksiądz nie jest wcieleniem Boga, że nie może być bezkarny, że tak jak każdy człowiek ma prawo popełniać błędy i grzechy, ale że za nie odpowie, tak, jak każdy z nas. Mam nadzieję, że ten proces, a w konsekwencji wyrok wrocławskiego sądu bardziej zbliży nas do idei świeckiego państwa, że właśnie uświadomimy sobie to, że księża są tacy, sami jak my. Jeśli to zrozumiemy, nasze społeczeństwo będzie zdrowsze. A po co list do papieża Franciszka, którego też jest Pani inicjatorką? Chcemy w tym liście poinformować papieża o pedofilii w polskim Kościele, wokół której w naszym odczuciu panuje zmowa milczenia. Zebraliśmy około tysiąca podpisów pod listem, w poniedziałek (z Małgorzatą Marenin rozmawiamy w czwartek, 16 stycznia – przyp. red.) jeszcze przed procesem wysyłamy list do Watykanu. Mamy nadzieję, że papież zareaguje, że doczekamy się jakiejś odpowiedzi, że nasz list nie zginie w powodzi innych listów. Być może uda się przełamać tę zmowę milczenia. W liście piszemy też o moim pozwie wytoczonym arcybiskupowi Michalikowi. Łatwo sobie można wyobrazić reakcję zwolenników arcybiskupa.",Małgorzata Marenin,
https://wiadomosci.onet.pl/kraj/kobiety-coraz-czesciej-na-kierowniczych-stanowiskach/k4vsvqv,Kobiety coraz częściej na kierowniczych stanowiskach,"W 2018 r. na świecie zwiększył się średni udział kobiet w zarządach i radach nadzorczych dużych spółek. Polska pozostaje w tej kwestii poniżej średniej - podaje ""Rzeczpospolita"".","Średni udział kobiet w zarządach i radach nadzorczych spółek zwiększył się w 2018 r. z 15 proc. do 16,9 proc. - podaje tegoroczna, szósta edycja raportu ""Women in the Boardroom: A Global Perspective"", przygotowana przez firmę doradczą Deloitte. Największym odsetkiem kobiet na kierowniczych stanowiskach mogą pochwalić się sektory FMCG (dóbr konsumenckich) farmaceutyczny i medyczny oraz finansowy - informuje ""Rz"". Są to trzy branże, w których zarówno w skali świata, jak i Europy udział kobiet w zarządach jest największy i stanowi prawie jedną piątą. Raport pokazuje jednak, że Polska nieco odstaje od tego trendu. Co prawda i nad Wisłą udział kobiet w zarządach i radach nadzorczych spółek notowanych na GPW wzrósł w ciągu ostatnich dwóch lat, ale jest niższy od tego pokazanego w badaniu Deloitte. ""Latem tego roku panie stanowiły tam 15,8 proc. członków rad nadzorczych (wobec 15,2 proc. w 2017 r.) i 13 proc. składu zarządów. Jednak tylko 6 proc. spółek miało prezesa kobietę"" - podaje dziennik. To niedobra wiadomość, bo sprawdzono, że różnorodność we władzach przekłada się na lepsze wyniki finansowe czy poprawę poziomu innowacyjności. – Nasze badanie potwierdza, że bariery utrudniające osiągnięcie różnorodności w organizacjach nie zniknęły. Schematy kulturowe, podświadome uprzedzenia, brak traktowania różnorodności jako celu biznesowego, to kilka podstawowych zadań wymagających konkretnych działań – komentuje dla ""Rz"" Iwona Georgijew, partner w Deloitte, liderka Diversity & Inclusion w Deloitte w Europie Środkowej. Źródło: ""Rzeczpospolita""",,
https://wiadomosci.onet.pl/kraj/katarzyna-bratkowska-zamierza-w-wigilie-usunac-ciaze/8yepg,Katarzyna Bratkowska zamierza w wigilię usunąć ciążę,"- Jestem w ciąży i zamierzam ją przerwać - tym stwierdzeniem feministka Katarzyna Bratkowska zaskoczyła na antenie Polsat News wszystkich widzów. Siedzący razem z nią w studio poseł Jacek Żalek z Polski Razem reagował: - Pani prowokuje. Ale jeśli to prawda, to mam nadzieję, że pani urodzi to dziecko - mówił. W rozmowie z natemat.pl Bratkowska potwierdziła tę informację i zapowiedziała, że podda się aborcji w wigilię. - Żeby było weselej - dodała.","Rozmowa w programie ""Tak czy nie"", do którego zaproszeni zostali Katarzyna Bratkowska i Jacek Żalek, dotyczyła kwestii zaostrzenia kar za aborcję. Pod jego koniec, feministka zdecydowała się na wyznanie: - Jestem w ciąży i zamierzam ją przerwać. Bardzo proszę, żeby pan na mnie doniósł, nasłał na mnie policję. Niech pan rozkaże mi urodzić, niech mnie pan zmusi - mówiła do Żalka. - Namawiam do tego, by poważnie potraktowała pani swoje macierzyństwo. Myślę jednak, że pani prowokuje. Ale jeśli nie, to mam nadzieję, że pani urodzi to dziecko - odpowiedział poseł znany ze swoich konserwatywnych poglądów. Sprawę komentował też portal Fronda.pl. ""Będę się za nią gorąco modlić. Za nią i jej nienarodzone dziecko. I zachęcam do adopcji duchowej tego dziecka wszystkich czytelników. Tylko tyle i aż tyle możemy zrobić w tej sprawie..."" - napisała na jego łamach Marta Brzezińska-Waleszczyk. W rozmowie z portalem natemat.pl, Bratkowska przyznała, że na antenie Polsat News wcale nie blefowała. - 24 grudnia, czyli w wigilię - żeby było weselej - zamierzam przerwać ciążę. Jest bardzo wiele sposobów. Mogę połknąć jakąś substancję, mogę to zrobić ""przez nieuwagę"", mogę się potknąć i spaść z czegoś, mogę wziąć za gorącą kąpiel, mogę wziąć środki przeczyszczające itd. W każdym razie 24 grudnia zamierzam przerwać ciążę - poinformowała Bratkowska. Pytana, czy nie boi się tak otwarcie mówić o usunięciu ciąży, stwierdziła: - A co? Przyjdzie policja i mnie zaaresztuje? Sprawdzi mnie? - Ustalmy, gdzie są granice. Teraz nakażemy rodzić dzieci z gwałtów, dzieci ciężko upośledzone, a to jest często krótkie życie, pełne cierpienia dla tych dzieci. Czym innym jest przerwanie ciąży w odpowiednim momencie, a czym innym jest urodzenie, patrzenie, cierpienie itd. Ale mnie interesuje ten rzekomo kompromisowy nakaz rodzenia - czy to jest skuteczne, czy chodzi tylko o prześladowanie kobiet - wyjaśniła znana feministka. Niedawno w mediach pojawiła się informacja, że Komisja Kodyfikacyjna przygotowała propozycje zmian w Kodeksie karnym, przewidujące podwyższenie kary za aborcję i wprowadzenie pojęcia ""dziecka poczętego"". Dotychczasowy art. 152 par. 1 kodeksu karnego mówiący, że ""Kto za zgodą kobiety przerywa jej ciążę podlega każe pozbawienia wolności do lat 3"", miałby otrzymać brzmienie: ""Kto powoduje śmierć dziecka poczętego niezdolnego do samodzielnego życia poza organizmem matki, podlega karze pozbawienia wolności od 3 miesięcy do lat 5"". Za niepokojące uznał te informacje m.in. poseł TR Michał Kabaciński. Według niego pojawiające się informacje dotyczą zaostrzenia prawa aborcyjnego ""w sposób barbarzyński, który nie może być utożsamiany z działaniem państwa, które chce być państwem demokratycznym, nowoczesnym, europejskim"". - Jak słyszymy dziś z nieoficjalnych informacji, jeden z wiceministrów sprawiedliwości uważa, że jest to prywatna inicjatywa ministra Biernackiego. Moim zdaniem - jako prawnika - jeśli minister sprawiedliwości próbuje realizować swą własną prywatną politykę poprzez swe własne prywatne poglądy i chce narzucać społeczeństwu przez przepisy prawne swą ideologię, jest to niepokojące - powiedział Kabaciński. Dodał też, że ""narzucanie tego typu ideologii nie jest zgodne z naszą ustawą zasadniczą"". Odnosząc się do wypowiedzi polityków TR, rzeczniczka MS Patrycja Loose poinformowała, że minister sprawiedliwości Marek Biernacki nie przygotował projektu zmian kodeksu karnego, który dotyczyłby kwestii aborcji. - Projekt nowelizacji kodeksu karnego, który został dzisiaj skierowany do konsultacji społecznych i uzgodnień międzyresortowych dotyczy systemu orzekania kar i ma na celu m.in. zwiększenie udziału kar wolnościowych (takich jak grzywna i kara ograniczenia wolności) w orzeczeniach sądów. W projekcie tym nie znalazły się żadne propozycje zmian dotyczące przestępstw przeciwko życiu i zdrowiu - podkreśliła. Zaznaczyła jednocześnie, że takie propozycje znajdują się w projekcie nowelizacji kodeksu karnego (części szczególnej) przygotowanym przez Komisję Kodyfikacyjną Prawa Karnego - organu doradczego ministra sprawiedliwości - nad którym Ministerstwo Sprawiedliwości nie podjęło dotychczas żadnych prac. - Projekt Komisji nie może być traktowany jako projekt rządowy, a o jego ewentualnym ostateczny kształcie decyduje minister sprawiedliwości i Rada Ministrów - zaznaczyła Loose.",Katarzyna Bratkowska,
https://wiadomosci.onet.pl/tylko-w-onecie/prof-magdalena-sroda-swiadomosc-feministyczna-dotrze-w-koncu-do-wszystkich-nawet-do/z0ntglt,Prof. Magdalena Środa: Świadomość feministyczna dotrze w końcu do wszystkich. Nawet do koleżanek z ONR,"Z prof. Magdaleną Środą rozmawialiśmy podczas IX Kongresu Kobiet w Poznaniu, którego jest inicjatorką. Przez dwa dni ponad pięć tysięcy osób wzięło udział w licznych debatach i panelach poświęconych prawom kobiet. Prezydent Poznania nazwał to wydarzenie najważniejszym w tym roku. A nam prof. Magdalena Środa mówi o tym, jak politycy nadal nie uważają praw kobiet oraz ochrony ich bezpieczeństwa, a także dzieci, za istotne i jak w dalszym ciągu wszystkie kwestie z nimi związane spychane są na boczny tor. Kto może to zmienić? Magdalena Środa uważa, że tylko same kobiety.",                                    ,,
https://wiadomosci.onet.pl/kraj/janina-lesiak-zal-madrych-delikatnych-wrazliwych-kobiet/mt8rqh0,Janina Lesiak: staję po stronie słabych kobiet,"Jest mi żal mądrych, delikatnych, wrażliwych kobiet. Nie pasuje do nich złość, chamstwo, agresja, podłość, wulgarność, a muszą się w to ubierać, żeby przetrwać albo jakoś się umościć w męskim świecie. To bardzo niesprawiedliwe - mówi pisarka Janina Lesiak autorka powieści: „Wspomnienie o Cecylii, smutnej królowej”, „Miłosna kareta Anny J.”, „Dobrawa pisze CV”, „Jadwiga z Andegawenów Jagiełłowa. Album rodzinny” czy „Ja, Bona”.",                                ,,
https://wiadomosci.onet.pl/kiosk/prof-jerzy-vetulani-kobietom-neurony-sie-nie-psuja/pjbnpc,Prof. Jerzy Vetulani: kobietom neurony się nie psują,"- Uznajemy, że mózg męski i żeński są różne, ale równe. Otóż to tylko częściowo jest prawdą. Jeżeli chodzi o starzenie się, mózg męski jest w znacznie gorszej sytuacji, niż mózg żeński. (…) Starzy władcy są nie do zniesienia. Jeżeli spojrzymy na historię – szaleństwa popełniali zazwyczaj niemłodzi już królowie i cesarze. A wiekowe władczynie? Nie. Bo one, zachowując pamięć i funkcje mózgu, potrafią wykorzystać swoje doświadczenie. W stadzie słoni przewodzi najstarsza samica. W rodzinie często, a zwłaszcza w czasach ciężkich, to babcie odgrywają taką rolę - mówi w rozmowie z  Onetem prof. Jerzy Vetulani.",                                   ,,
https://wiadomosci.onet.pl/swiat/ikona-niemieckiego-feminizmu-wypowiada-wojne-prostytucji/gd61d,Ikona niemieckiego feminizmu wypowiada wojnę prostytucji,"Alice Schwarzer wypowiedziała wojnę prostytucji. Celem kampanii jest zmiana liberalnej ustawy, która przekształciła Niemcy w raj dla amatorów płatnego seksu z całej Europy. Nie wszystkie prostytutki uważają się jednak za ofiary.",                 ,,
https://wiadomosci.onet.pl/kraj/prof-sroda-kim-bylby-kaczynski-bez-rozsadnej-zony-marii-lub-kim-bylby-pilsudski-bez/g4c6exy,"Prof. Środa: ""Kim byłby Kaczyński bez rozsądnej żony Marii lub kim byłby Piłsudski bez Aleksandry, feministki radykalnej?""","- Przypomnijmy sobie, gdzie byłyśmy sto lat temu. Nie wierzę, że jakakolwiek kobieta chciałaby wrócić do tamtych czasów – mówi profesor Magdalena Środa, z którą rozmawiamy z okazji Gali 100-lecia Praw Wyborczych Kobiet odbywającej się właśnie w Gdańsku.",                     ,,
