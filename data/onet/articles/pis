https://wiadomosci.onet.pl/kraj/muzeum-slaskie-marszalek-chce-odwolac-dyrektora-minister-z-pis-odpowiada/xvwqef7,"Marszałek z PiS chce odwołać dyrektor Muzeum Śląskiego. Minister z PiS odpowiada, że nie ma do tego podstaw","Nieprawidłowości wykazane w Muzeum Śląskim nie stanowią wystarczającej przesłanki do odwołania dyrektora Muzeum – czytamy w piśmie wicepremiera i ministra kultury Piotra Glińskiego do marszałka woj. śląskiego. Jakub Chełstowski uważa, że kontrola w placówce wykazała ""porażający styl zarządzania placówką"".","Pismo ministra do marszałka udostępniła w serwisie ""Kultura Niepodległa"" Alina Czyżewska. Piotr Gliński stwierdza w nim, że ""nieprawidłowości wykazane w Muzeum Śląskim w Katowicach podczas przeprowadzonych przez pracowników Urzędu Marszałkowskiego Województwa Śląskiego kontroli i audytu (jego zdaniem - red.), nie stanowią na obecną chwilę wystarczającej przesłanki do odwołania dyrektora Muzeum"". To odpowiedź na próbę odwołania przez marszałka Jakuba Chełstowskiego dyrektor Muzeum Śląskiego. Powodem mają być wyniki kontroli i audytu w placówce prowadzonej przez Alicję Knast. O sprawie pisaliśmy w listopadzie ubiegłego roku. Marszałek Jakub Chełstowski komentował wówczas, że kontrola wykazała m.in. brak dbałości o finanse publiczne poprzez niepodanie do publicznej wiadomości stawek opłat za wynajmowane powierzchnie. Dyrektor miała też naruszyć przepisy ustawy o rachunkowości oraz sprawować niewystarczający nadzór nad mieniem placówki w zakresie dysponowania elementami demontowanych wystaw czasowych. – To są pieniądze publiczne, musimy zarządzać nimi racjonalnie. Pani Knast sobie z tym nie poradziła – mówił. Dyrektor Alicja Knast uważa natomiast, że próba jej odwołania ma charakter polityczny. Jej zdaniem podpadła politykom partii rządzącej, gdy odmówiła m.in. organizacji konferencji PiS w Muzeum Śląskim. Innym razem, gdy trwał strajk nauczycieli, Muzeum zorganizowało darmowe zwiedzanie dla dzieci - wówczas urząd marszałkowski miał zażądać, aby w komunikacji nie posługiwać się słowem ""strajk"". Do kolejnego konfliktu miało dość, gdy w związku z organizacją 15 sierpnia defilady w Katowicach, Muzeum wystąpiło do MON o pieniądze na pokrycie strat za zniszczenie zieleni na jego terenie. Pismo ministra Glińskiego nie zamyka sprawy. Pisemna opinia ministra nie jest wiążąca. Gliński zaznaczył w nim, że stanowisko ws. naruszenia prawa przez dyrektora powinny zająć uprzednio właściwe organy - rzecznik dyscypliny finansów publicznych i prokuratura. Wobec skierowania przez marszałka zawiadomienia do prokuratury, minister ""decyzję o odwołaniu pani Alicji Knast ze stanowiska dyrektora Muzeum Śląskiego w Katowicach pozostawia Zarządowi Województwa Śląskiego – jako Organowi, który sprawuje bezpośredni nadzór nad Muzeum"",",Muzeum Śląskie,
https://wiadomosci.onet.pl/tylko-w-onecie/zbigniew-girzynski-sn-probuje-rozstrzygac-kwestie-do-ktorych-nie-jest-powolany/m9v4xvx,"Zbigniew Girzyński: SN próbuje rozstrzygać kwestie, do których nie jest powołany","Zbigniew Girzyński był gościem Agnieszki Burzyńskiej w programie ""Onet Opinie"". Polityk PiS zabrał głos w sprawie skierowanego przez marszałek Sejmu Elżbietę Witek wniosku do Trybunału Konstytucyjnego o rozstrzygnięcie sporu kompetencyjnego między Sejmem a Sądem Najwyższym oraz Prezydentem RP a SN. - Skoro marszałek Sejmu doszła do wniosku, że próba ingerowania sądu w działania podległej jej instytucji narusza przepisy Konstytucji, to ma prawo zwrócić się z takim wnioskiem – powiedział Girzyński. - Sąd Najwyższy nie został w ogóle zawieszony. Tylko w tej konkretnej sprawie, gdzie próbuje zebrać się i rozstrzygać w kwestiach, do których nie jest powołany – dodał.",,,
https://wiadomosci.onet.pl/tylko-w-onecie/scheuring-wielgus-ostro-o-poslach-pis-trzech-niedouczonych-gostkow/ht5exvd,"Scheuring-Wielgus ostro o posłach PiS. ""Szajka Ziobry, trzech niedouczonych gostków""","- Ignorują wszystko, co dla większości jest normą – powiedziała Joanna Scheuring-Wielgus w programie ""Onet Rano."", mówiąc o posłach PiS broniących nowelizacji ustaw sądowych. - Szajka Ziobry. Trzech niedouczonych gostków, bez doświadczenia, którzy zostali wystawieni na pierwszy plan. Mówię o Ozdobie, Kalecie i Kanthaku – mówiła posłanka w rozmowie z Tomaszem Sekielskim. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/zawieszony-burmistrz-niepolomic-zastepuje-go-niedoszly-radny-pis/r2ry407,Zawieszony burmistrz Niepołomic. Samorządowcy alarmują,"Władza nadużywa przepisów, które pozwalają na zawieszenie wójta lub burmistrza nawet na kilka miesięcy, bez decyzji sądu - ostrzegają samorządowcy. Punktem zapalnym stały się podkrakowskie Niepołomice. Interwencję w tej sprawie zapowiadają samorządowcy - informuje ""Dziennik Gazeta Prawna"".","W grudniu 2019 r. CBA zatrzymało burmistrza Niepołomic Romana Ptaka i jego zastępcę. Postępowanie prowadzone przez katowicką prokuraturę dotyczy przekroczenia uprawnień w czasie przetargu na budowę szkoły. Wobec podejrzanego burmistrza zastosowano środki zapobiegawcze w postaci poręczenia majątkowego w wysokości 100 tys. zł i 70 tys. zł, dozoru policji oraz zawieszenia w obowiązkach. O przyszłości burmistrza ma zdecydować sąd - informuje ""Dziennik Gazeta Prawna"". W czasie nieobecności burmistrza władzę w gminie sprawuje 27-letni Krystian Zieliński, wskazany przez premiera. W ostatnich wyborach samorządowych bez sukcesu starał się o mandat radnego w Wojniczu z listy PiS. Okazuje się, że jego rola nie sprowadza się zwykłego administrowania gminą. Zdążył już ""zwolnić zastępcę burmistrza (...) oraz odwołać radę nadzorczą i kierownictwo miejskiej spółki wodociągowej"". Samorządowcy i senatorowie opozycji alarmują, że obecne przepisy, pozwalające na zawieszenie burmistrza czy wójta, mogą prowadzić do ""zawieszenia demokracji"". Co istotne - tylko za zgodą prokuratury, bez decyzji sądu. - Jeśli takich przypadków jest więcej, tym bardziej trzeba się tym zająć, bo za chwilę może to stać się normą groźną dla demokracji, nie tylko lokalnej"" - mówi w rozmowie z ""DGP"" senator Zygmunt Frankiewicz. Argumenty podziela też m.in. senator PiS Andrzej Pająk, który twierdzi, że obecne przepisy ""budzą wiele wątpliwości, być może należałoby je skorygować. Czytaj więcej w ""Dzienniku Gazecie Prawnej"".",Burmistrz Niepołomic Roman Ptak został zatrzymany w grudniu 2019 r. przez CBA,
https://wiadomosci.onet.pl/kraj/adam-sniezek-kim-jest-posel-pis-z-podkarpacia/vk0cctj,Adam Śnieżek - kim jest poseł PiS z Podkarpacia?,"Adam Śnieżek to doświadczony polityk, samorządowiec, działacz związkowy oraz poseł na Sejm III, VI, i VIII kadencji, związany z partią Prawo i Sprawiedliwość (w latach 1997-2001 wybrany z listy AWS). W okresie PRL-u działacz opozycji demokratycznej, internowany w stanie wojennym. Dwukrotnie sprawował mandat radnego Województwa Podkarpackiego (2006-2008 i 2018-2019). W październiku 2019 roku wybrany na posła IX kadencji Sejmu z listy PiS.","Adam Walenty Śnieżek urodził się 25 lutego 1951 roku w niewielkiej miejscowości Orzechówka, położonej na Podkarpaciu. W 1974 roku ukończył studia na Wydziale Matematyki, Fizyki i Chemii Uniwersytetu Jagiellońskiego. Po ukończeniu studiów zarabiał głównie jako informatyk. W latach 1974-1989 został zatrudniony jako informatyk-programista w Wytwórni Sprzętu Komunikacyjnego PZL-Rzeszów, które zajmowało się przede wszystkim produkcją komponentów lotniczych i kompletnych silników lotniczych. Śnieżek był ponadto współzałożycielem i członkiem Prezydium Komitetu Zakładowego NSZZ „Solidarność” w WSK PZL. Adam Śnieżek w okresie PRL-u był działaczem opozycji demokratycznej. Od września 1980 roku należał do wspomnianej powyżej „Solidarności”. Był jednym z liderów związku w Rzeszowie. Po wybuchu stanu wojennego był internowany w okresie od 13 grudnia 1981 do 29 kwietnia 1982 roku. Po upadku komunizmu podkarpacki związkowiec pełnił wiele funkcji w regionalnym oddziale NSZZ „Solidarność”. W 1997 roku został natomiast wybrany na posła III kadencji Sejmu z listy Akcji Wyborczej Solidarność (AWS). Cztery lata później, w wyborach parlamentarnych 2001, Adam Śnieżek bez powodzenia ubiegał się o reelekcję poselską w okręgu rzeszowskim. Adam Śnieżek w latach 1997-2004 był członkiem Ruchu Społecznego AWS. Zasiadał między innymi we władzach tego ugrupowania. W 2005 roku związał się natomiast z Prawem i Sprawiedliwością. Partia Jarosława Kaczyńskiego umieściła go jeszcze w tym samym roku na liście wyborczej kandydatów do Sejmu. Rzeszowski działacz nie uzyskał jednak wymaganego poparcia i nie znalazł się w Parlamencie. Niepowodzenie w wyborach do Sejmu Śnieżek powetował sobie przy okazji wyborów samorządowych w 2006 roku. Został wówczas radnym sejmiku podkarpackiego z ramienia Prawa i Sprawiedliwości. Niespełna rok później ponownie próbował swoich sił w przedterminowych wyborach parlamentarnych do Sejmu. Co prawda działacz PiS bez powodzenia startował w tej elekcji, aczkolwiek po upływie roku przejął on mandat poselski Stanisława Zająca, który został wybrany do Senatu. Były członek „Solidarności” oficjalnie złożył ślubowanie poselskie 9 lipca 2008 roku. W 2009 roku ugrupowanie Jarosława Kaczyńskiego podjęło decyzję o umieszczeniu Śnieżka na liście kandydatów starających się o mandat europosła w wyborach do Parlamentu Europejskiego. Startując z piątego miejsca w okręgu podkarpackim działacz PiS uzyskał 4593 głosy, co nie wystarczyło do tego, by zostać europarlamentarzystą. Nie powiodło mu się także w 2011 roku, gdy startował ponownie w wyborach parlamentarnych. Bez powodzenia zakończył się również udział Śnieżka w wyborach samorządowych w 2014 oraz w wyborach parlamentarnych w 2015 roku. W tych ostatnich, jako dziesiąty kandydat na liście PiS, osiągnął niezły wynik – 8064 głosy, jednak nie wystarczyło to do zdobycia mandatu poselskiego. Trzy lata później Adam Śnieżek zakończył niechlubną passę porażek w wyborach i został po raz drugi w swojej politycznej karierze radnym Sejmiku Województwa Podkarpackiego. Jak się okazało, swoją funkcję sprawował zaledwie przez pół roku, bowiem wówczas objął mandat posła VIII kadencji w miejsce Bogdana Rzońcy, wybranego w maju 2019 roku na europosła. Jako poseł VIII kadencji Sejmu Śnieżek spędził zaledwie kilka miesięcy (zaprzysiężony w czerwcu 2019), bowiem już w październiku 2019 roku odbyły się nowe wybory parlamentarne. Jak się okazało działacz PiS bez większych problemów uzyskał reelekcję, otrzymując 11 260 głosów. W Sejmie IX kadencji Adam Śnieżek, podobnie jak w poprzedniej kadencji, został członkiem sejmowej Komisji Infrastruktury, którą od listopada 2019 roku przewodzi poseł KO Paweł Olszewski. Adam Śnieżek w 2016 roku został odznaczony przez prezydenta Andrzeja Dudę Krzyżem Wolności i Solidarności, zaś rok później Krzyżem Kawalerskim Orderu Odrodzenia Polski.",Adam Śnieżek,
https://wiadomosci.onet.pl/tylko-w-onecie/pis-gra-va-banque-ws-sadow-ani-kroku-wstecz-analiza/jz3318m,PiS gra va banque ws. sądów. Ani kroku wstecz [ANALIZA],"Obóz rządzący nie cofnie się w sprawie ustawy dyscyplinującej sędziów. Jasne wytyczne, brzmiące jak rozkaz wydał swojej partii oraz koalicjantom prezes PiS Jarosław Kaczyński. Brzmią one następująco: ani kroku wstecz.","W obozie władzy zarządzono na najbliższy czwartek pełną mobilizację w związku z planowanym w Sejmie głosowaniem nad odrzuconą przez Senat nowelizacją ustaw sądowych, która rozszerza odpowiedzialność dyscyplinarną sędziów i wprowadza zmiany w procedurze wyboru pierwszego prezesa Sądu Najwyższego. Zjednoczona Prawica ma wystarczającą liczbę posłów, by ustawę nazywaną również „kagańcową” ponownie przyjąć i w niezmienionym kształcie przesłać niezwłocznie do podpisu prezydenta. Aby nie było żadnych wątpliwości, posłowie PiS, Solidarnej Polski i Porozumienia dostali jasne wytyczne, jak mają zachować się podczas najważniejszego z głosowań w obecnej kadencji. O żadnej pomyłce czy samowoli nie może być mowy. Prosto z siedziby PiS na Nowogrodzkiej poszedł jasny przekaz od samego Jarosława Kaczyńskiego, że nie ma mowy o żadnym kroku wstecz. Słowa te kierowane są przede wszystkim do jednego z koalicjantów, który choć publicznie tego nie przyznaje, to w zaciszu rozmów koalicyjnych nie kryje swojego niezadowolenia z tego, jak fatalnie przygotowano od strony legislacyjnej ustawę dyscyplinującą sędziów. Chodzi oczywiście o Porozumienie Jarosława Gowina. – W pełni popieramy zakres tej nowelizacji, w tym przepisy mające uniemożliwić rokosz sędziowski oraz zapobiec sparaliżowaniu wyboru nowego prezesa SN. Ale po co przy okazji uderzać w samorząd sędziowski? Ta reszta przepisów jest zbędna i niepotrzebnie zaognia spór – mówi Onetowi jeden z najbliższych współpracowników Gowina. Jak twierdzą nasi rozmówcy z kręgów rządowych, Gowin nie omieszkał zgłaszać swoich wątpliwości i uwag zarówno na posiedzeniach rządu, jak i na spotkaniach koalicyjnych. Wszystko jednak zostało za zamkniętymi przed opinią publiczną drzwiami, gdyż bardziej od jakości stanowionego prawa liczy się lojalność. – Nasi koalicjanci potrafią docenić naszą powściągliwość medialną – przyznaje ważny polityk Porozumienia. Oczywiście posłowie partii Gowina – co zresztą oficjalnie potwierdził sam wicepremier – poprą w głosowaniu odrzucenie senackich poprawek do ustawy. Stawka bowiem jest zbyt wysoka, by przez pomyłkę lub niezdecydowanie kilku posłów cała reforma sądownictwa wzięła w łeb. – Od wejścia w życie tej ustawy zależy tak naprawdę być albo nie być naszych dotychczasowych reform w sądownictwie. Jeśli pozwolimy na to, aby jedni sędziowie kwestionowali legalność wyboru innych sędziów, to dojdzie do konieczności rozpatrywania na nowo tysięcy spraw, co sparaliżuje na długie miesiące prace sądów w Polsce – przekonuje w rozmowie z Onetem ważny polityk koalicji rządzącej. Inny polityk z Nowogrodzkiej podkreśla z kolei, że jeśli teraz obóz władzy nie zatrzyma sędziów podważających wybór nowej Krajowej Rady Sądownictwa, to całą reformę sądownictwa, której twarzą jest minister sprawiedliwości Zbigniew Ziobro, będzie można wyrzucić do kosza. – Zostanie wówczas podważona legalność nowej KRS, a także zostanie otwarta droga do zbojkotowania wyborów I prezesa Sądu Najwyższego. Oznacza to wprost paraliż wymiaru sprawiedliwości i powrót do status quo sprzed zmian wprowadzonych przez nasz rząd po 2015 roku – mówi bliski współpracownik Jarosława Kaczyńskiego. W PiS zdają sobie doskonale sprawę, że tej bitwy nie można przegrać, bez względu na konsekwencje i sankcje grożące ze strony unijnych instytucji i TSUE. A te mogą być bardzo kosztowne dla Polski. Zresztą niewielu polityków obozu władzy, z którymi rozmawiał Onet, wierzy w to, że Trybunał Sprawiedliwości Unii Europejskiej wyda orzeczenie, na mocy którego tymczasowo doszłoby do zawieszenia Izby Dyscyplinarnej Sądu Najwyższego. Jeśli nawet tak by się stało, w partii rządzącej szykowany jest scenariusz – niewykluczone, że wówczas na temat orzeczenia TSUE miałby się wypowiedzieć Trybunał Konstytucyjny, który stoi murem za rządem. Sprzymierzeńcem PiS jest także prezydent Andrzej Duda. Mimo iż ze strony prezydenckiej kancelarii nie padła do tej pory jasna deklaracja, jak szybko podejmie decyzję, to nie ma żadnych wątpliwości, jakiej decyzji należy się spodziewać. Na Nowogrodzkiej panuje powszechne przekonanie, że prezydent w pełni popiera przyjętą przez Sejm nowelizację. Przede wszystkim dlatego, że bez ustawy dyscyplinującej sędziów istnieje duże ryzyko, że „starzy” sędziowie w SN pozbawią nowych, wskazanych przez obecną KRS, wpływu na wybór kandydatów na I prezesa SN. Zresztą w miniony weekend sam Andrzej Duda jasno wyraził swoją dezaprobatę wobec działań Komisji Europejskiej, która próbuje wstrzymać reformy sądowe PiS . – Nie będą nam tutaj w obcych językach narzucali, jaki ustrój mamy mieć w Polsce i jak mają być prowadzone polskie sprawy – mówił Duda, prosząc o wsparcie w obronie Izby Dyscyplinarnej. Wygląda na to, że w kwestii reformy sądów sprawy zaszły już za daleko, by PiS wraz z koalicjantami i wspierających ich prezydentem mogło się wycofać. Szkoda tylko, że zamiast zmian jakościowych obóz władzy poszedł na skróty, sprowadzając swoje reformy do przetasowań personalnych i eliminowania tych sędziów, z którymi nie jest im po drodze.",Jarosław Kaczyński,
https://wiadomosci.onet.pl/kraj/politycy-pis-andrzej-szlachta-i-jacek-kurzepa-zlozyli-slubowania-poselskie/eez7tz8,Politycy PiS - Andrzej Szlachta i Jacek Kurzępa złożyli ślubowania poselskie,"Politycy PiS - Andrzej Szlachta i Jacek Kurzępa złożyli w środę na początku posiedzenia Sejmu ślubowania poselskie, zastąpią Ewę Leniart oraz Władysława Dajczaka, którzy zostali powołani przez premiera Mateusza Morawieckiego na stanowiska wojewodów: podkarpackiego i lubuskiego.","Leniart i Dajczak zostali zastąpieni w Sejmie przez osoby, które startowały w wyborach z tej samej listy i uzyskały najwyższy kolejny wynik. W przypadku okręgu rzeszowskiego, skąd startowała Leniart, jest to Andrzej Szlachta. Zasiadał on już w Sejmie, w poprzedniej kadencji pełnił funkcję przewodniczącego komisji finansów publicznych. Z kolei Władysława Dajczaka, który uzyskał mandat poselski w Zielonej Górze, zastąpił Jacek Kurzępa. Kurzępa w poprzedniej kadencji Sejmu był m.in. przewodniczącym Parlamentarnego Zespołu ds. Wspierania Młodzieżowych Rad przy Jednostkach Samorządu Terytorialnego.",Andrzej Szlachta,
https://wiadomosci.onet.pl/kraj/ryszard-czarnecki-o-sprawie-sadow-w-brukseli/pmhm6k8,Czarnecki: dla Brukseli kwestie sądów są pretekstem do obcięcia funduszy,"Brukseli nie chodzi o kwestie sądów, tylko o kwestie finansowe albo o ograniczenie konkurencyjności polskiej gospodarki, albo o kwestie budżetu siedmioletniego - mówi w wywiadzie dla ""Rzeczpospolitej"" europoseł PiS Ryszard Czarnecki. Polityk ocenia też, że ""kwestie sądów"" są pretekstem.","Czarnecki zapytany przez ""Rz"" o to, że niektóre zawarte w ustawie o reformie sądów rozwiązania nie podobają się w Brukseli, wskazuje na moment, w jakim takie zarzuty się pojawiają. - Doskonale pan wie, w jakim jesteśmy momencie. Jesteśmy na finiszu negocjacji budżetowych. Niektórym naszym zachodnim sąsiadom, którzy są płatnikami netto do budżetu unijnego, zależy na tym, aby Polska otrzymała mniej pieniędzy. Podobnie może być z niektórymi naszymi sąsiadami z regionu, bo oczywiście ten kawałek tortu nie wystarczy dla wszystkich tak samo. Nie chodzi o kwestie sądów, tylko kwestie finansowe albo ograniczenie konkurencyjności polskiej gospodarki, albo o kwestie budżetu siedmioletniego. Jeżeli nie byłoby tego pretekstu, to znalazłby się inny - mówi europoseł. Zapytany, czy w takim razie nie byłoby lepiej, żeby rząd premiera Mateusza Morawieckiego nie forsował tej ustawy, zanim się te negocjacje budżetowe nie zakończą odpowiada: - Obiecaliśmy coś Polakom, więc chcemy słowa dotrzymać. Decyzje dotyczące sądownictwa zapadają w krajach członkowskich Unii, a nie na poziomie unijnym, jednak jeżeli ktoś chce zamrażać decyzje, czy wpływać na decyzje dotyczące wymiaru sprawiedliwości, to przypomnę, że jest to działanie pozatraktatowe, a wręcz łamie traktaty europejskie. Sprawę sądownictwa pozostawiają one kompetencjom państw członkowskich. Czarnecki w rozmowie porusza też temat wyborów prezydenckich w Polsce i szans prezydenta Andrzeja Dudy na reelekcję. Zapytany, czy w obozie Zjednoczonej Prawicy jest zaniepokojenie, jeśli chodzi o możliwość porażki Dudy, Czarnecki przyznaje: ""Na pewno jest poczucie, że nie mogą nas uśpić sondaże. Odrobiliśmy lekcje z wyborów parlamentarnych, gdzie sondaże były znakomite i wprawiały nas w świetne samopoczucie, ale potem okazało się, że, owszem, wybory wygraliśmy, ale z wynikiem gorszym, niż zakładaliśmy"". Mówiąc o planowanym wystąpieniu Dudy w nazistowskim obozie Auschwitz w rocznicę jego wyzwolenia europoseł ocenia, że będzie to ""ważne i potrzebne wystąpienie"". ""W moim przekonaniu prezydent powinien być obrońcą prawdy o Polsce i jej historii. Prawdy o Polakach, którzy ginęli za wolność, oraz tych, którzy byli mordowani i przez Niemców, i przez Rosjan, ale też prawdy o Polakach, którzy ginęli, bo pomagali Żydom. Myślę, że o tym wszystkim będzie mówił nasz prezydent"". Zapytany o ""ofensywę narracyjną Rosji"" dotyczącą historii II wojny światowej i o to, czy europosłowie są zainteresowani tą sprawą Czarnecki odpowiada: ""Tak, ponieważ to dotyczy nie tylko Polski. Mamy do czynienia z rosyjską ofensywą w sferze okołopolitycznej w odniesieniu do historii, to dotyka nie tylko krajów bałtyckich, ale również krajów naszego regionu. Zainteresowanych zadaniem kłamu rosyjskiej narracji, jest wiele państw, więc te debaty budzą szerokie zainteresowanie"".",Europoseł PiS Ryszard Czarnecki,
https://wiadomosci.onet.pl/kraj/rz-pis-nie-zostawia-swoich-dostaja-intratne-posady/xyy21f1,"""Rz"": PiS nie zostawia swoich. Dostają intratne posady","Politycy partii rządzących, którym nie powiodło się w wyborach, trafiają na posady ministrów i szefów spółek. Przegranych polityków PiS przybywa też w strukturach rządowych - pisze ""Rzeczpospolita"".","W artykule Wiktor Ferfecki zwraca uwagę m.in. na Bernadetę Krynicką - byłą posłankę PiS. Po porażce w wyborach i braku uzyskania mandatu, wróciła więc do pracy w łomżyńskim szpitalu. ""Jednak nie jako pielęgniarka, którą była wcześniej, lecz kierownik działu kontraktowania i nadzoru świadczeń medycznych. I może zostać szefową całej placówki. Jak ujawnił portal 4lomza.pl, złożyła ofertę na dyrektora szpitala i ma spore szanse, bo do konkursu zgłosiły się tylko dwie osoby"" - czytamy w ""Rzeczpospolitej"". – Spełniam wszystkie wymogi, formalne i nieformalne – broniła się sama Krynicka. Innym nowym przykładem jest były poseł PiS Krzysztof Zaremba - pisze dalej gazeta. ""Choć z wykształcenia jest politologiem, od 1 lutego będzie prezesem Morskiej Stoczni Remontowej Gryfia. W spółce morskiej zatrudnienie znalazła też była posłanka i była senator PiS Dorota Arciszewska-Mielewczyk, od grudnia prezes Polskich Linii Oceanicznych"". Przegranych polityków PiS przybywa też w strukturach rządowych. Więcej na stronie internetowej ""Rzeczpospolitej""",Bernadeta Krynicka,
https://wiadomosci.onet.pl/kraj/jacek-ozdoba-we-wtorek-zloze-wniosek-o-ukaranie-zukowskiej/sprlbd3,Jacek Ozdoba: we wtorek złożę wniosek o ukaranie Żukowskiej,"Poseł Jacek Ozdoba (PiS) zapowiedział, że we wtorek złoży wniosek do komisji etyki poselskiej o ukaranie rzeczniczki Lewicy Anny Marii Żukowskiej w związku z jej wpisem po śmierci sędziego TK Grzegorza Jędręjka. Wpis posłanki jest skandaliczny - oświadczył poseł.","W niedzielę rzeczniczka Lewicy, posłanka Anna Maria Żukowska skomentowała informację o śmierci sędziego Trybunału Konstytucyjnego Grzegorza Jędrejka. ""To wygląda na Klątwę Dublera"" - napisała na Twitterze. Wpis wywołał oburzenie polityków partii rządzącej oraz wiele komentarzy. Ozdoba w poniedziałek poinformował PAP, że we wtorek zamierza złożyć do sejmowej Komisji Etyki Poselskiej wniosek o udzielenie Żukowskiej kary nagany. Ocenił, że wpis posłanki jest ""skandaliczny"". Podkreślił również, że nie został on usunięty. ""W mojej ocenie przedmiotowa wypowiedź w sposób rażący narusza elementarne zasady etyki poselskiej, poszanowania godności innych osób oraz zasady dbałości o dobre imię Sejmu RP. Niedopuszczalne jest, aby parlamentarzysta mógł w ten sposób odnosić się do śmierci jakiejkolwiek osoby. Zachowanie takie buduje również negatywny wizerunek ogółu posłów w oczach opinii publicznej i dlatego zasługuje na potępienie"" - uzasadnił polityk Solidarnej Polski. Według Ozdoby, Żukowska pisząc o ""klątwie dublera"" odnosiła się ""niewątpliwie do statusu części sędziów Trybunału Konstytucyjnego"". ""Przez część środowiska prawniczego mianem +dublerów+ określane były natomiast osoby, które zostały wybrane przez Prawo i Sprawiedliwość na miejsca sędziów pochodzących z wyboru Platformy Obywatelskiej, od których Prezydent RP Andrzej Duda celowo nie odebrał przysięgi"" - wyjaśnił. Ozdoba wskazał, że ""dublerem"" nazywano prof. Lecha Morawskiego oraz prof. Henryka Ciocha, którzy zmarli w 2017 r. ""Prof. Grzegorz Jędrejek nie był tak określany, ponieważ zastąpił w Trybunale Konstytucyjnym prof. Andrzeja Wróbla, który został wybrany w 2011 r., jeszcze przed wybuchem tzw. kryzysu nominacyjnego w tej instytucji"" - zauważył. Ozdoba stwierdził, iż w tym kontekście wypowiedź Żukowskiej jest nie tylko arogancka, ale również niezgodna z jakimikolwiek faktami. ""Stanowi to dodatkowy wyraz braku szacunku do osoby zmarłej i jego rodziny, ale również zaświadcza o zupełnym zignorowaniu podstawowych zasad rzetelności przez posłankę Żukowską"" - ocenił. Stwierdził również, że Żukowska powinna złożyć kondolencje rodzinie i oddać cześć zmarłemu. Jak dodał, śmierć Jędrejka nie powinna być powodem do wprowadzania elementów sporu politycznego, naruszenia dóbr osobistych, czy czynienia żartów. ""Przyzwoity człowiek nie żartuje sobie z czyjejś śmierci, szanuje drugiego człowieka, nawet jeśli się z nim nie zgadza"" - ocenił poseł. Grzegorz Jędrejek zmarł w niedzielę. W lutym 2017 r. został wybrany przez Sejm na sędziego TK; ślubowanie złożył 27 lutego 2017 r. W kwietniu 2019 r. został powołany w skład Państwowej Komisji Wyborczej.",Anna Maria Żukowska,
https://wiadomosci.onet.pl/kraj/mariusz-blaszczak-holownia-to-inne-wydanie-ukladu-ktory-rzadzil-polska-od-lat/s2k0qt3,"Mariusz Błaszczak: Hołownia to inne wydanie układu, który rządził Polską od lat","- Szymon Hołownia to inne wydanie układu, który rządził Polska od lat – stwierdził wiceprezes PiS, szef MON Mariusz Błaszczak. Według niego świadczy o tym współpraca kandydata z byłym dowódcą generalnym gen. Mirosławem Różańskim. Prezydenta Dudę minister nazwał gwarantem kontynuacji polityki PiS.","W poniedziałek Hołownia, który zamierza startować w wyborach prezydenckich, poinformował, że gen. rez. w stocz. spocz. Mirosław Różański, który w 2017 r. odszedł z wojska, będzie koordynatorem prac zespołu ds. bezpieczeństwa narodowego i zwierzchnictwa nad siłami zbrojnymi. - Generał Różański został powołany za czasów rządów koalicji PO-PSL. Ustanowienie pana generała jako doradcy Hołowni jest dowodem, że pan Hołownia to jest inne wydanie, ale tego samego układu, który przez osiem lat Polską rządził, a można powiedzieć, że z małymi wyjątkami rządził od roku 1989 – powiedział Mariusz Błaszczak w internetowej Telewizji wPolsce. Dodał, nawiązując do działalności Janusza Palikota, że ""to środowisko najpierw próbowało pójść na lewo, a teraz próbują pójść na prawo, bo może w tej grupie społecznej szukają poparcia"". ""Ale widać, że to jest wszystko sztuczne"" – ocenił. - Chodzi o to samo – o powrót do władzy, nie żeby zmieniać Polskę, tylko żeby było tak, jak było – stwierdził Błaszczak. Opowiedział się też za reelekcją prezydenta Andrzeja Dudy, mówiąc, że jego ""obecność w całym procesie dobrej zmiany, który następuje w Polsce od 2015 roku, jest niezwykle istotna"". - To dzięki panu prezydentowi wszystkie najważniejsze projekty społeczne, gospodarcze, ale także dotyczące obronności zostały zrealizowane. Jeżeli chcemy kontynuować zmiany, to pan prezydent Duda jest gwarantem przeprowadzania dalej tych zmian. Tylko w tym duecie – rząd PiS i prezydent Andrzej Duda - możemy osiągnąć sukces - mówił Błaszczak.",Mariusz Błaszczak,
https://wiadomosci.onet.pl/kraj/gen-rozanski-doradca-szymona-holowni-rzecznik-pis-krytykuje/32ql5v2,Gen. Różański doradcą Szymona Hołowni. Rzecznik PiS krytykuje,"Telewizyjny kandydat na prezydenta dobrał sobie telewizyjnego doradcę ds. bezpieczeństwa - w ten sposób wicerzecznik PiS Radosław Fogiel skomentował to, że gen. Mirosław Różański będzie koordynował prace zespołu ds. bezpieczeństwa narodowego Szymona Hołowni.","Szymon Hołownia, który zamierza wystartować w wyborach prezydenckich, poinformował w poniedziałek w mediach społecznościowych, że generał Mirosław Różański będzie koordynował prace jego zespołu ds. bezpieczeństwa narodowego i zwierzchnictwa nad Siłami Zbrojnymi. Fogiel ocenił rozmowie z PAP, że ""telewizyjny kandydat na prezydenta dobrał sobie telewizyjnego doradcę ds. bezpieczeństwa"". Zwrócił uwagę, że ostatnie aktywności gen. Różańskiego były krytyczne wobec rządu. - Jedyny plus tej całej sytuacji jest taki, że może właśnie rozpolitykowany były wojskowy przestanie być przedstawiany jako niezależny ekspert w mediach - zaznaczył wicerzecznik PiS. Według niego, ""niepokój mogą budzić tezy głoszone przez generała Różańskiego"". - Taka jak to, że obecność amerykańskich żołnierzy w Polsce tak naprawdę zagraża polskiemu bezpieczeństwu, czy twierdzenia, że nie stać nas na zakup samolotów F-35 kluczowych dla wzmocnienia naszego bezpieczeństwa w powietrzu, czy sprzeciwu wobec przekopu Mierzei Wiślanej, który to projekt umożliwia dostęp do akwenu Morza Bałtyckiego z ominięciem Rosji - wymienił Fogiel. - Ciekawe, czy z tymi wszystkimi tezami zgadza się Szymon Hołownia - dodał.",Generał Mirosław Różański,
https://wiadomosci.onet.pl/opinie/konfederacja-dala-innym-lekcje-czy-wylania-sie-nowy-duopol-opinia/lqdjvwl,Konfederacja dała innym lekcję. Czy wyłania się nowy duopol? [OPINIA],"Po decyzji Lewicy, że wystawi w wyborach prezydenckich Roberta Biedronia, poznaliśmy kandydata Konfederacji. Na Lewicy to poszukiwanie na siłę doprowadziło do stagnacji młodej formacji w najbardziej sprzyjającym okresie do walki z Platformą Obywatelską o poparcie. Konfederacja zaś dała lekcję wszystkim organizowania demokratycznych i transparentnych prawyborów oraz prowadzenia kampanii.","Prawybory zostały wykorzystane, żeby za jednym razem lepiej zakorzenić partię społecznie, wzmocnić struktury i zebrać fundusze. W grudniu i styczniu zorganizowano szesnaście konwencji lokalnych, na których wyborcy mogli poprzeć jednego z dziewięciu kandydatów. Mimo że należało wpłacić 30 złotych za udział w głosowaniu, zdecydowało się ponad siedem tysięcy osób. To efektowna demonstracja siły i kreatywności. Gdy inni spali albo organizowali polowanie na kandydata wśród własnych liderów, Konfederacja już przed kampanią objechała wszystkie województwa. To porównanie wypada jeszcze gorzej w szczegółach. W PO jedna jedyna debata między Małgorzatą Kidawą-Błońską i zgłoszonym w ostatniej chwili Jackiem Jaśkowiakiem była letnia i nudna, bo przyjęto zdumiewającą zasadę, że kandydaci nie mogą sobie zadawać pytań. Odbiór w mediach był fatalny. Jeszcze gorzej wypadła debata między kandydatami na szefa PO, którą… utajniono. Pokazane w mediach obrazki, jak posłowie i delegaci PO wypraszają dziennikarzy z sali, wywołują zażenowanie. Lewica nie mogła nawet prawyborów zorganizować, bo nikt nie chciał startować, choć liderów jest tam najwięcej, bo aż trzech. W Konfederacji zgłosiło się dziewięciu, konwencji było szesnaście, debaty były gorące. Finalnie siedem tysięcy członków wytypowało 314 delegatów na zjazd, na którym po szeregu głosowań zwyciężył Krzysztof Bosak. Finał był zacięty i Bosak tylko o włos pokonał Grzegorza Brauna. Efekt jest taki, że gdy Biedroń i Kidawa są dopiero na początku swoich podróży po Polsce, Bosak ma już szesnaście dużych konwencji za sobą i odwiedzone każde województwo. Ekscentryczni w większości kandydaci mogli przedstawiać osobliwe wyobrażenia o demokracji, wolności i przyjaźni polsko-rosyjskiej, ale partii nie sposób odmówić poszanowania reguł demokracji, energii i dobrej organizacji. Jeżeli liberalna strona sceny politycznej (chciałem napisać demokratyczna, ale bardziej demokratyczna tym razem okazała się skrajna prawica) będzie dalej tkwiła w marazmie, a Konfederacja będzie w takim gazie, to uratować nas może tylko Pan Bóg, o ile prawica nam go pożyczy. A jak wystawienie Bosaka może wpłynąć na wynik wyborów? To jest polityk, który woli tematy kulturowe niż akty strzeliste do Pana Boga albo narodu albo adresy wiernopoddańcze do Putina. Skoro Lewica wystawia Roberta Biedronia, to bardzo prawdopodobne jest, że Bosak skupi się na atakowaniu go, bo to łatwe punkty do zebrania nie tylko w skrajnie prawicowym elektoracie. To, że aktywna homofobia działa na masową skalę, widać było w kontrdemonstracjach wobec parad równości w Białymstoku i innych miastach. Konfederacja zbudowała na tym część swojego poparcia i dzięki temu weszła do Sejmu. Jeśli Bosak zajmie się Biedroniem, to beneficjentem będzie Andrzeja Duda. Obawa PiS była taka, że Konfederacja będzie gryźć Dudę z prawej strony i zmuszać do zajęcia konkretnego stanowiska w sprawie całkowitego zakazu aborcji albo stosunków polsko-żydowskich. Wtedy Duda musiałby opowiedzieć się albo za antysemityzmem w stylu nowelizacji ustawy o IPN, którą podpisał, albo przeciw i stracić część poparcia. Podobnie z zakazem aborcji. Obie kwestie miałyby wpływ na to, po której stronie zaangażuje się radiomaryjna część Kościoła. Jeśli więc ktoś się zastanawiał, dlaczego PiS, zamiast pokazywać ludzką twarz woli iść na noże z Brukselą i dokończyć likwidację niezawisłości sędziowskiej, to już wie. Próbuje w ten sposób chronić swoje poparcie na skrajnej prawicy albo odzyskiwać to, co stracił, umożliwiając powstanie Konfederacji. To dlatego Duda zgrywa twardziela i gada jak narodowiec o tym, że tu jest Polska i żaden obcy nie będzie nam rozkazywał i uczył w obcym języku. Zapomniał o żonie, która polskie dzieci uczy niemieckiego. PiS uznał, że zagrożenie jest raczej po prawej stronie, a nie w centrum. Proces wyłaniania kandydatów na lewicy i w PO pokazał, że to słuszna kalkulacja. To, że zamiast sporu lewicy z prawicą, Polska stała się krajem sporu dwóch prawic, czyli PO i PiS, można było jeszcze jakoś wytłumaczyć wzrostem populizmu na całym świecie. Ale jeśli w kolejnym rozdziale polskiej historii na scenie politycznej dominować będzie duopol PiS-Konfederacja, to można się iść samemu zastrzelić.",Krzysztof Bosak,
https://wiadomosci.onet.pl/kraj/walesa-musimy-jak-najszybciej-odstawic-obecne-wladze-radoslaw-fogiel-odpowiada/5427x1n,"Lech Wałęsa apeluje o ""odstawienie obecnych władz"". Fogiel: to wezwanie do zamieszek","""Musimy zrobić wszystko, aby jak najszybciej odstawić obecne władze, jeśli nie - to spotkamy się na kryterium ulicznym"" - napisał były prezydent Lech Wałęsa. Wicerzecznik PiS Radosław Fogiel ocenił, że było to wezwanie do zamieszek i obalenia demokratycznie wybranego rządu. - Można jedynie wziąć poprawkę na to, że nikt już Lecha Wałęsy nie traktuje poważnie - dodał.","Wałęsa w opublikowanym na Facebooku wpisie oświadczył: ""Ja, Lech Wałęsa, proszę wszystkich ludzi walczących i budujących w 1980 roku Solidarność, patriotów Polskich, musimy zrobić wszystko, by jak najszybciej odstawić obecnie urzędujących w obrębie władz"". Jak dodał, ""to, co wyprawiają i jak to wyprawiają, to jest niszczenie naszych osiągnięć, to jest przeciw interesowi Ojczyzny"". ""Chcą przejąć sądy, by nie dać się rozliczyć za nadużycia w każdej możliwej dziedzinie. To, co głosi prezydent (Andrzej) Duda, to, co głosi premier (Mateusz) Morawiecki, (Zbigniew) Ziobro (minister sprawiedliwości - red.) i polityk Rydzyk (dyrektor Radia Maryja - red.) w wielu dziedzinach, to perfidna manipulacja i kłamstwa"" - napisał były prezydent. Dodał, iż ma nadzieję, że ""rodacy nie nabiorą się i kartką wyborczą to załatwimy"". ""I o to Was proszę, jeśli nie, to spotkamy się na kryterium ulicznym"" - napisał Wałęsa. Wicerzecznik PiS Radosław Fogiel ocenił, że Wałęsa nie po raz pierwszy wzywa do zanegowania demokratycznego wyboru Polaków. - Wałęsa chciałby, aby rząd, który mu się nie podoba m.in. z powodu prowadzonej polityki historycznej i rozliczeń z czasami komunizmu, obalić w ulicznych zamieszkach - podkreślił. Ocenił, że takie wezwanie ze strony byłego prezydenta jest ""oburzające i kompletnie nie do przyjęcia"". - Można jedynie wziąć poprawkę na to, że nikt już Lecha Wałęsy nie traktuje poważanie - dodał.",Lech Wałęsa,
https://wiadomosci.onet.pl/kraj/lech-walesa-apeluje-prosze-wszystkich-ludzi-walczacych/txshrt4,Lech Wałęsa apeluje: proszę wszystkich ludzi walczących!,"Były prezydent publikuje apel, krytykując władzę PiS w Polsce. Lech Wałęsa pisze o niszczeniu osiągnięć i działaniu przeciwko interesowi Polski. W grudniu Wałęsa obiecywał, że stanie na czele ""marszu na Warszawę"" i liczy na ponadmilionową frekwencję.","""Ja Lech Wałęsa proszę wszystkich ludzi walczących i budujących w 1980 r. Solidarność musimy zrobić wszystko by jak najszybciej odstawić obecnie urzędujących w obrębie władz . To co wyprawiają i jak to wyprawiają. To jest niszczenie naszych osiągnięć i przeciw interesowi Ojczyzny"" - napisał w niedzielę na Twitterze Lech Wałęsa [pisownia oryginalna].",Lech Wałęsa apeluje: proszę wszystkich ludzi walczących!,
https://wiadomosci.onet.pl/tylko-w-onecie/roman-giertych-o-prowokacji-wobec-piotra-kowalczyka-cba-trzeba-rozwiazac/s23b35c,Roman Giertych o prowokacji wobec Piotra Kowalczyka: CBA trzeba rozwiązać,"- Obecnie CBA ma cechy wskazujące na to, że bardziej służy partii rządzącej niż państwu - mówi mecenas Roman Giertych. Były wicepremier uważa, że wobec Piotra Kowalczyka, byłego szefa Rady Miasta w Lublinie, zastosowano nielegalną prowokację. Wskazuje również najtrudniejszą decyzję przed jaką może stanąć Jarosław Kaczyński.","Były wicepremier i minister edukacji Roman Gierytch został obrońcą Piotra Kowalczyka, który został zatrzymany podczas prowokacji CBA. Były przewodniczący Rady Miasta Lublin wyszedł z tymczasowego aresztu, mimo że prokuratura - wbrew przepisom - nie chciała udostępnić obronie wszystkich dowodów. Według mecenasa, CBA pełni obecnie funkcję policji politycznej partii rządzącej i należy ją rozwiązać. Wskazuje również, jaka będzie najtrudniejsza decyzja prezesa PiS Jarosława Kaczyńskiego. Sebastian Białach, Onet: Zna pan Jarosława Kaczyńskiego. Razem rządziliście Polską, a teraz bacznie obserwuje pan polską politykę. Co zrobi prezes PiS, kiedy TSUE wyda orzeczenie, które nie będzie po jego myśli? Mecenas Roman Giertych: To będzie najtrudniejsza decyzja Jarosława Kaczyńskiego. Będzie musiał sobie odpowiedzieć na pytanie: co zrobi jeśli TSUE narzuci na to orzeczenie sankcje finansowe? Przypuśćmy, że 100 mln euro dziennie. Czy wstrzymają płatność składki? To już będzie na granicy wyjścia z Unii Europejskiej. Jeżeli zaakceptuje orzeczenie, to będzie to koniec ""deformy"" wymiaru sprawiedliwości. Cały ten system prześladowania sędziów jest zbudowany na tym, że mają w Warszawie sąd dyscyplinarny, który rozstrzyga najważniejsze problemy. Podejrzewam, że niedługo PiS może zrobić nowelizację Kodeksu Postępowanie Karnego, że w niektórych sytuacjach, szczególnie uzasadnionych, na wniosek Prokuratora Generalnego izba nadzwyczajna kontroli będzie mogła stosować tymczasowy areszt. Ale ""zamrożenie"" Izby Dyscyplinarnej to w tym przypadku najdalej posunięte środki. Zakaz funkcjonowania będzie miał wpływ zarówno na funkcjonowanie Izby, jak i na wybór pierwszego prezesa Sądu Najwyższego. Jeżeli sędziowie z Izby Dyscyplinarnej nie będą mogli brać udziału w wyborze, to może nie będzie żadnego kandydata, który odpowiadałby prezydentowi. I to też będzie dla nich problem. Jeszcze jest kontekst wyborów prezydenckich. Ten pierwszy wariant jest niebezpieczny wyborczo. Myślę, że wejście na kurs kolizyjny z UE nie nastąpi przed tegorocznymi wyborami. Wydaje mi się, że prezes będzie udawał wariant drugi, czyli zaakceptują orzeczenie i się cofną. A w rzeczywistości będzie realizował pierwszy. Będzie szukał kompromisu, który będzie oznaczał kolejną ustawę, która niby się cofnie, np. zmienią nazwę Izby Dyscyplinarnej. Teraz jest trudniej, ponieważ Senat jest w rękach opozycji, co przedłuża ten proces. Nie mogą szybko uchwalać ustaw zanim TSUE wyda orzeczenie. Na dodatek nastąpiło całkowite ""zabetonowanie"" środowiska sędziowskiego. Dwa lata temu część sędziów popierała PiS. Teraz zostały już tylko jednostki, które mają korzyści osobiste z tego tytułu. W tych manifestacjach środowisko sędziowskie pokazało jednoznacznie, że jest zintegrowane w oporze. Takie sytuacji nie było wcześniej w Polsce a może nawet i na świecie. Mamy bunt na całej linii. Wiedzą, że jeśli przegrają to skończy się wymiar sprawiedliwości w Polsce. Ale to jest bunt samych sędziów. Prokuratorzy niezbyt chętnie w tym uczestniczą. Niestety. I to jest przykre, że takie buntu nie obserwujemy u prokuratorów, poza nielicznymi jednostkami. Przejęcie prokuratury i całkowite podporządkowanie pod decyzje polityczne nastąpiło bez buntu całego środowiska. Liczyłbym na to, że prokuratura w większym stopniu by się postawiła decyzjom politycznym. Liczył pan też na to w przypadku słynnych dwóch wież? Wjeżdżając do Lublina zauważyłem, że Jarosław Kaczyński buduje w Lublinie dwie wieże. Widziałem taki billboard (śmiech). A tak na poważnie, to sytuacja, w której mieliśmy ewidentną obstrukcję prokuratury - dziewięć miesięcy bez rozstrzygnięcia, oczekiwanie na wybory i wydanie postanowienia rzekomo na dzień przed wyborami, ale wysłanego dzień po. To żałosne numery. Przejdźmy do zatrzymanego przez CBA Piotra Kowalczyka. Kiedy podjął się pan jego obrony zakładał pan, że postanowienie sądu ws. uchylenia tymczasowego aresztu będzie nie po pańskiej myśli? Ono do końca nie jest po mojej myśli. Według mnie sąd powinien uznać, że nie ma żadnych przesłanek do zastosowania jakichkolwiek środków zapobiegawczych. W aktach postępowania nie ma śladu dowodu wskazującego na winę. Przeważnie coś jest, np. ktoś coś mówi, fałszywie bądź nie lub jest jakiś świadek. Jest też jeszcze kwestia interpretacji nagranych słów. Tu mamy do czynienia z umową cywilnoprawną i tyle. Nie ma ona charakteru przestępczego. Ktoś uznał, że powoływano się na wpływy ze względu na to, że Piotr Kowalczyk był kiedyś przewodniczącym Rady Miasta Lublin. Przecież to jest bzdura. Na tej zasadzie każdemu kto pełni jakąkolwiek funkcję można zarzuć cokolwiek. Nawet nie wiem z czego bierze się ten zarzut. Jest on oparty na przeświadczeniu prokuratury, że było powoływanie się na wpływy. I trzeba to powiedzieć - wbrew przepisom KPK - prokuratura nie udostępniła nam części tajnej postępowania. Nie znam całej dokumentacji. Prokuratura nam odmówiła dostępu do akt, na co nawet sąd zareagował zdziwieniem. Od tej decyzji można się odwołać? Nie. Podejrzewam dlaczego tak się stało. Zażalenie oparliśmy na tym, że nie było prawidłowo udzielonej zgody na prowokację CBA. Nie było wcześniej żadnych informacji o tym, by Piotr Kowalczyk dopuścił się jakiegokolwiek przestępstwa. A to jest warunek prowokacji. Czyli była jakaś zgoda? Tego nie wiem, bo nie miałem pełnej możliwości zweryfikowania. Prokuratura odmówiła obronie dostępu do akt. Myślę, że to był jeden z powodów, dla którego sąd rozstrzygnął tak, a nie inaczej. W postępowaniu, które dotyczy tymczasowego aresztowania obrona ma prawo dostać wszystkie dowody, jakie ma sąd. Sędzia otrzymał tajne akta. Zwróciłem się do sądu o te akta, sąd zapytał prokuraturę o zgodę, a ta odmówiła. Nie było żadnego stenogramu ani oświadczenia agenta CBA? Nie powiem czy nie było oświadczenia agenta CBA, ale mówię, że nie dotyczyło ono Piotra Kowalczyka. Były różne dowody, ale żaden z nich nie obciążał mojego klienta. Były pewne zdarzenia opisywane przez agenta, ale choćby cień nie padł na osobę Piotra Kowalczyka. W moim przekonaniu ta sprawa jest bardzo dziwna. Kontekst polityczny jest oczywisty. Piotr Kowalczyk odszedł z PiS osiem lat temu. Myśli pan, że Jarosław Kaczyński oraz politycy PiS tyle lat czekaliby na zemstę? Lublin leży na wschodzie Polski. Wybiera prezydenta z Platformy Obywatelskiej, większość w Radzie Miasta i w końcu wybrało senatora kojarzonego z PO. Wszyscy mówią, że każdy był tym 51 senatorem. Ale to Jacek Bury jest senatorem wybranym w mieście, które zwykle wybierało kogoś z PiS. Myślę, że to też mogło wpłynąć na chęć uderzenia w prezydenta miasta, a drogą do tego był Piotr Kowalczyk. To nie on był celem, tylko środkiem. To dlaczego w komunikacie CBA nie było informacji, że zatrzymano byłego przewodniczącego Rady Miasta? Media publiczne powinny już to wiedzieć tego samego dnia lub dzień później. Tymczasem wszystko było utrzymywane w tajemnicy. Z punktu widzenia CBA Piotr Kowalczyk jest znany lokalnie. Nie jest znany w całej Polsce. Co innego Krzysztof Żuk. Zapewniam pana, że gdyby doszło do poważnych kłopotów prezydenta miasta, to telewizji publicznej nie zabrakłoby przy tak ważnym wydarzeniu. Czy umowa, na którą powołuje się w swoim komunikacie CBA to jedyny dowód przeciwko Piotrowi Kowalczykowi? Nie ma żadnych innych elementów, które łączyłyby z tą sprawą mojego klienta niż to, że był współwłaścicielem spółki, którą taką umowę zawarła. Jestem przekonany, że przyjdzie taki moment, kiedy spółka pozwie CBA o odszkodowanie. To była legalna umowa, były spotkania, ktoś poświęcił na to czas. Przy nielegalnej operacji specjalnej angażowali czas i środki spółki na działania, które nie miały żadnego znaczenia prawnego. A to CBA odpowiada za działania swojego agenta. A na jakiej podstawie można zrobić taką prowokację, jaka miała miejsce w przypadku Piotra Kowalczyka? Prowokację robi się kiedy wiadomo, że funkcjonuje korupcyjny system, ma się wiarygodne informacje na ten temat i się je weryfikuje. Kiedy ich nie ma to operacja jest nielegalna. Przypominam, że Mariusz Kamiński został za to skazany na trzy lata pozbawienia wolności. Temu zagadnieniu poświęciłem list, który napisałem do Lecha Kaczyńskiego. Moje odejście z rządu było sprzeciwem wobec tego, że operację przeciwko Andrzejowi Lepperowi zrobiono bez wcześniejszych informacji o możliwości popełnienia przestępstwa. Po aferze gruntowej, kiedy Lepper był już poza rządem, rozmawiałem z Jarosławem Kaczyńskim i prosiłem go o dowody łamania prawa. Państwo nie może wysłać funkcjonariuszy do współpracowników Andrzeja Leppera i powiedzieć: chłopcze, jak załatwisz daną sprawę to dostaniesz 3 mln zł. Powiedzmy, że chłopak dał się skusić i podsuwał Lepperowi pewne rzeczy. Czy on o tym wiedział, czy nie wiedział, tego już pewnie nigdy się nie dowiemy. To nielegalne, ponieważ państwo nie może podżegać do przestępstwa. Pan uczestniczył w powoływaniu Centralnego Biura Antykorupcyjnego. Byłem szefem komisji ds. służb specjalnych, która pisała ustawę o CBA. Mieliśmy bardzo ostre dyskusje ze służbami dotyczące fragmentu, o którym mówimy, czyli o operacjach wręczania korzyści kontrolowanych. Specjalnie Sejm wstawił ten zawór bezpieczeństwa. To jest właśnie różnica między działaniem legalnym i nielegalnym. Mariusz Kamiński razem z Maciejem Wąsikiem właśnie za to zostali skazani. Wcale nie zostali ułaskawieni, bo Sąd Najwyższy uznał, że to nie jest ułaskawienie. I to nad nimi wisi. To jest bardzo poważna sprawa - czy ten agent działał legalnie czy popełniono przestępstwo. Pana zdaniem CBA w takim kształcie jest dalej potrzebna, czy może trzeba ją zlikwidować? W obecnej chwili ta służba jest absolutnie niepotrzebna. Natomiast służba walcząca z korupcją musi istnieć, ponieważ korupcja jest rakiem, który trzeba wycinać. Obecnie CBA ma cechy wskazujące na to, że bardziej służy partii rządzącej niż państwu. W związku z tym została w dużej mierze przekształcona w quasi policję polityczną. CBA trzeba rozwiązać, ale na to miejsce trzeba powołać nową służbę antykorupcyjną. Jak to powinno wyglądać? Zmiana nazwy i ludzi? Może się skończyć jak z Biurem Ochrony Rządu, które po prostu przekształciło się w Służbę Ochrony Państwa. Moim zdaniem służba antykorupcyjna może zostać wydzielona pod Agencję Bezpieczeństwa Wewnętrznego. Nie można tego zrobić z ludźmi z CBA. Moim zdaniem mieli duży wpływ na aferę podsłuchową. A obecnie CBA jest politycznie wykorzystywana do walki z marszałkiem Senatu? Tu CBA nawołuje do składania dowodów, a jak się okazuje niektórzy są tak gorliwi, że są skłonni przekupywać pacjentów, by zeznawali. To jest chore. Tak się postępuje w Rosji albo na Białorusi. Niestety nasze państwo dryfuję w tą stronę. Jeżeli w wyborach prezydenckich nie postawi się temu tamy, to będziemy na poziomie Uzbekistanu. A wracając do sprawy Piotra Kowalczyka. Prokuratura Okręgowa w Zamościu ciągle milczy, nie informuje o treści zarzutów, nie podaje artykułów, nawet inicjałów zatrzymanych. Świadczy to o tym, że nie mają co powiedzieć. Skoro w innych sprawach chętnie przekazują mediom informacje to ewidentnie widać, że coś jest na rzeczy. Gdyby cokolwiek tu było to już dawno media publiczne dawno by to ogłosiły. Jesteśmy za tym, by prokuratura zdecydowała się ujawnić zeznania agenta CBA na temat Piotra Kowalczyka. Niech powiedzą co mój klient, według tego agenta, zrobił.",Roman Giertych,
https://wiadomosci.onet.pl/kraj/najnowszy-sondaz-spada-poparcie-dla-partii-rzadzacej/ncmz075,Najnowszy sondaż: spada poparcie dla partii rządzącej,"Gdyby wybory do Sejmu odbyły się w najbliższą niedzielę, PiS nie miałoby szans na objęcie samodzielnych rządów - pisze ""Super Express"" w sobotnio-niedzielnym wydaniu.","Jak czytamy, z sondażu przeprowadzonego dla ""Super Expressu"" przez Instytut Badań Pollster, wynika, że gdyby wybory do Sejmu odbyły się w najbliższą niedzielę, na PiS głosowałoby 41,10 proc. ankietowanych, Koalicję Obywatelską poparłoby 27,51 proc. badanych, Lewicę - 14,51 proc.; na Polskie Stronnictwo Ludowe - Koalicję Polską zagłosowałoby 8,53 proc. ankietowanych, a na Konfederację Wolność i Niepodległość - 8,09 proc. Inne partie zyskałyby 0,26 proc. poparcia. W porównaniu z poprzednim sondażem zrealizowanym w grudniu, PiS traci 2,35 pkt proc. poparcia, KO zyskuje natomiast 2 pkt proc. - Zamieszanie z reformą sądownictwa nie pomaga partii rządzącej – uważa cytowany w gazecie politolog, prof. Kazimierz Kik. Dodaje, że politycy w Unii Europejskiej chcą uzależnić wypłacanie środków unijnych od przestrzegania praworządności. - To niepokoi część elektoratu PiS – zaznaczył. Zdaniem Kika, dobry wpływ na notowania KO może mieć decyzja lidera PO Grzegorza Schetyny o nieubieganie się o ponowny wybór na przewodniczącego PO. Z kolei politolog, prof. Antoni Dudek, cytowany przez ""SE"", ocenia, że ""PiS łapie lekką zadyszkę"". Według niego, ""nie widać jednak jakichś zdecydowanych zmian"". - Kolejność partii w sondażu odpowiada kolejności w wyborach - zauważył. Badanie zrealizował Instytut Badań Pollster w dniach 14-16 stycznia 2020 roku na próbie 1075 dorosłych Polaków.",Sejm,
https://wiadomosci.onet.pl/kraj/duda-nie-beda-nam-w-obcych-jezykach-narzucali-jak-mamy-prowadzic-sprawy/cxh303l,"Andrzej Duda: nie będą nam w obcych językach narzucali, jak mamy prowadzić polskie sprawy","– Mimo huraganowych ataków na obecne władze, w Polsce i z zewnątrz, skarżąc się gdzie się tylko da, załatwiając obce interwencje (...) ta naprawa wymiaru sprawiedliwości zostanie zrealizowana – mówił Andrzej Duda na spotkaniu z mieszkańcami Zwolenia.","Część wystąpienia prezydenta poświęcona była reformie sądownictwa. – Sędziowie jako przedstawiciele władzy państwowej są sługami społeczeństwa, nie odwrotnie. To oni ponoszą odpowiedzialność za to jak wymiar sprawiedliwości jest postrzegany. Jeżeli ktoś patrzy na społeczne oceny i widzi, że ponad 80 proc. ocenia go fatalnie, to państwo sędziowie powinni spojrzeć na siebie i strukturę, którą tworzą – stwierdził Andrzej Duda. – Jakoś dziwnym trafem te sędziowskie elity, same siebie nazywające kastą, co woła o pomstę do nieba, nie pokazały na przestrzeni ostatnich lat żadnego konstruktywnego programu naprawy wymiaru sprawiedliwości – podkreślił prezydent. W wystąpieniu zwracał uwagę na fakt, że to głowa państwa powołuje sędziów do pełnienia urzędu. – Choćby nie wiem jak bardzo się to nie podobało sędziowskim elitom, konstytucja nazywa prezydenta najwyższym przedstawicielem, co nie tylko w znaczeniu symbolicznym powoduje, że sędziom prezydent udziela władzy państwowej do wydawania wyroków w imieniu Rzeczypospolitej Polskiej – przekonywał. Andrzej Duda mówił, że sędziowie są grupą społeczną, która powinna być obserwowana ""w szczególny sposób"". – Ci ludzie innych rozliczają z przestrzegania prawa, decydują o przysłowiowym życiu i śmierci. Muszą być kryształowi, a czarne owce muszą być natychmiast eliminowane, zwłaszcza przez sędziów – twierdził i przypomniał o powstaniu Izby Dyscyplinarnej w Sądzie Najwyższym. – Jestem prezydentem i powiem tak. Nie będą nam tutaj w obcych językach narzucali, jaki ustrój mamy mieć w Polsce i jak mają być prowadzone polskie sprawy – powiedział prezydent na zakończenie. Te słowa spotkały się z aplauzem zgromadzonych oraz okrzykami ""Tu jest Unia Europejska"". – Tak, tu jest Unia Europejska, ale przede wszystkim tu jest Polska – rzucił w odpowiedzi. Senat zdecydował w piątek o odrzuceniu w całości nowelizacji ustaw sądowych, teraz nowela wróci do Sejmu, który może bezwzględną większością głosów odrzucić sprzeciw izby wyższej. Prawo i Sprawiedliwość w Sejmie dysponuje wystarczającą większością, aby ustawa trafiła na biurko prezydenta. Szef gabinetu prezydenta Krzysztof Szczerski pytany, czy projekt w obecnym kształcie jest dla Andrzeja Dudy do przyjęcia, przypomniał, że dopóki nie zakończy się proces legislacyjny, nie ma ocen prezydenckich. Wskazał, że prezydent był twórcą koncepcji powstania Izby Dyscyplinarnej Sądu Najwyższego, więc kwestia odpowiedzialności sędziów jest dla niego bardzo ważna. Źródło: Onet",Andrzej Duda,
https://wiadomosci.onet.pl/kraj/sondaz-cbos-pis-zdecydowanie-na-czele-choc-z-pewnym-spadkiem/1scd8fk,"Sondaż: PiS zdecydowanie na czele, choć z małym spadkiem","W styczniu niezmiennie najwięcej zwolenników ma koalicja rządząca - na PiS chce głosować 44 proc. badanych. Niemal dwukrotnie mniej ankietowanych deklaruje poparcie dla KO, a podium zamyka Lewica - wynika z badania CBOS.","Głosowanie na KO zadeklarowało 23 proc. ankietowych, czyli o 1 pkt proc. więcej niż w badaniu z poprzedniego miesiąca. Na trzecim miejscu znalazła się w grudniu Lewica (SLD, Wiosna, Lewica Razem), którą popiera 10 proc. Polaków - to spadek o 1 pkt proc. CBOS wyróżnił poparcie dla Nowej Lewicy (która ma powstać z połączenia SLD i Wiosny), wyniosło ono 7 proc. oraz poparcie dla Lewicy Razem, które wyniosło 3 proc. 7 proc. badanych zadeklarowało poparcie dla PSL-Kukiz `15 (wzrost o 1 pkt proc). Konfederację popiera 5 proc. badanych, co oznacza spadek o 1 pkt proc. W styczniu 78 proc. uprawnionych do głosowania zadeklarowało, że wzięłoby udział w wyborach, gdyby odbywały się w najbliższą niedzielę. To o 3 pkt proc. mniej niż w poprzednim badaniu CBOS. 10 proc. badanych nie było zdecydowanych, które ugrupowali byliby gotowi poprzeć (wzrost o 2 pkt proc.). CBOS komentuje, że emocje wyborcze nieco opadły, o czym świadczy trochę mniejsze niż w grudniu zainteresowanie udziałem w hipotetycznych wyborach oraz rosnący odsetek osób niezdecydowanych, na kogo oddać swój głos. ""Układ preferencji partyjnych pozostaje stabilny. Po wyborach, a więc od listopada zyskała nieco jedynie KO, pozostałe ugrupowania i koalicje raczej tracą niż zwiększają swój wyborczy potencjał. Spośród ugrupowań lewicowych więcej wyborców przyciąga zapowiadana Nowa Lewica – partia mająca powstać z połączenia SLD i Wiosny – niż Lewica Razem"" - komentuje CBOS. Badanie ""Aktualne problemy i wydarzenia"" przeprowadzono metodą wywiadów bezpośrednich wspomaganych komputerowo (CAPI) w dniach 9-16 stycznia 2020 r. na liczącej 1069 osób reprezentatywnej próbie losowej dorosłych mieszkańców Polski.",Sondaż wyborczy CBOS,
https://wiadomosci.onet.pl/kraj/prokuratura-czeka-na-opinie-dot-badan-psychiatrycznych-marka-falenty/dtb0n5r,Prokuratura czeka na opinie dot. badań psychiatrycznych Marka Falenty,"Do prokuratury nie wpłynęła jeszcze opinia dot. badań psychiatrycznych Marka Falenty. - W tej sprawie może zająć to trochę więcej czasu, ze względu na obszerną dokumentację medyczną dotyczącą Marka F. - poinformował rzecznik Prokuratury Okręgowej Warszawa–Praga Marcin Saduś.","RMF FM podało dziś, że Marek Falenta został przebadany przez biegłych psychiatrów. Lekarze sprawdzali, czy biznesmen skazany w aferze taśmowej, a teraz podejrzany o kolejne czyny związane z nagrywaniem polityków i biznesmenów oraz ujawnianiem tych nagrań, jest poczytalny. - Takie badania były zaplanowane na 13 stycznia. Nie mamy informacji, żeby się nie odbyły. Natomiast opinia z tych badań nie wpłynęła - powiedział rzecznik Prokuratury Okręgowej Warszawa–Praga Marcin Saduś. Dodał, że tego typu opinia zwyczajowo jest sporządzana po tygodniu, czasami kilku tygodniach. - W tej sprawie może zająć to trochę więcej czasu, ze względu na obszerną dokumentację medyczną dotyczącą Marka F. - poinformował Marcin Saduś. Od ubiegłego roku biznesmen – skazany za zlecenie podsłuchów w restauracjach – jest także podejrzanym w śledztwie dotyczącym tzw. małej afery finansowej. Postępowanie prowadzi ta sama Prokuratura Okręgowa Warszawa-Praga, która w 2016 r. oskarżyła Falentę za taśmy. Na biznesmenie ciąży sześć zarzutów, w tym dotyczące bezprawnego założenia i posłużenia się urządzeniem podsłuchowym w celu uzyskania informacji, do której nie był uprawniony, a pięć kolejnych zarzutów dotyczy ujawnienia innym osobom tychże informacji. W grudniu ubiegłego roku ""Rz"" podawała, że prokuratura przez wiele miesięcy analizowała dokumentację medyczną biznesmena i uznała, że biegły musi ocenić jego poczytalność. Jeśli okaże się, że był on niepoczytalny w momencie popełnienia przestępstwa, będzie musiała umorzyć śledztwo przeciwko niemu. Gazeta zwracała uwagę, że decyzja ta może być kontrowersyjna dla oceny prawnej całej afery taśmowej. Gazeta informowała, że Marek Falenta mógł usłyszeć zarzuty w tzw. małej aferze taśmowej dzięki temu, że oskarżając go w głównym śledztwie, przyjęto niekorzystną dla niego koncepcję. Według tej tezy zlecając nagrywanie, biznesmen nie działał w tzw. czynie ciągłym, ponieważ na zlecenie biznesmena nagrywano różne osoby, w różnych konfiguracjach i czasie. - Gdyby to był czyn ciągły, to nawet w razie pojawienia się nowych taśm Falenta nie mógłby usłyszeć nowych zarzutów - byłoby to traktowane jako jedno przestępstwo - mówił ""Rz"" jeden ze śledczych. Marek Falenta, biznesmen skazany w aferze podsłuchowej, został zatrzymany w Hiszpanii piątego kwietnia 2019 roku. Wcześniej Sąd Okręgowy w Warszawie na wniosek policji wydał za nim Europejski Nakaz Aresztowania. Falenta został wydany Polsce przez hiszpańskie władze w piątek i tego samego dnia został przetransportowany do Warszawy.",Marek Falenta,
https://wiadomosci.onet.pl/kraj/michal-wojcik-ocenia-prezydenture-dudy-to-nie-byly-stracone-lata/tncp09q,Michał Wójcik ocenia prezydenturę Dudy: to nie były stracone lata,"Michał Wójcik był gościem Agnieszki Burzyńskiej w ""Onet Opinie"". Wiceminister sprawiedliwości skomentował wyniki sondażu IBRiS dla Onetu, według którego prezydent Andrzej Duda cieszy się najwyższym zaufaniem społeczeństwa, ale osiąga najsłabszy wynik od blisko roku. - Najważniejszy sondaż dopiero przed nami. Wiem jedno, to nie były stracone lata. To były znakomite lata bliskości prezydenta ze społeczeństwem – ocenił Wójcik. - Myślę, że Małgorzacie Kidawie-Błońskiej bardziej szkodzi zamieszanie w PO i walka o przywództwo – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/michal-wojcik-w-onet-opinie-tez-chce-wolnych-sadow-wolnych-od-patologii/mll6c4r,"Michał Wójcik w ""Onet Opinie"": też chcę wolnych sądów. Wolnych od patologii","- Toga nie służy do paradowania po ulicy – powiedział Michał Wójcik, pytany w ""Onet Opinie"" o ""Marsz Tysiąca Tóg"", który przeszedł ulicami Warszawy. Wiceminister sprawiedliwości wypowiedział się również na temat reform sądownictwa. - Powinniśmy więcej informować ludzi na temat naszej reformy, bo jest bardzo dużo manipulacji i przekłamań – mówił gość Agnieszki Burzyńskiej. - Ja też chcę wolnych sądów. Wolnych od patologi – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/byly-senator-pis-stanislaw-k-aresztowany-w-nocy/7fg028f,Były senator PiS aresztowany w nocy,Katowicki sąd aresztował w nocy ze środy na czwartek byłego senatora PiS Stanisława K. oraz jego syna. Wcześniej obaj usłyszeli w Prokuraturze Regionalnej w Katowicach nowe zarzuty w śledztwie dotyczącym wielomilionowych łapówek.,"W środę prokuratura informowała, że skierowała do sądu wnioski o aresztowanie obu mężczyzn. Aresztowanie odbyło się w nocy ze środy na czwartek. We wtorek rano Centralne Biuro Antykorupcyjne zatrzymało b. senatora, jego syna i dyrektor małopolskiego oddziału Państwowego Funduszu Rehabilitacji Osób Niepełnosprawnych w związku ze śledztwem prowadzonym przez agentów z krakowskiej delegatury CBA. Zatrzymani zostali we wtorek przewiezieni do Prokuratury Regionalnej w Katowicach. Rozpoczęte we wtorek przesłuchania kontynuowano w środę, zakończyły się po południu. Prok. Żołna poinformowała w środę, że ze względu na skierowane do sądu wnioski o areszt nie może ujawnić, czy podejrzani przyznali się do zarzucanych im czynów. - Mogę tylko powiedzieć, że wszyscy składali wyjaśnienia, które teraz będą weryfikowane – powiedziała PAP. Wiadomo, że obecnie na byłym senatorze ciąży już w sumie 15 zarzutów, a na jego synu - 12. Dyrektor małopolskiego oddziału PFRON postawiono jeden zarzut - dotyczący udzielenia korzyści majątkowej w formie dotacji dla kierowanej przez b. senatora fundacji. Wobec niej prokuratura chce środków o charakterze wolnościowym. Całe postępowanie dotyczy pośrednictwa w załatwieniu spraw w zamian za korzyści majątkowe, a także powoływania się na wpływy w instytucjach państwowych oraz samorządowych woj. małopolskiego. Śledczy badają też wątek udzielania korzyści majątkowych osobom pełniącym funkcje publiczne w związku z pełnieniem tych funkcji. To kolejna odsłona śledztwa, w którym łącznie do tej pory zatrzymano 24 osoby. Postępowanie toczy się od 2016 r. W styczniu 2018 r. pierwsze zarzuty usłyszał w nim ówczesny senator Stanisław K. Wcześniej zrzekł się immunitetu parlamentarzysty i został przez PiS zawieszony w prawach członka partii. Senat nie uwzględnił jednak prokuratorskiego wniosku o zgodę na zatrzymanie i aresztowanie K. - senator stawił się na przesłuchanie w prokuraturze, po którym zastosowano wobec niego poręczenie majątkowe w wysokości 600 tys. zł.",B. senator Stanisław K.,
https://wiadomosci.onet.pl/tylko-w-onecie/michal-kaminski-w-onet-rano-reakcja-pis-jest-nielogiczna/y64m56b,"Michał Kamiński w ""Onet Rano."": reakcja PiS jest nielogiczna","- Unia Europejska nie jest dla Polski za granicą – powiedział Michał Kamiński w programie ""Onet Rano."", pytany przez Iwonę Kutynę o reakcje polityków PiS na decyzję Komisji Europejskiej, która chce, by Trybunał Sprawiedliwości UE zamroził działania Izby Dyscyplinarnej Sądu Najwyższego. - Każdy, kto głosował za wejściem polski do UE - a PiS za tym było – zgodził się na prymat prawa europejskiego nad prawem krajowym. To jest bezsporne – stwierdził wicemarszałek Senatu. - Reakcja PiS w tej kwestii jest nielogiczna – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/swiat/berliner-zeitung-czy-polska-staje-sie-wreszcie-wymarzonym-panstwem-dobrobytu/0y48dte,"""Berliner Zeitung"": czy Polska staje się wreszcie wymarzonym państwem dobrobytu?","Berliński dziennik pisze we wtorek o polskiej transformacji gospodarczej i jej konsekwencjach społecznych i politycznych. Ocenia, że Polska przeżywa boom gospodarczy - od niemal 30 lat. Analizuje jednocześnie czas rządów Prawa i Sprawiedliwości. ""Jak mogło do tego dojść, że tak wielu ludzi w Polsce nie wierzy już we własną książkową historię sukcesu i wybiera samozwańczych uzdrowicieli?"" - zastanawia się autorka ""Berliner Zeitung"".","W 1990 roku po krachu gospodarki planowej kraj był na dnie. Ludzie byli wyczerpani. Kto miał jeszcze pieniądze, stracił je w krótkim czasie w wyniku sięgającej 585 procent inflacji. Pierwszy postkomunistyczny rząd, który uwolnił ceny i przeprowadził ekspresową prywatyzację, nazywał to terapią szokową. Stawiał na nadzieje wiązane z zachodnim wzorcem, obietnicą demokracji, gospodarki rynkowej i dobrobytu - czytamy. Polacy uwierzyli, zabrali się do pracy i osiągnęli sukces. Wkrótce produkt krajowy brutto osiągnie dziesięciokrotny poziom z 1991 roku. W tym samym czasie dochód na głowę zwiększył się o 500 procent. Dobrobyt dla wszystkich, jak z obrazka"" – pisze gazeta. Pomimo to – dodaje – ""w 2015 roku narodowo-konseratywny, antyliberalny i autorytarny PiS wygrał wybory parlamentarne hasłem «Polska w ruinie»"", przekonując, że prawie wszystko po 1989 roku było złe. Nawet postępowanie Komisji Europejskiej z powodu podważania przez PiS trójpodziału władzy nie przeszkodziło w powtórzeniu sukcesu wyborczego kilka miesięcy temu – wskazuje dziennik. ""Jak mogło do tego dojść, że tak wielu ludzi w Polsce nie wierzy już we własną książkową historię sukcesu i wybiera samozwańczych uzdrowicieli? Na myśl przychodzą dwie odpowiedzi. Albo coś jest nie tak z ludźmi, albo ta opowieść jest fałszywa"" – pisze korespondent dziennika Ulrich Kloeker. ""Berliner Zeitung"" cytuje eksperta warszawskiego Instytutu Spraw Publicznych Dominika Owczarka, który uważa, że ""PiS odniósł sukces, bo jako pierwszy po 1989 roku przełamał czysto wolnorynkowy paradygmat"", którym kierowali się wcześniej wszystkie rządy w Polsce, także lewicowe. Dodaje, że choć w 1989 roku wolność wywalczono w imię solidarności, to nastąpił tryumf indywidualizmu, a ""osobisty sukces stał się miarą wszystkiego"". Jak pisze dziennik, wielu w Polsce odniosło sukces, przede wszystkim w dużych miastach ale ""było też wielu przegranych"" w tym świecie konkurencji. ""Krótko po tym, gdy w 2004 roku Polska weszła do UE, synonimem nowych czasów stało się słowo «śmieciówka». Oznaczało umowy na czas określony dla rozpoczynających pracę, które nie były warte nawet papieru, na którym je spisano"" – pisze „Berliner Zeitung”, dodając, że wielu fachowców wyjechało z Polski. ""Zostali ci wyczerpani. Mimo to rząd podsycał walkę. Dewiza brzmiała: każdy przeciw każdemu, zamiast dobrobyt dla wszystkich"" – dodaje gazeta. Przypomina, że gdy w 2012 roku rząd premiera Donalda Tuska podwyższył wiek emerytalny do 67 lat, niemiecki dziennik Handelsblatt ""fetował wówczas Polskę jako europejskiego czempiona wzrostu i wzorowego ucznia"". ""Ale wkrótce po tym miarka się przebrała. W 2015 roku PiS wygrał dzięki obietnicy zatroszczenia się o przegranych"" – pisze ""Berliner Zeitung"". Dodaje, że ku zaskoczeniu wielu nowy rząd dotrzymał obietnic, wprowadzając m.in. zasiłek na dzieci i obniżając wiek emerytalny. Ekspert ISP podkreśla w rozmowie z dziennikiem, że polityki socjalnej PiS nie należy postrzegać w oderwaniu od ataków na trójpodział władzy czy skrajnie konserwatywnej ideologii ugrupowania. Ale – dodaje – od podjętych działań socjalnych nie ma już odwrotu i wszystkie przyszłe polskie rządy będą musiały kierować się nowym paradygmatem polityki socjalnej. ""Czy zatem Polska zmienia się jednak w państwo dobrobytu, o którym mieszkańcy tego kraju marzą od 30 lat?"" – pyta ""Berliner Zeitung"". Rząd Mateusza Morawieckiego - czytaj raport specjalny Onetu",Mateusz Morawiecki,
https://wiadomosci.onet.pl/kraj/byly-senator-stanislaw-k-zatrzymany-przez-cba-stanislaw-karczewski-komentuje/m87twh7,CBA zatrzymało byłego senatora PiS. Stanisław Karczewski: zdarzają się czarne owce,"- Zdarzają się takie sytuacje, niestety - powiedział senator i były marszałek Senatu Stanisław Karczewski, komentując w Radiu ZET zatrzymanie przez CBA byłego senatora PiS Stanisława K. i jego syna. - Chciałbym, żeby (czarne owce - red.) się nie zdarzały, ale się zdarzają - stwierdził.","- Bardzo przykra (sprawa - red.), ubolewam z tego powodu. Tylko to pokazuje, że wszyscy w Polsce powinni być jednakowo traktowani i podlegać wszyscy takim samym prawom - powiedział Karczewski. - Natychmiast, w chwili kiedy się dowiedzieliśmy, pan senator Stanisław K. został wykluczony z partii. Sam wtedy podjął decyzję o zrzeczeniu się immunitetu parlamentarzysty, a później, to już wiemy - skomentował w Radiu ZET Karczewski. Były marszałek Senatu przyznał, że z punktu widzenia PiS-u taka informacja ""nie jest najlepsza"". - Zdarzają się takie sytuacje, niestety - dodał. - Chciałbym, żeby (czarne owce - red.) się nie zdarzały, ale się zdarzają. Reagujemy w sposób jednoznaczny. Natomiast mamy przecież w gronie senatorów – z PO – którzy mają poważne zarzuty. I to jest przykre. To nie jest przykre tylko dla PO, ale w ogóle - stwierdził Karczewski. CBA zatrzymała dziś byłego senatora RP, jego syna oraz dyrektor małopolskiego oddziału Państwowego Funduszu Rehabilitacji Osób Niepełnosprawnych. Byłemu parlamentarzyście i jego synowi mają zostać postawione zarzuty m.in. przyjęcia wielomilionowych łapówek, a dyrektor oddziału PFRON zarzut wręczenia korzyści majątkowej w formie kontraktów zawartych z Fundacją Pomocy Osobom Niepełnosprawnym w Stróżach, założoną i prowadzoną przez b. senatora i jego syna - wynika z informacji PAP. Śledztwo prowadzone przez funkcjonariuszy krakowskiej delegatury CBA dotyczy podejmowania się pośrednictwa w załatwieniu spraw w zamian za korzyści majątkowe, a także powoływania się na wpływy w instytucjach państwowych oraz samorządowych województwa małopolskiego. Śledczy badają też wątek udzielania korzyści majątkowych osobom pełniącym funkcje publiczne, w związku z pełnieniem tych funkcji. Źródło: Radio ZET, PAP",Stanisław Karczewski,
https://wiadomosci.onet.pl/kraj/michal-kaminski-o-jaroslawie-kaczynskim-jest-wyjatkowym-politykiem/7tqfwz2,"Kamiński: Polska tylko dlatego nie jest dziś dyktaturą, bo należy do UE","- Jarosław Kaczyński dysponuje w Polsce pełnią władzy, jakiej nie miał żaden kanclerz Niemiec po 1949 r. ani nawet Erich Honecker w d. NRD – mówi wicemarszałek Senatu Michał Kamiński w rozmowie z ""Die Welt"".","W wywiadzie, opublikowanym 13 stycznia w wydaniu internetowym dziennika, Michał Kamiński, były polityk PiS, a obecnie wicemarszałek Senatu wybrany z list PSL, ocenia, że szef PiS Jarosław Kaczyński stworzył system, który pozwala mu pozostając z tyłu wywierać ogromny wpływ na prawie wszystkie państwowe instytucje. - Żaden niemiecki kanclerz po 1949 roku nie miał takiej pełni władzy. Nawet Erich Honecker nie rządził NRD tak rozlegle, jak dziś Polską rządzi Kaczyński. Nie chciałbym w żadnym wypadku porównywać Kaczyńskiego z Honeckerem, to nie byłoby uczciwe. Chodzi mi o zasięg władzy – powiedział Kamiński. Jego zdaniem jest to konsekwencją struktury PiS, skoncentrowanej wyłącznie na osobie Kaczyńskiego, który sam jest ""jej doktryną i ma totalną kontrolę"". Kamiński dodał, że Jarosław Kaczyński kontroluje nawet spory wewnątrz partii, w których chodzi o stanowiska czy pieniądze, ale nie o nowe kierunki w polityce. - Kaczyński wyznacza premiera i ministrów, ma wpływ na to, jak pracują organy państwa. I dzieje się to w ramach polskiej konstytucji, to jest szalone. Z wyjątkiem tzw. reformy sądownictwa PiS trzyma się reguł gry. Partia i jej szef zorganizowali legalnie swoją pełnię władzy – powiedział polityk. Zdaniem Kamińskiego ""dawno temu Kaczyńskiemu zabroniono wstępu do warszawskiego salonu"", złożonego z inteligencji, ludzi o kulturowym kapitale i wpływie. - Sfrustrowany spalił go i stworzył własny salon, w którym teraz inni muszą prosić o zgodę na wstęp – powiedział. Jak ocenił, Kaczyński ""stał się też człowiekiem, który zawsze chciał czegoś więcej, nawet jeśli już wiele osiągnął"". - Jego polityka mi się nie podoba, ale mogę przyznać, że Kaczyński jest wyjątkowym politykiem. Rozpowszechniałbym antypolską propagandę, gdybym wielkiej zagranicznej gazecie powiedział, że 40-milionowym narodem europejskim rządzi idiota. Tego nie uczynię. Kaczyński ma wielki talent, ale nie wykorzystuje go tak, jak ja bym tego sobie życzył – powiedział senator. W jego opinii porównywanie Kaczyńskiego z Orbanem jest uproszczeniem. Jak ocenił, Orban prezentuje nowocześniejszy styl uprawiania polityki oraz ma do czynienia ze słabszymi instytucjami i mniej aktywnym społeczeństwem obywatelskim, dlatego łatwiej mu przebudowywać państwo. - Obaj chcą osłabić UE w jej obecnej formie. Różnica polega na tym, że Orban nie ukrywa, iż jest to na rękę Władimirowi Putinowi. Kaczyński zachowuje się tak, jakby tego nie chciał. A jednocześnie wydaje się, że to, co robi, pochodzi ze scenariusza pisanego przez Kreml. W Polsce nikt nie wiwatuje na cześć Putina. Ale to nie znaczy, że mu się nie pomaga. Liberalny Zachód, który dziś w Polsce jest oczerniany, jest dziś jedyną gwarancją bezpieczeństwa dla wolnej Polski. Jeśli liberalny porządek zacznie się chwiać, to dla Polski zrobi się niebezpiecznie. Jako polscy patrioci musimy bronić integracji europejskiej i dobrej współpracy w UE – powiedział Kamiński. Jak dodał, Kaczyński nie chce, by Polska wyszła z UE. - Ale chce on innej Unii, nie chce większej integracji, ale więcej narodowej suwerenności. Bowiem UE ogranicza jego władzę. Nie oszukujmy się. Polska nie jest dziś tylko dlatego dyktaturą, bo należy do UE. UE ogranicza głód władzy Kaczyńskiego. Na szczęście – dodał Kamiński. Zobacz również:",Michał Kamiński,
https://wiadomosci.onet.pl/swiat/fogiel-o-wpisie-tuska-spora-dawka-nikczemnosci/gzzrqyc,Fogiel o wpisie Tuska: spora dawka nikczemności,"Wplecenie w tę tragedię sporu dot. sądownictwa wymaga sporej dawki nikczemności; nie ma nic wspólnego z oddawaniem czci pamięci zmarłego - ocenił wicerzecznik PiS Radosław Fogiel, odnosząc się do wpisu Donalda Tuska w rocznicę zamordowania Pawła Adamowicza.","""Wplecenie w tę tragedię bieżącego sporu o kształt sądownictwa wymaga sporej dawki nikczemności. I nie ma nic wspólnego z oddawaniem czci pamięci Zmarłego, a wiele z traktowaniem jej jako politycznego narzędzia"" - napisał Fogiel na Twitterze, komentując wcześniejszy wpis b. premiera, szefa Europejskiej Partii Ludowej Donalda Tuska. 13 stycznia 2019 r. podczas gdańskiego finału Wielkiej Orkiestry Świątecznej Pomocy 27-letni Stefan W. zaatakował nożem prezydenta Gdańska Pawła Adamowicza, w wyniku czego samorządowiec zmarł. Miał 53 lata, prezydentem miasta był od 20 lat. O tragicznym zdarzeniu przypomniał na Twitterze były premier. ""Rok temu Pawłowi Adamowiczowi zadano nożem kilka śmiertelnych ciosów. Po ataku zabójca ogłosił, że był to odwet na sądach i Platformie"" - podkreślił Tusk. Jak dodał, ""przez wiele tygodni prezydent Adamowicz był celem kampanii nienawiści ze strony aparatu władzy"". ""Cześć Jego pamięci"" - napisał Tusk. Tegoroczny finał Wielkiej Orkiestry Świątecznej Pomocy w Gdańsku odbył się w niedzielę pod hasłem ""Gdańsk dzieli się dobrem"", nawiązującym do ostatnich słów Pawła Adamowicza wypowiedzianych przed atakiem nożownika. Tradycyjny happening ""światełko do nieba"", kończący finał WOŚP, rozpoczął się tym razem w Gdańsku i był poświęcony pamięci Adamowicza. Później światełko przeniosło się na pl. Bankowy w Warszawie.",Radosław Fogiel,
https://wiadomosci.onet.pl/tylko-w-onecie/warzecha-reforma-sadownictwa-czyli-kto-kogo-mocniej-uderzy-lopatka-po-glowie-opinia/b9n406n,"Warzecha: „Reforma” sądownictwa, czyli kto kogo mocniej uderzy łopatką po głowie [OPINIA]","To, jak jest zbudowany wymiar sprawiedliwości, jest również polityką, a spór o to przebiega ściśle wzdłuż linii partyjnego podziału. Nie ma bardziej politycznej kwestii niż ta. Sędziowie, od których ustawa wymaga wyjątkowej wstrzemięźliwości w publicznym zaangażowaniu, powinni to brać pod uwagę.","Spór o polskie sądownictwo zmienił się ostatecznie w absurdalną, infantylną naparzankę w przedszkolnym stylu, w której biorą udział już niemal wszyscy, od Pierwszej Prezes Sądu Najwyższego po prezydenta RP. W imieniu klientów wymiaru sprawiedliwości chciałoby się zacytować wiersz Ignacego Krasickiego: Chłopcy, przestańcie, bo się źle bawicie! Dla was to jest igraszką, nam idzie o życie. Nie wiem, co chcieli pokazać lub udowodnić radykalni przedstawiciele sędziów, organizując antyrządowy protest w stolicy. Piszę „radykalni”, ponieważ protestowanie przeciwko władzy pod lekko tylko zawoalowanymi hasłami politycznymi w przypadku sędziów uznaję za radykalizm. Co nie znaczy, że krytyczni wobec zmian – proponowanych teraz oraz tych już przeprowadzonych – nie są i inni sędziowie, którzy jednak udziału w ulicznym kryterium nie chcą brać. I słusznie, choćby dlatego, że stawia to pod znakiem zapytania ich bezstronność. Za każdym razem przypominam o eksperymencie myślowym: czy gdyby przed sędzią, który brał udział w antyrządowej demonstracji, stanął jako oskarżony działacz partii rządzącej lub jej sympatyk, a już zwłaszcza w procesie związanym w jakiś sposób z polityką – choćby z fatalnego art. 212 kodeksu karnego – to można by uznać, że ów sędzia na pewno będzie bezstronny? Ja miałbym poważne wątpliwości, a na miejscu adwokata oskarżonego wnioskowałbym o wyłączenie takiego sędziego – z dużą nadzieją na powodzenie. Sędziom, którzy demonstrację zorganizowali, udało się osiągnąć dwie rzeczy. Po pierwsze – udało im się wkomponować swój protest w sferę stricte polityczną. Bo demonstrację wykorzystały środowiska od dawna przeciw władzy protestujące przy każdej możliwej okazji. Tym samym protestujący sędziowie dali władzy kolejne paliwo do tego, aby ich sprzeciw przedstawiać nie jako motywowany jakimikolwiek merytorycznymi przesłankami, ale po prostu jako walkę ze słusznym ukróceniem sędziowskiej „wszechwładzy”. Ale to żadna nowość, bo osoby takie jak sędziowie Waldemar Żurek czy Igor Tuleya robią to od dawna i nie mają z tym problemu. Na miejscu sędziów, którzy chcą po prostu dobrze wykonywać swój zawód, byłbym tym panom szczególnie „wdzięczny”. Po drugie – udało się wzbudzić dość powszechne rozbawienie za sprawą obecności Piotra Najsztuba. Najsztub nie został zapewne specjalnie zaproszony przez organizatorów, ale w kontekście korzystnych dla niego orzeczeń, jakie zapadły w związku ze spowodowanym przez niego wypadkiem drogowym, wydźwięk tego poparcia znanego dziennikarza był mocno dwuznaczny. Przy czym sam Najsztub wykazał się tutaj albo wyjątkowym brakiem wyczucia, albo jest kolejnym agentem Kaczyńskiego, mającym skompromitować inicjatywę przeciwną władzy. Część komentatorów – głównie tych niechętnych wobec władzy – twierdzi, że sędziowie mają prawo demonstrować, ponieważ nie jest to demonstracja polityczna, ale „obrona niezawisłości sędziowskiej”, względnie „trójpodziału władzy” albo – w wydaniu radykalniejszym – demokracji w ogóle. Czyli spraw niejako podstawowych i wyjętych poza spór ściśle polityczny w sensie partyjnym. Tu rzecz rozbija się o definicję i granicę, za którą zaczyna się polityka. Jasne jest, że przeciwnicy PiS będą się starali przedstawiać protesty jako niepolityczne – potwierdzając przez to zresztą, że polityczne zaangażowanie sędziów będzie jednak źle widziane – ale to absurd. To, jak jest zbudowany wymiar sprawiedliwości, jest również polityką, a spór o to przebiega ściśle wzdłuż linii partyjnego podziału. Nie ma bardziej politycznej kwestii niż ta. Sędziowie, od których ustawa wymaga wyjątkowej wstrzemięźliwości w publicznym zaangażowaniu, powinni to brać pod uwagę. Poza tym sędziowie, którzy pojawiają się na demonstracjach, świadomie idą w stronę przekazu właśnie jak najbardziej politycznego – bo siłą rzeczy taki właśnie jest ten wykrzykiwany na ulicach. Ulica to nie miejsce na spokojną dyskusję. Tymczasem próżno szukać rzetelnych analiz po stronie protestujących, które pokazywałyby, dlaczego leży wciąż to, co dla zwykłych ludzi jest najważniejsze, czyli czas rozpatrywania spraw. Stojąca na pierwszej linii frontu Iustitia z pokrzykującym sędzią Żurkiem w czasach przed PiS jakoś nie kwapiła się, żeby przygotować własne projekty reformy systemu lub choćby analizy, pokazujące, co jest z wymiarem sprawiedliwości nie tak. Póki nie tykano sędziów, ci uważali, że wszystko jest w jak najlepszym porządku. Co było nieprawdą. Lecz jeśli dzisiaj rządzący wskazują na czas postępowań jako na wadę wymiaru sprawiedliwości, to jako winnych powinni wskazać samych siebie. Do sędziów można mieć pretensję o wiele rzeczy, ale akurat nie o to, bo to jest sprawa najbardziej systemowa. Zależy od konstrukcji kodeksów postępowania – karnego, cywilnego, administracyjnego, od organizacji sądów, od liczby sędziów, od tego, ilu i jak opłacanych asystentów mają i od wielu innych czynników, które określają ustawy i rozporządzenia, a nie wola sędziów lub jej brak. Na zajęcie się tymi problemami PiS miał ponad cztery lata. Zamiast tego skupiał się na tworzeniu przepisów, pozwalających na przeprowadzenie zmian głównie personalnych, nie systemowych. Dzisiaj równie symboliczna jak obecność Piotra Najsztuba na sędziowskim proteście jest nieobecność na nim Jana Śpiewaka, lewicowego działacza, który jeszcze w 2017 r. zażarcie bronił sądów przed pisowskimi reformami. Ale potem były jego wypowiedzi o mecenas Bogumile Górnikowskiej, córce byłego ministra sprawiedliwości Zbigniewa Ćwiąkalskiego, i jej rzekomym współudziale w aferze reprywatyzacyjnej, oraz niekorzystny wyrok karny z art. 212, utrzymany we wszystkich instancjach. I tak jak Najsztub ma powody, żeby być sędziom wdzięcznym, tak Śpiewak ma prywatne powody, żeby ich przestać lubić. Nagle więc odkrył, że sądy są jednak be, a on sam stał się dla PiS pożyteczny, więc państwowe media podbijają legendę męczennika za sprawę, którą stara się sobie Śpiewak stworzyć. Powiedzieć, że to koniunkturalizm, to nie powiedzieć nic. Ale tak właśnie bawi się z sędziami władza. Z sędziami – i z nami wszystkimi. W tej grze obie strony abdykowały z propaństwowego myślenia, z prezydentem Dudą włącznie. Widocznie z badań wyszło, że może na tym zyskać w nadchodzących wyborach. Problem ze stabilnością wymiaru sprawiedliwości jest coraz bardziej realny i w końcu zdarzy się pierwsza sprawa, w której Bogu ducha winny Kowalski dowie się, że wyrok, od którego zależą jego pieniądze, przyszłość, osobista sytuacja jest nieważny, bo wydał go niewłaściwy sędzia. Lub z jakiegokolwiek innego powodu. Później takich Kowalskich będzie coraz więcej. Ale tym nikt się nie przejmuje: ani sędzia Żurek, wygłaszający pompatyczne deklaracje ze sceny na demonstracji, ani kierownictwo Ministerstwa Sprawiedliwości czy nawet prezydent. Nie pomoże tu ani ustawa dyscyplinująca sędziów, ani Komisja Wenecka; ani marsz tysiąca czy miliona tóg, ani niesmaczne propozycje wiceministra Warchoła, żeby delegacja Komisji Weneckiej, zamiast rozmawiać z władzą, poszła sobie do Muzeum Żołnierzy Wyklętych. Sędziów mamy tych, których mamy i to z nimi władza musiałaby się jakoś ułożyć. W ciągu tych paru lat PiS-owi udało się doprowadzić do tego, że poza niewielką ich grupą większość – w tym ta niechodząca na demonstracje – jest do działań PiS nastawiona skrajnie krytycznie. Również ci, którzy początkowo mieli nadzieję na głębokie zmiany w wymiarze sprawiedliwości. A było takich niemało.",Marsz tysiąca tóg,
https://wiadomosci.onet.pl/kraj/wybory-na-przewodniczacego-po-lublin-spotkanie-z-joanna-mucha/cw7v4dg,Joanna Mucha o wyborach na szefa PO: chcę się bić,"Lubelska posłanka spotkała się z działaczami partii, którzy wkrótce wybiorą nowego przewodniczącego Platformy Obywatelskiej. Joanna Mucha, kandydatka na szefa PO, przedstawiła swoją wizję ugrupowania, które zadba o 40-50-latków. - Polska była pierwszym krajem, który poradził sobie z komunizmem. Wierzę, że będziemy też pierwszym krajem, który poradzi sobie z populistami - mówi była minister sportu w rządzie Donalda Tuska.","- Nazywam się Mucha. Joanna Mucha. I chcę zostać przewodniczącą Platformy Obywatelskiej - rozpoczęła swoje wystąpienie posłanka Koalicji Obywatelskiej. Następnie była minister sportu wspomniała tragicznie zmarłego prezydenta Gdańska Pawła Adamowicza, który rok temu został ugodzony nożem podczas finału WOŚP. Po chwili poprosiła, by wszyscy obecni na sali wstali i uczcili jego pamięć minutą ciszy. Spotkanie z lubelskimi działaczami wyglądało jak minikonwencja Joanny Muchy. Posłanka miała przypięty mikrofon, przed sobą miała mównicę, a za plecami wielką ściankę z logo partii. Mucha mówiła o dzieciństwie, Polsce po 1989 roku i o tym, jak jej pokoleniu było trudno po zmianach ustrojowych. - Nasze pokolenie, pokolenie naszych rodziców zostało ciężko doświadczone przez transformację. Mówiono nam, że za chwilę nie trzeba będzie zaciskać pasa i będziemy mogli skorzystać z owoców tego wszystkiego, co wypracowaliśmy. My, dzisiejsi 30-, 40- i 50-latkowie jesteśmy dziećmi transformacji. Jesteśmy dumni z tego, co udało nam się stworzyć, z naszego życia, osiągnięć i Polski, jaką udało nam się stworzyć. Nasze państwo niejednokrotnie nas zawiodło, ale kochamy Polskę - przekonywała posłanka. Kandydatka na szefa PO mówiła też o ludziach, którzy są zawiedzeni rządami Prawa i Sprawiedliwości. - Mówią mi, że Polska PiS-u to nie jest ich Polska. Mówią mi, że nie mogą odnaleźć się w foremce prawdziwego Polaka. Nie odnajdują się w świecie odwróconych wartości, gdzie te wartości są atakowane - dodała. - Kiedy przyszła do nas zła ekipa, smutnych ludzi, z kieszonkowym dyktatorem na czele, oni nazwali nas ""gorszym sortem"". Powiedzieli, że Polska zaczęła się w 2015 roku. Unieważnili w ten sposób cały nas życiorys, to co stworzyliśmy przez nasze życie, nasz dorobek - tłumaczyła Mucha. Kandydatka stwierdziła, że chce, by pod jej przywództwem Platforma Obywatelska zadbała o tych ludzi, którzy mogą czuć się wykluczeni przez obecną władzę. - Chcę być głosem tego zapomnianego pokolenia transformacji. W dalszej części swojego wystąpienia odniosła się m.in. do kwestii ochrony środowiska, reformy sądownictwa oraz opieki zdrowotnej. Jej zdaniem państwo powinno chronić swoich obywateli, a nie rzucać kłody pod nogi. - Chcemy państwa, w którym żyje się po prostu normalnie, bez szarpania się - mówiła Mucha. Na koniec posłanka opowiedziała o swoim prywatnym życiu. O tym, jak było jej trudno, kiedy na drugim roku studiów urodził się jej pierwszy syn. Mówiła też o studiach, doktoracie i spełnianiu swoich ambicji. W ten sposób chciała pokazać, że potrafi walczyć o swoje. Ale nie tylko: - Dziś chcę się bić o waszą przyszłość. To mnie najbardziej odróżnia od moich kontrkandydatów. Ja chcę się bić, wiem, że potrafię. Znam swoją siłę. I będę się biła - zapowiada. - Polska była pierwszym krajem, który poradził sobie z komunizmem. Wierzę, że będziemy też pierwszym krajem, który poradzi sobie z populistami - zakończyła kandydatka na szefa PO. Członkowie Platformy Obywatelskiej wybiorą swojego nowego przewodniczącego już 25 stycznia br. O fotel szefa największej partii opozycyjnej ubiegają się: Joanna Mucha, Borys Budka, Bartosz Arłukowicz, Bogdan Zdrojewski, Bartłomiej Sienkiewicz oraz Tomasz Siemoniak.",Joanna Mucha,
https://wiadomosci.onet.pl/kraj/morawiecki-do-pis-stoimy-przed-czterema-wielkimi-wyscigami/3vvz72l,Morawiecki do PiS: stoimy przed czterema wielkimi wyścigami,"To gospodarka, wartości, pamięć oraz „duszę wspólnoty”, jak mówił premier Mateusz Morawiecki w niedzielę podczas noworocznego spotkania opłatkowego PiS w Rzeszowie.","Premier przekonywał zwolenników PiS, którzy licznie zgromadzili się w Filharmonii Podkarpackiej, że zeszłoroczne zwycięstwo w wyborach parlamentarnych trzeba uzupełnić zwycięstwem w wyborach prezydenckich, a sukcesy partii, a także całej Polski nie miałyby miejsca bez wkładu prezydenta Andrzeja Dudy. Podkreślił, że PiS stawia przed sobą wielkie cele na tę kadencję. - Stoimy przed czterema wielkimi wyścigami - mówił. Pierwszy z nich to wyścig gospodarczy, „o lepszą, sprawiedliwszą gospodarkę”, który będzie odbywał się w ramach rewolucji cyfrowej oraz ekologicznej. Ocenił, że od tego, jak Polska wykorzysta obie te rewolucje, będzie zależał rozwój gospodarki w najbliższych dekadach. Drugim wyścigiem jest wyścig o wartości - takie jak rodzina, prawo, praworządność czy wiara. - Wartości są fundamentem, na którym można nadbudowywać kolejne piętra - powiedział premier. - Trzeci wyścig to wyścig o pamięć, który jest ważny dla utrzymania azymutu na przyszłość - wyliczał Morawiecki. Wskazał, że od tego, kto wygra wyścig o pamięć, zależy, „czy będziemy wciskani w przestrzeń wspólników-zbrodniarzy (...), czy będziemy nosić głowę wysoko jako spadkobiercy wspaniałych bohaterów z czasów najstraszliwszej II wojny światowej”. Podkreślił, że Polska będzie „walczyć o prawdę”. Ocenił, że polska akcja dotycząca informacji o tym, kto rozpoczął II wojnę światową, była dowodem na skuteczność dotychczasowych działań władz. Czwartym wyścigiem jest „wyścig o duszę naszej wspólnoty, ducha narodu polskiego, który został okrutnie przetrącony podczas II wojny światowej”. Morawiecki wyjaśnił, że chodzi budowę wspólnoty celów, walkę o tożsamość, o tradycję i jednocześnie nowoczesność. Premier wskazał, że łączenie tych dwóch ostatnich cech „świetnie wychodzi Podkarpaciu”. - Dajecie przykład całej Polsce, dlatego też z radością mogę patrzeć na wyniki, które były tutaj podczas ostatnich wyborów do Parlamentu - mówił. PiS w dwóch podkarpackich okręgach wyborczych uzyskał w ostatnich wyborach parlamentarnych ponad 60 proc. poparcia. Morawiecki zapewnił, że regiony wschodnie mogą nadal liczyć na wsparcie rządu, m.in. z zakresie rozbudowy infrastruktury. Zaznaczył przy tym jednak, że potrzebna jest do tego „jedność wizji i wspólnota celów”. - Taką jedność wizji i wspólnotę celów może dać tylko zwycięstwo naszego prezydenta Andrzeja Dudy - mówił. W ocenie Morawieckiego tylko zwycięstwo Dudy zagwarantuje, że następne lata będą równie udane, jak minione cztery. - Możemy dalej zmieniać Polskę, aby była sprawiedliwa, równa dla wszystkich, praworządna dla wszystkich, żeby była ojczyzną, z której wszyscy będziemy dumni i w której wszyscy będą szczęśliwi - mówił szef rządu w Rzeszowie. W trakcie uroczystości odczytany został również list prezydenta Andrzeja Dudy. Zdaniem prezydenta w poprzednim roku Polska wzmocniła swoje bezpieczeństwo i swoją pozycję na arenie międzynarodowej. Przypomniał, że rozszerzony został program Rodzina 500 plus na pierwsze dziecko. - Ufam, że rozpoczynający się rok przyniesie kolejne osiągnięcia w wielu dziedzinach naszego życia społecznego, gospodarczego i kulturalnego. Dziękuję wszystkim, którzy angażują się w budowę silnego i nowoczesnego państwa na szczeblu ogólnopolskim i lokalnym. Jestem przekonany, że wspólnym wysiłkiem zapewnimy dalszy rozwój naszego kraju i otworzymy przed Polską nowe perspektywy - napisał Duda. Prezydent podkreślił również, że w obecnym roku przypada wiele ważnych rocznic. Wymienił, m.in. setną rocznicę bitwy Warszawskiej i wojny polsko-bolszewickiej, 40. rocznicy powstania Solidarności i 10 rocznicy katastrofy smoleńskiej. Zdaniem Dudy rocznice te przypominają nam o tych, którzy poświęcili życie za Polskę. „Niech nasza wspólna pamięć o nich jednoczy nas i motywuje do dalszego działania” – napisał prezydent. List do uczestników skierował także prezes PiS Jarosław Kaczyński. Zwrócił on uwagę, że minione 12 miesięcy to był „udany rok podwójnego zwycięstwa PiS w wyborach”. Lider PiS podkreślił jednak w liście, że w wyborach do Senatu „moglibyśmy w skali ogólnopolskiej wypaść lepiej”. - Nie czas tu i miejsce na wyliczanie zarówno przyczyn tego stanu rzeczy, jak i wypływających z jego analizy i wniosków. Te ostatnie możemy podsumować jednym zdaniem, nie możemy przed wyborami prezydenckimi spocząć na laurach, nie możemy dać się uśpić sondażom oraz musimy się jeszcze bardziej zmobilizować się i jeszcze ciężej pracować - napisał. W ocenie Kaczyńskiego, waga każdych następnych wyborów rośnie, bo, jak dodał, Polska ma coraz więcej do stracenia. „Reelekcja pana prezydenta Andrzeja Dudy przedłuży polityczną osłonę programowi dobrej zmiany. Programowi budowy Polski plus i pozwoli wspólnie z ośrodkiem prezydenckim kontynuować nasz marsz ku polskiej wersji państwa dobrobytu” – podkreślił prezes PiS. Przypomniał, że w tym roku obchodzić będziemy wiele rocznic, m.in. zwycięskiej wojny polsko-bolszewickiej, 40-lecie powstania Solidarności, 80-lecie zbrodni katyńskiej, 50-lecie zbrodni Grudnia’70 oraz 10-lecie katastrofy smoleńskiej. Zdaniem Kaczyńskiego rocznice te przypominają nam, z jednej strony, że Polaków stać na wiele, a z drugiej uświadamiają nam, jak wysoką cenę trzeba płacić za wolność i niepodległość. „W zbliżających się wyborach prezydenckich ważyć się będą dalsze losy naszej ojczyzny. Będzie się w nich liczył każdy głos. Zróbmy wszystko co w naszej mocy, byśmy nie musieli później mówić, że zgubiliśmy złoty róg” – podkreślił. Zaapelował, żeby „zewrzeć szeregi”, aby prezydent Duda wygrał w pierwszej turze głosowania. „I tego Polsce, państwu i nam wszystkim życzę” – napisał Kaczyński.",Mateusz Morawiecki i Marek Kuchciński,
https://wiadomosci.onet.pl/kraj/mateusz-morawiecki-zwraca-sie-do-politykow-pis/0flwgkl,Mateusz Morawiecki do PiS: stoimy przed czterema wielkimi wyścigami,"Polska stoi przed czterema wielkimi wyścigami: gospodarczym, o wartości, o pamięć oraz ""o duszę wspólnoty"" - mówił premier Mateusz Morawiecki dziś podczas noworocznego spotkania opłatkowego PiS w Rzeszowie.","Premier przekonywał zwolenników PiS, że zeszłoroczne zwycięstwo w wyborach parlamentarnych trzeba uzupełnić zwycięstwem w wyborach prezydenckich, a sukcesy partii, a także całej Polski nie miałyby miejsca bez wkładu prezydenta Andrzeja Dudy. Podkreślał, że PiS stawia przed sobą wielkie cele na tę kadencję. - Stoimy przed czterema wielkimi wyścigami - mówił. Wskazał, że pierwszy z nich to wyścig gospodarczy, ""o lepszą, sprawiedliwszą gospodarkę"", który będzie odbywał się w ramach rewolucji cyfrowej oraz ekologicznej. Ocenił, że od tego, jak Polska wykorzysta obie te rewolucje, będzie zależał rozwój gospodarki w najbliższych dekadach. Zdaniem premiera, drugim wyścigiem jest wyścig o wartości - takie jak rodzina, prawo, praworządność czy wiara. - Wartości są fundamentem, na którym można nadbudowywać kolejne piętra - powiedział. - Trzeci wyścig to wyścig o pamięć, który jest ważny dla utrzymania azymutu na przyszłość - wyliczał Mateusz Morawiecki. Wskazał, że od tego, kto wygra wyścig o pamięć, zależy, ""czy będziemy wciskani w przestrzeń wspólników-zbrodniarzy (...), czy będziemy nosić głowę wysoko jako spadkobiercy wspaniałych bohaterów z czasów najstraszliwszej II wojny światowej"". Podkreślił, że Polska będzie ""walczyć o prawdę"". Ocenił, że polska akcja dotycząca informacji o tym, kto rozpoczął II wojnę światową, była dowodem na skuteczność dotychczasowych działań władz. Według szefa rządu, czwartym wyścigiem jest ""wyścig o duszę naszej wspólnoty, ducha narodu polskiego, który został okrutnie przetrącony podczas II wojny światowej"". Wyjaśniał, że chodzi budowę wspólnoty celów, walkę o tożsamość, o tradycję i jednocześnie nowoczesność.",Mateusz Morawiecki,
https://wiadomosci.onet.pl/swiat/katarina-barley-polski-rzad-postepuje-jak-komunisci/htsr0te,Niemiecka polityk: polski rząd postępuje jak komuniści,- Działania polskiego rządu niczym nie różnią się od działań władzy komunistycznej. Prawdziwi demokraci przestrzegają wyroków sądów – mówi DW prawniczka i wiceprzewodnicząca PE Katarina Barley. Z Barley rozmawia Jowita Kiwnik Paragana.,"Jowita Kiwnik Pargana: Jest Pani krytyczna wobec ostatnich planów polskiego rządu odnośnie reformy sądownictwa. Dlaczego? Katarina Barley: Właściwie to jestem zszokowana tym, że choć wobec Polski toczy się procedura z art. 7 o naruszenie praworządności, polski rząd chce szybko wprowadzić kolejne kontrowersyjne zmiany w wymiarze sądownictwa. Moim zdaniem ta proponowana reforma otwiera zupełnie nowy wymiar. Bo nie tylko próbuje ograniczyć niezależność polskich sędziów, co już jest wystarczająco złe, ale także atakuje funkcjonowanie całej Unii Europejskiej. W jaki sposób? - Jeśli sędziowie mają być karani dyscyplinarnie za stosowanie prawa unijnego zamiast polskiego, podkopuje to wszystkie fundamenty, na których opiera się UE. Jeśli, podpisując traktaty, państwa członkowskie zgodziły się przestrzegać wspólne wartości, zgodziły się również na to, że te same zasady będą przestrzegane we wszystkich krajach Unii w taki sam sposób. To, jak prawo unijne ma być przestrzegane, definiuje Europejski Trybunał Sprawiedliwości. Dotychczas, za każdym razem, gdy Trybunał wydawał wyrok, polski rząd po jakimś czasie ostatecznie się do niego stosował. Teraz pojawiły się obawy, czy nadal tak będzie. Jeśli państwa nie będą przestrzegały wyroków TSUE, naruszy to sam rdzeń Unii Europejskiej. To już walka o przyszłość całej UE. Polski rząd tłumaczy, że chce po prostu na dobre zerwać z pozostałościami systemu komunistycznego w systemie sądowym. Stąd potrzeba zmian. - Moim zdaniem obecne działania polskiego rządu niczym nie różnią się od działań władzy komunistycznej. Bo stanowisko: „tylko ja mam rację, a każdy, kto mnie krytykuje, jest kłamcą, zdrajcą, przestępcą i musi być ukarany” to podejście charakterystyczne dla władzy totalitarnej. Prawdziwi demokraci przestrzegają wyroków sądów, nawet jeśli nie są one po ich myśli. Wiem, o czym mówię, w końcu byłam i sędzią, i ministrem sprawiedliwości. Jeśli podważasz wyroki niezależnego sądu, nie jesteś lepszy od komunistów. Dlatego uważam, że to, co robią polskie władze, to komunizm w demokratycznym przebraniu. Polscy politycy argumentują, że podobne rozwiązania dyscyplinujące sędziów już istnieją w systemach prawnych m.in. we Francji czy Hiszpanii. Czy to jest w porządku, że inne państwa mogą posiadać tego typu regulacje, a Polska jest za nie krytykowana? - Bardzo często słyszę ten argument. I owszem, wiele krajów ma mniejsze lub większe problemy z praworządnością. Problem w tym, że polscy rządzący wybrali z różnych systemów prawnych, francuskiego, hiszpańskiego, niemieckiego czy brytyjskiego, tylko te zapisy, które nakładają ograniczenia na władzę sądowniczą i połączyli je w jedno, tłumacząc potem, że przecież taki zapis obowiązuje w Niemczech, a taki w Hiszpanii. Racja, tylko że w tych wszystkich krajach władza sądownicza jest niezależna. Tymczasem cel polskiego rządu wydaje się być oczywisty: ograniczenie trójpodziału władzy i kontrola sędziów. To nie jest demokratyczny sposób rządzenia krajem. Jak UE ma zamiar zareagować? Artykuł 7 już dawno okazał się mało skuteczny. - Moim zdaniem jedyną instytucją, która może realnie zatrzymać te zmiany jest Europejski Trybunał Sprawiedliwości. Dlatego to takie ważne, żeby KE zaskarżyła Polskę w Trybunale. Cieszę się, że Komisja już zareagowała i wysłała list do polskiego rządu. Na miejscu jest też już Komisja Wenecka. Niestety, wydaje mi się, że to nie przypadek, że głosowanie w Sejmie nad polską ustawą odbyło się tuż przed Świętami Bożego Narodzenia, kiedy większość ludzi koncentrowała się na przedświątecznych przygotowaniach. To był cwany ruch. Nawet ja zbyt późno zorientowałam się o jakich reformach mowa. Niestety chyba już się przyzwyczailiśmy do polskich reform naruszających praworządność, dlatego tak późno dotarło do nas, że tu chodzi o znacznie poważniejsze zmiany. W przyszłym tygodniu podczas sesji plenarnej PE odbędzie się kolejna debata na temat praworządności w Polsce i na Węgrzech oraz na temat zmian w polskim systemie sprawiedliwości. Czy ta debata jest potrzebna? Przecież nie jest ona w żaden sposób prawnie wiążąca? - Ta debata jest bardzo potrzebna. Chcemy bardzo wyraźnie zaznaczyć, że planowane zmiany w polskim sądownictwie są sprzeczne z prawem UE i wywołać nacisk na Komisję. To ważne, żeby postępowanie wobec Polski toczyło się w TSUE, ale musimy w UE opracować także nowe mechanizmy. Jakie? - Jest potrzebny mechanizm monitorowania praworządności, obowiązujący w całej UE. Może to pozwoli obalić mit o tym, że sądownictwo na zachodzie UE może sobie pozwolić na więcej niż na wschodzie. Bo tak nie jest. Trzeba też opracować możliwość nakładania sankcji finansowych na kraje, naruszające praworządność. To trudne, bo nie chcemy, żeby ucierpieli obywatele. Ale nie możemy też pozwolić, żeby pieniądze unijne służyły do budowania systemu, który jest przeciwko prawu UE. Cięcia finansowe to skuteczne narzędzie? - Cóż, polski rząd opiera swoją władzę na unijnych pieniądzach. To dzięki nim może spełniać swoje obietnice wyborcze.",Katarina Barley,
https://wiadomosci.onet.pl/tylko-w-onecie/senat-zablokuje-projekt-ws-tvp-i-przekaze-pieniadze-na-onkologie-kowal-to-jest-mysl/rk3qcb5,Senat zablokuje projekt ws. TVP i przekaże pieniądze na onkologię? Kowal: to jest myśl,"Paweł Kowal był gościem Tomasza Sekielskiego w ""Onet Rano."". Poseł wypowiedział się na temat projektu PiS-u, który umożliwia przyznanie mediom publicznym finansowej rekompensaty z budżetu państwa w związku z utraconymi wpływami z abonamentu. Jej wysokość może wynieść prawie 2 mld zł. Tomasz Sekielski zaproponował, żeby Senat przegłosował ten projekt i przekazał te pieniądze np. onkologię. - To jest myśl - mówił Kowal. - Wciąż brakuje pieniędzy na oddłużenie szpitali. Można by je tam ulokować - dodał poseł.","Warto przypomnieć, że podczas 27. Finału Wielkiej Orkiestry Świątecznej Pomocy, Fundacja zebrała prawie 176 mln zł. Pieniądze, które mogłyby zostać przekazane na służbę zdrowia ze środków na Telewizję Polską, równałoby się około 11 Finałom WOŚP.",,
https://wiadomosci.onet.pl/swiat/irlandia-sedziowie-wspieraja-kolegow-z-polski/72r95kw,"Irlandzcy sędziowie wspierają polskich. ""To przekroczenie granicy""","Pod rządami obecnej władzy Polska zmierza ku autorytaryzmowi - ocenia ""The Irish Times"". Dziennik opisuje polskie protesty przeciwko reformie sądownictwa prowadzonej przez Prawo i Sprawiedliwość.","""Jednym z najbardziej skandalicznych działań partii Jarosława Kaczyńskiego jest rozległa ""reforma"" sądownictwa - to polityczny manewr mający skoncentrować wszystko wokół władzy wykonawczej"" - ocenia irlandzki dziennik. Przypomina również, że irlandzkie środowisko sędziowskie już w 2017 r. wydało oświadczenie, w którym wyraziło ""poważne obawy"" z powodu ówczesnych protestów w Warszawie. Rok później jeden z sądów w Irlandii odmówił ekstradycji obywatela Polski ze względu na wątpliwości dot. sprawiedliwego procesu. Jednak, w ocenie ""The Irish Times"" solidarność sędziowska zostanie poważnie naruszona w najbliższą sobotę. Jeden z sędziów Sądu Najwyższego Irlandii, John MacMenamin, zapowiedział swoją obecność na ""Marszu Tysiąca Tóg"" w Warszawie. ""Trudno będzie oprzeć się wrażeniu, że irlandzkie sądownictwo będzie w pełni uczciwe, jeżeli angażuje się w ocenę polskiego rządu. Protestując przeciw urzędującej władzy, nawet obcego kraju, granica zostanie przekroczona"" - pisze dziennik. Przeczytaj cały artykuł na stronie ""The Irish Times""","Uczestnicy protestu pod hasłem ""Dziś sędziowie - jutro ty"" w Warszawie",
https://wiadomosci.onet.pl/kraj/pis-dziala-na-rzecz-lubelszczyzny-opozycja-bez-sukcesow/bjwwmzm,PiS działa na rzecz Lubelszczyzny. Opozycja bez sukcesów,"W polskim parlamencie działać będą dwa zespoły ds. Lubelszczyzny. Pierwszy skupia wyłącznie parlamentarzystów PiS. Zespół już działa od kilku tygodni i podejmuje konkretne działania. Tymczasem opozycja, mimo hucznych zapowiedzi, nie potrafiła zorganizować pierwszego spotkania.","Nie udało się powołać jednego, ponadpartyjnego Lubelskiego Zespołu Parlamentarnego. Politycy PiS spotykają się we własnym gronie już od kilku tygodni. Zapraszają przedstawicieli ministerstw, wyższych uczelni oraz samorządowców. Podejmują decyzje ws. inwestycji w regionie. O kilka długości wyprzedzają opozycję, która dopiero porozumiała się ws. pierwszego spotkania. Dzisiejsze posiedzenie zespołu parlamentarnego przy klubie PiS dotyczyło inwestycji kolejowych i portu przeładunkowego w Małaszewiczach. Na spotkaniu obecny był przedstawiciel Ministerstwa Infrastruktury, który przedstawił dalsze plany dotyczące inwestycji kolejowych w województwie lubelskim. Była mowa m.in. o tworzeniu nowej sieci kolejowej i elektryfikacji linii do Zamościa. Posłowie chcą również przekonać prezydenta Lublina Krzysztofa Żuka do wybudowania drogi do przystanku Lublin-Zachód. - Od marca będzie zatrzymywał się tam pociąg dalekobieżny. Tymczasem nie ma tam zrobionej drogi od strony miasta. Chcemy poprosić pana prezydenta Żuka, by przemyślał budżet i wprowadził ewentualne poprawki - mówi w rozmowie z Onetem Przemysław Czarnek, poseł PiS i były wojewoda lubelski. Z kolei przedstawiciel PKP CARGOTOR, spółki-córki PKP CARGO, która zajmuje się m.in. rozbudową linii prowadzących do suchego portu przeładunkowego w Małaszewiczach, przedstawił plany dalszego rozwoju. Zostały złożone już dokumenty ws. wydania decyzji środowiskowej i jeśli wszystko pójdzie dobrze, to w tym roku będą ubiegać się o pozwolenie na budowę. - Chcielibyśmy, by ta spółka-córka została w całości przejęta przez państwo. Tylko w 33 procentach należy do Skarbu Państwa, co może utrudniać inwestycje. Jak widać podejmujemy konkretne i merytoryczne działania na rzecz całej Lubelszczyzny - przekonuje Przemysław Czarnek. Kiedy posłowie i senatorowie PiS zajmują się konkretnymi sprawami to politycy opozycji dopiero przymierzają się do pierwszego spotkania. Lubelski Zespół Parlamentarny zbierze się dopiero w czwartek o godz. 11. Stanie się to niemal po dwóch miesiącach od publicznej deklaracji reaktywacji tego gremium. W listopadzie 2019 r. senator Jacek Bury zapowiedział zebranie podpisów od wszystkich parlamentarzystów z Lubelszczyzny. I właściwie na tym się skończyło. Ostatecznie zespół zarejestrował poseł Koalicji Obywatelskiej Michał Krawczyk i to niemal bez przedstawicieli PiS. Powód? Politycy partii rządzącej poczuli się urażeni słowami prezydenta Krzysztofa Żuka, który publicznie zasugerował, że zatrzymanie przez CBA Piotra Kowalczyka (były przewodniczący Rady Miasta Lublin) może być formą zemsty ze strony PiS. - Czekamy na przeprosiny - mówił nam wtedy poseł Czarnek. Wiemy już, czym w czwartek zajmie się opozycyjny Lubelski Zespół Parlamentarny. - Podczas spotkania wybierzemy władze zespołu i zajmiemy się propozycjami poprawek do budżetu, aby wesprzeć inwestycje na Lubelszczyźnie - mówi Onetowi Jacek Bury, senator Koalicji Obywatelskiej.",Lubelski Zespół Parlamentarny przy PiS,
https://wiadomosci.onet.pl/tylko-w-onecie/warzecha-szczerski-z-grubej-rury-o-grodzkim-ale-argument-z-putina-jest-jak-argument-z/snml9pn,"Warzecha: Szczerski z grubej rury o Grodzkim. Ale ""argument z Putina"" jest jak ""argument z Hitlera"". O co chodzi? O nic [OPINIA]","Starcie pomiędzy szefem Kancelarii Prezydenta Krzysztofem Szczerskim a marszałkiem Senatu Tomaszem Grodzkim to klasyczny przykład teatralnego sporu, który do debaty publicznej kompletnie nic nie wnosi, w którym każdy odgrywa z góry przeznaczoną dla siebie rolę, za to obie strony obrzucają się grubymi słowami.","Marszałek Grodzki dostał zaproszenie na spotkanie z komisarz Jourovą, odpowiedzialną za praworządność i je przyjął. Działania Jourovej w związku z ustawą dyscyplinującą nie powinny być dla nikogo zaskoczeniem, bo CV tej czeskiej polityk mogło zapowiadać, że – choć jej pozycja jest o wiele słabsza niż była Fransa Timmermansa, a motywacja jest znacznie mniej osobista – Jourova nie będzie unikała konfrontacji z polskim rządem, jakkolwiek jej ton będzie cichszy. Na informację o zapowiadanym spotkaniu ostro zareagował Krzysztof Szczerski, mówiąc, że wizyta marszałka Senatu w Brukseli będzie godziła w wizerunek Polski, którego zniszczenie jest celem Władimira Putina, a zatem Grodzki, kwestionując zmiany w polskim sądownictwie podczas zagranicznego spotkania, grałby „w orkiestrze Putina”. Szczerski wyraził „stanowcze oczekiwanie”, że Grodzki swoją wizytę odwoła, a poza tym powołał się względy bezpieczeństwa państwa. Marszałek Senatu odgryzł się, mówiąc, że szef prezydenckiej kancelarii nie będzie dyktował drugiej osobie w państwie, co powinna robić. W tym konflikcie Szczerski zastosował mało elegancką metodę polityczno-moralnego szantażu. Sam spotykam się z takim typem argumentacji wśród odbiorców moich tekstów z obu stron barykady: „Tym, co pan pisze, pomaga pan…” – i tutaj, odpowiednio do afiliacji komentującego, jest mowa albo o złym kaczystowskim reżimie, albo o odrażającej totalnej opozycji. Gdybym miał się tym przejmować, nigdy nie mógłbym napisać ani słowa. Szczerski postanowił zagrać podobnie, ale też z grubej rury, bo „argument z Putina” można spokojnie porównać do „argumentu z Hitlera” (czyli pseudoargumentu, na który nie ma żadnej racjonalnej odpowiedzi). Jest to zarazem argument w dużej mierze bezwartościowy. To, kogo za czyjego funkcjonalnego – czyli niejako mimowolnego – sojusznika uznajemy jest sprawą naszej opinii, a nie stanu obiektywnego. Zwłaszcza jeśli nie idzie za tym żadna rozbudowana argumentacja. A za słowami Szczerskiego nie szła. Jego stwierdzenie warte jest mniej więcej tyle samo co twierdzenia, że Antoni Macierewicz jest sojusznikiem Kremla. Jedyne, co zasygnalizował współpracownik Andrzeja Dudy, to że na polskim podziale Putin może skorzystać, a wizyta Grodzkiego w Brukseli obraz tego podziału pogłębia. Z tym można by się nawet zgodzić. Tyle że głęboki podział trwa w Polsce od lat, a winne mu są – można to bez wątpliwości powiedzieć po ośmiu latach rządów PO i ponad czterech PiS – obie strony. Podobnie nie jest nowością ani tajemnicą, że polskie problemy są wykorzystywane przeciwko rządowi PiS przez nieprzychylnych mu polityków w Brukseli i jedna wizyta Grodzkiego kompletnie niczego tu nie zmieni. Wreszcie jest w argumentacji Szczerskiego niebezpieczna nuta, która trochę przypomina argumentację PiS w sprawie „dekoncentracji” mediów. PiS twierdzi, że „dekoncentracja” jest konieczna, gdyż media, będące w obcych rękach, są „antypolskie”. Przy czym owa antypolskość przy bliższym przyjrzeniu się temu, co PiS ewentualnie wskazuje jako przykłady, okazuje się przejawiać po prostu w krytycyzmie wobec poczynań PiS. A więc PiS chciałoby „dekoncentracji”, tak aby ukrócić krytykę własnych poczynań w mediach, których dzisiaj nie może kontrolować. Z argumentem „z Putina” jest podobnie: w zasadzie każdą krytyczną wobec władzy wypowiedź, padającą poza Polską, można – stosując kryteria Szczerskiego – zakwalifikować jako niszczącą nasz wizerunek, a więc służącą Putinowi, grającemu na podziałach i starającemu się pozycję Polski osłabić. Druga strona mogłaby bez problemu stwierdzić, że gdyby rządzący nie uprawiali takiej polityki wewnętrznej, jaką uprawiają, nie byłoby problemu. Jeśli zaś padnie argument, że w takim razie po prostu w ogóle nie należy Polski za granicą krytykować (w jakiejś mierze słuszny, bo trzeba się tu zawsze wykazywać daleko idącą wstrzemięźliwością), mogą przypomnieć, jak to politycy PiS za czasów PO wynosili na forum europejskie inne polskie sprawy (dotyczące katastrofy smoleńskiej czy stosunku władzy do konserwatywnych mediów), wówczas uznając to za postępowanie całkowicie usprawiedliwione. Z drugiej strony marszałek Grodzki powinien jednak liczyć się z tym, że jego działanie może być kosztowne z punktu widzenia opinii publicznej. Platforma doświadczała tego w czasie pierwszej kadencji PiS: próby wciągnięcia w polskie spory organów i polityków UE były oczywiście zasadne dla zdeterminowanego elektoratu anty-PiS, ale poza nim wywoływały zniesmaczenie, szczególnie w powiązaniu z ogólnym brakiem efektywności opozycji. Miało to całkiem wyraźne odbicie w sondażach. Grodzki zaś powinien wziąć pod uwagę, że Platforma ma przed sobą wybory prezydenckie, w dodatku z kampanią rozpoczynającą się w warunkach potencjalnego wewnętrznego chaosu w partii, gdzie za moment rozegra się autentyczna walka o przywództwo w obliczu rezygnacji Grzegorza Schetyny. Wszystko, co będzie robił marszałek Senatu, pójdzie na konto kandydata PO-KO. Wspieranie się Brukselą w wewnętrznym sporze może zaszkodzić bardziej niż pomóc, bo przecież druga tura musi oznaczać otwarcie się na centrum, a nie jedynie przemawianie do własnego zdeterminowanego elektoratu. Można też zadać pytanie: po co właściwie Grodzki jedzie do Jourovej? Co konkretnie miałoby z tego spotkania wyniknąć poza autopromocją marszałka Senatu i zaznaczeniem, że to właśnie izba wyższa polskiego parlamentu jest dzisiaj instytucjonalnym ośrodkiem oporu przeciwko rządom PiS? Nic. Jourova nie powie niczego wiążącego, Grodzki niczego istotnego się od niej nie dowie. Nawet gdyby Senat miał w sprawie sądownictwa skorzystać ze swojej inicjatywy ustawodawczej. Przecież nie o to tu chodzi. Jedyna racją tej wyprawy jest odegranie swojej standardowej roli, podobnie zresztą jak swoją zwykłą rolę, w dużej mierze wyznaczoną przez potrzeby tegorocznej kampanii wyborczej, odegrał Krzysztof Szczerski. Całą tę aferę można by więc skwitować wzruszeniem ramion. Zniechęcające jest tylko to, że pokazuje ona nieznośną jałowość polskiej polityki. Przecież problem z sądownictwem jest jak najbardziej realny, o czym głośno zaczął mówić już nawet wicepremier Jarosław Gowin, wspierając pomysł okrągłego stołu. Problem w każdym wymiarze – i z sędziami, którzy czują się politykami, i z politykami, którzy uważają, że są w stanie spacyfikować 10 tysięcy polskich sędziów. Przede wszystkim zaś to problem zwykłych klientów wymiaru sprawiedliwości, którzy coraz mniej mogą być pewni sądowych orzeczeń, a więc przyszłości własnych spraw, interesów, pieniędzy. Zamiast jednak pomyśleć o propaństwowym rozwiązaniu, które dla każdej ze stron musiałoby oznaczać ustąpienie z czegoś, jedni i drudzy odtańcowują kolejne figury wojennego tańca, które nie posuwają nas ani o krok naprzód. Zobacz wszystkie teksty Łukasza Warzechy w Onecie",Grodzki tuż po wyborze na marszałka w Senacie,
https://wiadomosci.onet.pl/kraj/slaskie-polityk-pis-chce-powstania-narodowego-centrum-badan-nad-zmianami-klimatu/5b3zv4s,Polityk PiS chce powstania na Śląsku Narodowego Centrum Badań nad Zmianami Klimatu,"Europosłanka PiS Izabela Kloc chce powołania Narodowego Centrum Badań nad Zmianami Klimatu. Ośrodek miałby powstać na Śląsku, który jej zdaniem, najbardziej odczuje skutki unijnej polityki klimatycznej. – Chcemy być pewni, że apokaliptyczne wizje zmian klimatycznych nie są elementem radykalnej ideologii – uważa Izabela Kloc.","– Taka instytucja jest potrzebna Polsce, ponieważ transformacja energetyczna będzie nas kosztować najwięcej spośród krajów Unii Europejskiej. Chcemy być pewni, że apokaliptyczne wizje zmian klimatycznych nie są elementem radykalnej, ""zielonej"" ideologii, lecz prognozą opartą na rzetelnych badaniach naukowych – podkreśla Izabela Kloc, poseł Parlamentu Europejskiego, członek Komisji Przemysłu, Badań Naukowych i Energii. – Według ostrożnych szacunków, tylko do 2030 roku koszt polskiej transformacji energetycznej przekroczy bilion złotych. Żadne inne państwo członkowskie Unii Europejskiej nie musi ponieść takich kosztów, aby dostosować gospodarkę do wymogów polityki klimatycznej. Jeśli mamy podjąć to wyzwanie, musimy mieć stuprocentową pewność, że ten olbrzymi wysiłek finansowy, gospodarczy i społeczny, nie pójdzie na marne – dodaje. Projekt utworzenia Narodowego Centrum Badań nad Zmianami Klimatu Kloc przedstawiła dziś podczas konferencji prasowej w Mikołowie. Jak wskazała, zainteresowanie współpracą w tym zakresie wyraziły już m.in. Ministerstwo Aktywów Państwowych, Wojewódzki Fundusz Ochrony Środowiska i Gospodarki Wodnej w Katowicach, a także delegacje narodowych z frakcji Europejskich Konserwatystów i Reformatorów w Parlamencie Europejskim. – Najważniejsze, aby jak najszybciej wypracować konsensus dotyczący zasad działania i finansowania placówki. Centrum powinno stać się niezależnym ośrodkiem badawczym - miejscem bardzo pogłębionej analizy polityki klimatycznej i jej skutków w wymiarze światowym – powiedziała Kloc, przypominając, że o powołaniu instytucji zabiegała już w 2007 r. Według polityk Prawa i Sprawiedliwości, Centrum powinno powstać na Śląsku. Przemawia za tym obciążenie regionu konsekwencjami redukcji emisji CO2, ale także duże zaplecze naukowe i badawcze. – Skutki unijnej polityki klimatycznej najbardziej dotkną Górny Śląsk i dlatego tutaj musi powstać instytucja, która w kompleksowy sposób uchroni region przed negatywnymi skutkami transformacji energetycznej – wskazała. Kloc uważa, że ośrodek mógłby powstać w jej rodzinnym Mikołowie, z wykorzystaniem istniejącej infrastruktury Śląskiego Ogrodu Botanicznego. Ostateczna lokalizacja nie została jeszcze jednak przesądzona.",Izabela Kloc,
https://wiadomosci.onet.pl/tylko-w-onecie/dzieci-przebrane-za-gestapowcow-i-wiezniow-auschwitz-posel-pis-wzruszajaca/37cmfvg,Dzieci przebrane za gestapowców i więźniów Auschwitz. Poseł PiS: wzruszająca inscenizacja,"- To była bardzo wzruszająca i przemyślana inscenizacja. Trzeba ją tylko obejrzeć w całości, by to dostrzec - mówi nam parlamentarzysta Tomasz Zieliński. Poseł PiS był obecny na przedstawieniu w Szkole Podstawowej w Łabuniach (woj. lubelskie), gdzie dzieci odgrywały rolę więźniów Auschwitz i gestapo. Siedmiolatków przebrano w obozowe pasiaki, starsi uczniowie nosili na ramionach opaski ze swastyką. Na końcu inscenizacji dzieci ""zagazowano"".","W pierwszej połowie grudnia 2019 r. w Szkole Podstawowej w Łabuniach, niedaleko Zamościa, odbyła się ważna uroczystość. Szkole nadano imię Dzieci Zamojszczyzny. Głównym punktem obchodów był spektakl pt. ""Nie mogę cię zapomnieć..."". Najmłodszych uczniów ubrano w więzienne pasiaki przypominające te, jakie noszono w niemieckim obozie koncentracyjnym w Auschwitz. Starsi odgrywali rolę ich rodziców, a dwóch nosiło skórzane płaszcze i opaski ze swastykami. Na sali obecni byli politycy, księża, kombatanci oraz świadkowie tamtych wydarzeń. Spektakl pokazał ""Aktion Zamość"", czyli przymusowe wysiedlenia ok. 30 tys. dzieci, a następnie to, co się działo w obozach koncentracyjnych podczas II wojny światowej. Ofiary tamtych wydarzeń określa się mianem Dzieci Zamojszczyzny. Wokół dzieci przebranych za więźniów tańczyła dziewczynka w czarnym płaszczu z trupią czaszką. Następnie, przy użyciu odpowiedniego urządzenia, ""zagazowano"" młodych aktorów. Zdarzenie opisał tygodnik ""Newsweek"". ""Ta niezwykle wzruszająca sztuka, przypominająca o tragicznych losach polskich dzieci wysiedlonych z Zamojszczyzny do obozów przejściowych w Zamościu i Zwierzyńcu, była hołdem złożonym ofiarom hitlerowskiej napaści na Polskę w czasie II wojny światowej"" - można było przeczytać na stronie SP w Łabuniach. Można było, ponieważ informacja oraz zdjęcia zniknęły z sieci. Podczas uroczystości głos zabrał m.in. wójt gminy Łabunie. Nie obyło się bez odniesień do dzisiejszej polityki. - Hitlerowskie Niemcy były państwem, które łamało zasady prawa naturalnego, które było oparte na normach prawa stanowionego przez człowieka - mówił wójt. Po czym dodał: - I dziś mamy do czynienia z różnymi ludźmi, lewicowymi środowiskami, które chcą tworzyć nowego człowieka, nowe społeczeństwo. Bez Boga. Obok wiceministra obrony narodowej Marka Łapińskiego i wicekuratora oświaty Piotra Szczepanika siedział poseł PiS Tomasz Zieliński. Zapytaliśmy naocznego świadka, jak ocenia spektakl w wykonaniu dzieci. - To była bardzo wzruszająca i przemyślana inscenizacja. Trzeba ją tylko obejrzeć w całości, by to dostrzec. Był to poziom niemal przedstawienia teatralnego, które ukazywało Dzieci Zamojszczyzny. Pokazano, że dzieci również były w obozach koncentracyjnych i tam ginęły. Nie widzę w tym żadnych kontrowersji - mówi w rozmowie z Onetem Tomasz Zieliński, poseł Prawa i Sprawiedliwości. Parlamentarzysta podkreśla, że rozmawiał z niektórymi osobami na temat tego przedstawienia i wszyscy byli pod wrażeniem. Po chwili dodaje, że chodziło o pozytywne wrażenia. Nie widzi nic kontrowersyjnego w tej prezentacji. - Mieli ubrać dzieci w kostiumy kąpielowe? - dziwi się poseł PiS. - Nie widzę tu nic niestosownego. Przecież te dzieci trafiły do obozu koncentracyjnego. Niemcy zgotowali taki los Polakom. Nie rozumiem tego zamieszania. Ktoś zobaczył tylko zdjęcia, nie widział tego przedstawienia i postanowił zrobić z igły widły. To była lekcja historii - dodaje Tomasz Zieliński. Zupełnie inaczej odebrała to posłanka Lewicy Monika Pawłowska, która podjęła interwencję. - Przerażający jest fakt, iż temu całemu obrazkowi towarzyszyły przemówienia, w których mówiono o goleniu głów czy kiedy Mariusz Kukiełka, wójt gminy Łabunie, mówił o tworzeniu przez lewicę ""nowego człowieka, nowego społeczeństwa, bez Boga"" wcześniej mówiąc o tworzeniu nowego państwa przez Hitlera - podkreśla Monika Pawłowska, posłanka Lewicy z okręgu chełmskiego. Parlamentarzystka przypomina, że jej formacja stoi na straży wolności i praw każdego człowieka. - Wolność to także odpowiedzialność za kształcenie świadomości każdego człowieka, przede wszystkim dzieci. Musimy zdawać sobie sprawę jak ważny jest przekaz i forma przekazu jaką je obdarujemy - dodaje Pawłowska. Posłanka wysłała do dyrektora szkoły pismo z prośbą o odpowiedź na pytanie czym kierowano się ""podczas doboru części artystycznej wydarzenia oraz jakie pobudki kierowały nauczycielami prowadzącymi dzieci"".",Poseł Tomasz Zieliński,
https://wiadomosci.onet.pl/kraj/opozycja-brodni-riada-haidara/jp5rqzj,"Opozycja ""murem za Haidarem"". Lekarz tłumaczy swoje odejście, szpital deklarował chęć dalszej współpracy","Lubelscy parlamentarzyści stoją murem za Riadem Haidarem, który przestał być pracownikiem Wojewódzkiego Szpitala Specjalistycznego w Białej Podlaskiej. Domagają się odpowiedzi od marszałka województwa lubelskiego czy miał wiedzę na temat działań dyrektora Adama Chodzińskiego. Sam poseł Koalicji Obywatelskiej deklaruje, że jest do dyspozycji pacjentów oraz może wrócić do pracy, ale z tym dyrektorem. W jego obronie stanął m.in. rzecznik praw obywatelskich Adam Bodnar.","Czwartek 1 stycznia 2020 r. był pierwszym dniem, w którym Riad Haidar nie był już pracownikiem Wojewódzkiego Szpitala Specjalistycznego w Białej Podlaskiej. Popularny lekarz przyznaje, że zupełnie inaczej wyobrażał sobie koniec niemal 30-letniej pracy w tej placówce. Przed odejściem spakował swoje rzeczy i pożegnał się ze współpracownikami. Według lekarza, dyrekcja nie powiedziała mu nawet słowa ""dziękuję"". W obronie Haidara stanęli m.in. szef WOŚP Jurek Owsiak, rzecznik praw obywatelskich Adam Bodnar i prezydent Białej Podlaskiej Michał Litwiniuk. Wiele osób zadeklarowało, że dziś stawi się przed budynkiem szpitala w Białej Podlaskiej, by wyrazić swój sprzeciw wobec praktyk dyrektora Adama Chodzińskiego. W wydarzeniu na Facebooku udział w manifestacji zadeklarowało ponad 3 tys. osób. Organizatorzy zachęcają, by rodzice zabrali swoje pociechy. Do dyrektora placówki napisał Adam Bodnar, który jest zaniepokojony, że szpital traci tak znakomitego fachowca. Prosi o przedstawienie motywów tej decyzji. ""Riad Haidar przez 30 lat z sukcesem kierował oddziałem szpitalnym, a jego praca spotykała się z uznaniem małych podopiecznych i ich rodziców. Posiada wysoką wiedzę specjalistyczną, jest wysokiej klasy specjalistą w tej dziedzinie medycyny"" - czytamy w piśmie skierowanym przez rzecznika praw obywatelskich do dyrektora Szpitala Wojewódzkiego w Białej Podlaskiej. Na specjalnie zwołanej konferencji prasowej lekarza wsparli politycy opozycji. Stawili się posłowie Jacek Czarniak, Krzysztof Grabczuk, Michał Krawczyk, senator Jacek Bury oraz radni sejmiku Krzysztof Komorski i Tadeusz Kochanowski. Wszyscy są zgodni - odejście Riada Haidara z pracy to strata nie tylko dla szpitala, ale przede wszystkim dla małych pacjentów, którymi na co dzień się zajmował. - Dzięki Riadowi Haidarowi na świat przyszło 13,5 tys. wcześniaków, które dziś cieszą się z życia. Nie może być takiej sytuacji, by w ten sposób rozwiązywać z nim umowę. To może dotyczyć każdego. Podejrzewam tutaj stricte działanie polityczne - mówi Jacek Czerniak, poseł Lewicy. - To igranie z bezpieczeństwem, ale również z życiem mieszkańców województwa lubelskiego - podkreśla Krzysztof Grabczuk, poseł KO. - PiS realizuje starą i prymitywną zasadę: kto nie jest z nami, ten jest przeciwko nam. To sygnał dla mieszkańców, którzy nie popierają PiS, że jeśli zaangażują się po stronie opozycji, to czeka ich zemsta - dodaje Michał Krawczyk, poseł KO. - Riad przez 30 lat budował fantastyczny szpital. To, czego dokonał, jest godne szacunku i największe uznania. Przykre jest to, w jaki sposób nowy dyrektor rozstaje się z tak znakomitym lekarzem - uważaj Jacek Bury, senator KO. - Pozbywając się osób kompetentnych, znających się na swoim fachu, psujemy dany podmiot, dajemy złe wzorce i demoralizujemy innych. Na samym końcu niszczymy województwa i kraj. Tu już nie chodzi o brak wrażliwości, tylko o złą wolę - twierdzi Krzysztof Komorski, radny sejmiku KO. Wszyscy podpisali się pod pismem do marszałka Jarosława Stawiarskiego, któremu podlega szpital w Białej Podlaskiej, o wyjaśnienie tej sytuacji. Liczą na to, że nie miał wiedzy o tym, co się dzieje w tej instytucji. Co dalej? Tego nie wie sam zainteresowany. - W połowie grudnia złożyłem obecnemu dyrektorowi szpitala wniosek o moją dalszą pracę na takich samych warunkach przez kolejne 12 miesięcy. Złożyłem taki wniosek, bo taką możliwość dopuszczała zawarta umowa i taką obietnicę złożyłem moim wyborcom. W mediach czytam tłumaczenia pana dyrektora, że nie było możliwości jej przedłużenia. To oczywiście nieprawda i zastanawiam się, czy pan Chodziński świadomie kłamie, czy może naprawdę nie zna przepisów dotyczących szpitala? - zastanawia się Riad Haidar. Lekarz uważa, że była możliwość przedłużenia jego kontraktu albo rozpisanie konkursu kilka miesięcy wcześniej. Nowy dyrektor, którym od listopada jest radny PiS Adam Chodziński, nie zrobił tego. Zdaniem Haidara nie chodziło o samo pozbycie się go z pracy tylko o upokorzenie jego osoby. - Chciał mi dać pstryczek w nos - mówi Haidar. Okazuje się, że obecny poseł otrzymał setki ofert pracy ze szpitali z całego kraju. Dzwonią nawet prezydenci niektórych miast, ale Haidar nie wymienił nikogo z nazwiska. Proponują mu mieszkanie i bardzo dobre warunki. Nie zamierza jednak opuszczać Białej Podlaskiej. Deklaruje, że będzie dostępny dla swojej byłej załogi i pacjentów. - Byłem, jestem i będę lekarzem. Moi pacjenci mają do mnie dostęp. Mój telefon nie zamilknie, będzie dzwonił nawet w grobie. Jestem stworzony dla moich pacjentów. Trzymam się jeszcze tylko dzięki dobrej energii, jaką otrzymuję od ludzi - tłumaczy lekarz. I dodaje: - Od tej dyrekcji szpitala nie oczekuję już niczego. Z kolei władze szpitala przypominają, że konkurs na udzielanie świadczeń i kierowanie oddziałem neonatologicznym jest otwarty i może do niego przystąpić każda zainteresowana osoba posiadająca odpowiednie kwalifikacje. W najbliższym czasie rozpoczną się prace nad przygotowaniem materiałów konkursowych. Następnie konkurs zostanie opublikowany na stronie szpitala.","Posłowie, senatorowie i radni wspierają Riada Haidara",
https://wiadomosci.onet.pl/kraj/joachim-brudzinski-ostro-do-donalda-tuska-chodzi-o-zyczenia-noworoczne/epp9p9w,Brudziński o Tusku: może prosić jedynie o wymianę kuwety dla kota Kaczyńskiego,"Donald Tusk jest dzisiaj tylko i wyłącznie takim ""wredkiem"", który funkcjonuje w przestrzeni publicznej starając się szarpać Jarosława Kaczyńskiego za nogawkę – uważa Joachim Brudziński, komentując noworoczne życzenia byłego premiera. – Panie Tusk, jedyne, co pan może zrobić, to poprosić Jarosława Kaczyńskiego, by pozwolił panu wymienić kuwetę dla kota – dodał.","""Kto wie, może przed nami też piękne lata dwudzieste? Życzę tego wszystkim bez wyjątku"" - napisał w Sylwestra Donald Tusk. Były premier w nieco uszczypliwy sposób zwrócił się również do Jarosława Kaczyńskiego. ""Uśmiechnij się, Jarosławie, o północy - wzniosę wtedy toast też za twoje zdrowie"" – dodał. Do tego wpisu na antenie TVP Info odniósł się dziś europoseł PiS Joachim Brudziński. – Te złośliwości Tuska na tak niskim i żenującym poziomie pokazują najlepiej, że od czasu, gdy został zmuszony, by tę swoją białą chabetę, na której miał przyjechać, wystawić na sprzedaż, jest dzisiaj tylko i wyłącznie takim ""wredkiem"", który funkcjonuje w przestrzeni publicznej starając się szarpać Jarosława Kaczyńskiego za nogawkę – powiedział. – Panie Tusk, jedyne, co pan może zrobić, to poprosić Jarosława Kaczyńskiego, by pozwolił panu wymienić kuwetę dla kota – zwrócił się bezpośrednio do byłego szefa Rady Europejskiej. Brudziński skomentował też postępujące doniesienia Radia Szczecin o przypadkach korupcji Tomasza Grodzkiego z czasów, gdy pracował on jako lekarz i dyrektor szczecińskiego szpitala. – To, że Grodzki powinien podać się do dymisji to jest chyba dla zdecydowanej większości Polaków oczywistą oczywistością – stwierdził. Na pytanie, czy opozycja, mająca większość w Senacie, dokona zmiany na funkcji marszałka, odpowiedział, że wierzy w to, iż będzie taka presja mediów, które w sprawie Grodzkiego nie odpuszczą. Wtedy – jak powiedział – ""Platforma Obywatelska będzie musiała się cofnąć, bo za tym wszystkim będą stali obywatele, wyborcy, ludzie, którzy będą domagali się prawdy"".",Joachim Brudziński i Jarosław Kaczyński. Zdjęcie z 2017 r.,
https://wiadomosci.onet.pl/kraj/polacy-uznali-rzady-pis-za-norme-wiekszosc-nie-wierzy-w-przedterminowe-wybory/th8sv23,"Polacy uznali rządy PiS za normę, większość nie wierzy w przedterminowe wybory","Tylko jedna na pięć osób wierzy w przedterminowe wybory parlamentarne, aż 75 proc. wyborców PiS nie spodziewa się, że rząd upadnie. Polacy uznali za normę fakt, że krajem rządzi Prawo i Sprawiedliwość - mówią eksperci o sondażu IBRiS przeprowadzonego na zlecenie ""Rzeczpospolitej"".","Z sondażu dla ""Rz"" wynika, że 60 proc. przebadanych uważa, że kadencja obecnego rządu potrwa cztery lata. 18 proc. jest zdania, że zostanie on rozwiązany wcześniej, a 21 proc. nie ma w tej sprawie opinii. Większość z tych, którzy wierzą w trwałość obecnego rządu to mężczyźni (64 proc.), kobiety stanowią 57 proc. - podaje ""Rzeczpospolita"". Prym w tej kwestii wiodą osoby między 40. a 49. rokiem życia. Z kolei wśród tych, którzy nie wierzą w czteroletnią kadencję obecnego rządu, najwięcej jest osób pomiędzy 30. a 39. rokiem życia. Jedna trzecia to mieszkańcy metropolii, a 29 proc. z nich ma dyplom ukończenia studiów wyższych. Aż 48 proc. wyborców Koalicji Obywatelskiej nie wierzy w przedwczesne wybory parlamentarne, podobnego zdania jest 75 proc. wyborców PiS - czytamy w ""Rzeczpospolitej"". Eksperci są zdania, że wyniki te pokazują, że społeczeństwo uznało rządy PiS za normę. - To dowód na to, że strategia opozycji, przedstawianie tych rządów, jako nienormalnego epizodu, to fiasko - uważa prof. Rafał Chwedoruk, politolog z Uniwersytetu Warszawskiego. Także prof. Jadwiga Staniszkis mówiła w ""Rzeczpospolitej"", że nie wierzy w przedterminowe wybory parlamentarne. - To mogłoby grozić utratą władzy przez PiS. Źródło: ""Rzeczpospolita""",Rada Ministrów,
https://wiadomosci.onet.pl/politico/unie-czeka-burzliwy-rok-2020-a-polska-bedzie-w-nim-grala-role-negatywnego-bohatera/n5ysve3,"POLITICO: Unię czeka burzliwy rok, z Polską w roli negatywnego bohatera","Rok 2020 będzie ciężki dla Europy, przewidują dziennikarze POLITICO. Wśród przykładów podają możliwy kryzys finansowy, zaostrzającą się globalną wojnę handlową i coraz gwałtowniejszy konflikt w Iranie. Ale zapowiadają też ostrą walkę o wdrożenie unijnej agendy w obronie klimatu, w której Polska wskazana jest jako główny hamulcowy oraz ostrzegają, że stosunki Warszawy z Brukselą znalazły się ""w punkcie zwrotnym"".","Artykuł w oryginale na stronie POLITICO.eu W roku 2019 upadło wiele europejskich rządów, Boris Johnson zmiażdżył swoich przeciwników obietnicą natychmiastowego przeprowadzenia brexitu, a pewna szesnastolatka ze Szwecji rozpętała na całym kontynencie ekologiczne protesty. Mamy już rok 2020 więc redakcja POLITICO postanowiła zapowiedzieć główne starcia, jakie ukształtują najbliższe 12 miesięcy. Uwaga spoiler: perspektywa nie jest różowa. Płyty tektoniczne światowego systemu finansowego naprężają się coraz mocniej i są już gotowe do pęknięcia. Ponad dziesięć lat od ostatniego kryzysu – to typowa przerwa między kolejnymi panikami rynkowymi – mamy pewne zabezpieczenia przed powtórzeniem się tych wydarzeń. Jednak kolejny kryzys jest zawsze inny niż poprzedni, jak to lubią mówić finansiści. Bankierzy i ekonomiści spoglądają na przykład z niepokojem na szarą strefę chińskiego systemu bankowego. Alternatywne źródła kredytów, niezwiązane z konwencjonalnymi bankami, rozwinęły się tam równie szybko jak gospodarka. Specjaliści nie mają do tego systemu zaufania i patrzą, jak wraz z coraz widoczniejszą utratą równowagi przez chińską gospodarkę, chwieją się również te kredyty. Nawet niewielki przyrost niewypłacalnych dłużników może zniszczyć pozbawionych grubej poduszki finansowej kredytodawców. Z westchnieniem ulgi przyjęto rozejm w wojnie handlowej Trumpa. Ale jest to kruchy pokój podobnie jak cała chińska gospodarka. Każdy polityczny błąd może rozpalić nowy konflikt, który zburzyłby szanse na wzrost. Regulatorzy rynków i poważni analitycy widzą coraz więcej migających czerwonych światełek ostrzegawczych. Na przykład jest wiele takich obligacji i akcji ""gorących"" spółek, których ceny wyśrubowano już nadmiernie wysoko – to tykająca bomba, gotowa wstrząsnąć finansowym światem w 2020 roku. Jeśli nie możesz ich pokonać, dołącz do nich. Protekcjonizm przestanie być niecenzuralnym słowem w unijnej polityce. Po opuszczeniu Unii przez wolnorynkową Wielką Brytanię, Francja i Niemcy szybko przekierują Brukselę w stronę polityki przemysłowej opartej na publicznej pomocy, centralnym planowaniu i europejskich czempionach. Będzie się to objawiać wetowaniem dużych przejęć planowanych przez Chiny w Europie i wykluczaniem przez rządy europejskie firm azjatyckich z zamówień publicznych. Unia chce teraz sama wyhodować globalnych korporacyjnych czempionów w takich sektorach, jak pojazdy elektryczne, napęd wodorowy i opieka zdrowotna. Spodziewajmy się też prób mega fuzji w sektorze telekomunikacji i temu podobnych branż z epoki kamienia łupanego. Kraje liberalne (Szwecja i Holandia) oraz wielcy odbiorcy inwestycji chińskich (Grecja i Portugalia) będą lamentować nad hipokryzją połączonej francusko-niemieckiej przemysłowej machiny. Ale Paryż i Berlin pozostaną głuche na ich żale. Postbrexitowe rozmowy handlowe z Unią będą dla Wielkiej Brytanii nieprzyjemne. Zwłaszcza jeśli premier Boris Johnson będzie się upierał na uwolnienie kraju od unijnych zasad wspólnego rynku. W związku z tym, że Wielka Brytania z całą pewnością opuści UE 31 stycznia, powstaje trudne pytanie, jakie stosunki chce mieć z Unią – odpowiedzi na nie należy szukać w bezlitośnie napiętym harmonogramie na ten rok, bo nowa umowa handlowa musi zostać zawarta do końca grudnia. Każdy, kto ma nadzieję, że Johnson zdradzi swoich twardych brexitowców i pójdzie na umowę, która mocno powiąże Wielką Brytanię ze wspólnym rynkiem i unią celną UE, powinien ponownie to przemyśleć. Johnson i jego najbliżsi współpracownicy całkiem na serio chcą uciec od ograniczających unijnych przepisów, zwłaszcza w takich dziedzinach, jak usługi finansowe i sztuczna inteligencja. I liczą, że Francja i Niemcy będą gotowe do ustępstw w dziedzinie handlu żywnością i samochodami. Jednym z ważnych czynników jest to, czy Johnson dotrzyma zapowiedzi, że nie przedłuży okresu przejściowego (potrzebnego na zawarcie nowej umowy handlowej) po 31 grudnia tego roku. Jeśli chce uniknąć politycznego upokorzenia, jakim jest ponowne złamanie słowa na temat daty wyjścia (pamiętamy tę obietnicę, że raczej ""umrze w rowie"" niż zgodzi się na opóźnienie brexitu), będzie musiał zgodzić się na jakieś akceptowalne dla niego warunki albo stawić czoła gospodarczej katastrofie po wyjściu bez porozumienia handlowego. Spodziewać się należy, że rozmowy handlowe między UE a Wielką Brytanią, jak każdy europejski kryzys, pozostaną nierozstrzygnięte do grudnia 2020 r., bo wszyscy grają tu w wielką dyplomatyczną grę w przeciąganie liny. W 2020 r. poziom dwutlenku węgla w atmosferze pobije kolejne rekordy. I nie będzie żadnych oznak, że wreszcie wzięto globalny wzrost temperatur pod kontrolę. W tym kontekście obietnica przewodniczącej Komisji Europejskiej, Ursuli von der Leyen, dotycząca stawienia czoła wyzwaniu klimatycznemu, zdominuje kalendarz UE. I wpłynie na wszystko, począwszy od przepisów finansowych, poprzez regulacje dotyczące chemikaliów, podatki lotnicze, normy zanieczyszczeń dla samochodów i skończywszy na relacjach handlowych Unii z resztą świata. Polityczna siła stojąca za jej Zieloną Agendą oznacza, że duża jej część zostanie przyjęta w tym roku, ale nie bez kilku poważnych bitew. Zapewne jedna z nich rozegra w samej Komisji Europejskiej. Holenderski socjalista Frans Timmermans, wiceprzewodniczący wykonawczy Komisji odpowiedzialny za Zielony Agendę, ponosi polityczną odpowiedzialność za przeforsowanie programu, ale sznurki sakiewki kontroluje konkurujący z nim inny wykonawczy wiceprzewodniczący, Valdis Dombrovskis z Europejskiej Partii Ludowej. Druga bitwa czeka wewnątrz samej Unii. Działania na rzecz oczyszczenia powietrza ujawniają głębokie pęknięcia między zielonym Zachodem Kontynentu, a zależnym od węgla Wschodem. Polska twierdzi, że nie jest w stanie osiągnąć celu, jakim jest neutralność węglowa do 2050 roku, a to zmusza Unię do wyasygnowania dużej ilości gotówki, aby spróbować skłonić Polaków i ich sojuszników do przejścia na jej stronę. Nic jednak nie wskazuje na to, że Warszawa planuje jakąkolwiek radykalną (i bardzo kosztowną) transformację swojej gospodarki. Rok 2020 będzie rokiem, w którym Europa zrezygnuje z ostrożnościowego podejścia do nowych technologii. Poszukując strategii przemysłowej zdolnej doprowadzić do zwycięstwa nad światowymi rywalami, Unia będzie zmuszona stawić czoła rzeczywistości, w której miękkie i łagodne podejście do sztucznej inteligencji, pojazdów bez kierowców i innych futurystycznych technologii jest już nie do pogodzenia z ambicjami gospodarczymi. Eksperci twierdzą, że wiele systemów sztucznej inteligencji jest już stosowanych w służbie zdrowia, edukacji, zatrudnieniu i wymiarze sprawiedliwości w sprawach karnych, ale brak w tym odpowiednich zabezpieczeń prawnych i struktur odpowiedzialności. Ciężarówki bez kierowców jeżdżą już po drogach publicznych UE, aczkolwiek w ograniczonym zakresie w ramach kontrolowanych testów. Giganci lotniczy, tacy jak Airbus i Boeing, firmy technologiczne, takie jak Uber, a nawet McDonald's stawiają na dostawy dronami i na powietrzne taksówki. Nawet rządy europejskie już teraz stosują technologię rozpoznawania twarzy, nie zważając na poważne obawy dotyczące prywatności i wolności obywatelskich. Bruksela będzie musiała w końcu przebudzić się i zareagować na bunt jaki rozwija się w Iranie. Teherańscy przywódcy i Gwardia Rewolucyjna będą w 2020 r. jeszcze bardziej zdesperowane, aby trzymać się władzy, tracąc ostatnie ślady poparcia społecznego. Ogromne programy pomocy społecznej i subsydiów, które utrzymywały Islamską Republikę przy życiu, rozpadają się w miarę, jak amerykańskie sankcje coraz mocniej doskwierają. Bez radykalnego powrotu dochodów z ropy – a na to się zupełnie nie zanosi – przywódcy Iranu wiedzą, że stoją w obliczu walki o życie i uciekają się do represyjnej taktyki zastraszania. Bruksela będzie musiała zakończyć romans z Teheranem i powinna zacząć się martwić o to, co może nastąpić potem. Podobnie jak w przypadku upadku komunizmu w Europie Wschodniej, zobaczymy duże pęknięcia wśród irańskiej elity. Wyczuwając zagrożenie dla najwyższego przywódcy Ajatollaha Alego Chamenei, wielu oligarchów w kompletnie skorumpowanych wyższych sferach irańskiej elity, będzie obawiać się ropadu całego gmachu, który utrzymuje ich w bogactwie i zacznie się zastanawiać nad pałacowym przewrotem i nowym porozumieniem z Zachodem. Prawo i Sprawiedliwość będzie kontynuować swoje reformy systemu sądownictwa, co spowoduje jeszcze większe napięcie w już trudnych stosunkach z Brukselą. Pomimo wygranej w wyborach parlamentarnych w ubiegłym roku, PiS czeka walka o polityczne być albo nie być w tegorocznych wyborach prezydenckich. Prezydent Andrzej Duda, sprzymierzeniec PiS, prowadzi w sondażach opinii publicznej, ale polskie prezydenckie rywalizacje już zaskakiwały w przeszłości. Jeśli Duda przegra, to radykalne zmiany wprowadzane przez lidera PiS Jarosława Kaczyńskiego zostaną zablokowane, niwecząc jego rewolucyjne działania na rzecz przebudowy kraju. Ta perspektywa skłoniła rząd do przyspieszenia zdecydowanych działań w celu wzmocnienia kontroli politycznej nad sądownictwem. Bruksela ostrzega jednak, że takie podważające niezawisłość sądownictwa kroki, mogą naruszać unijne traktaty. Tylko, że Warszawa nie słucha.",Mateusz Morawiecki i Ursula von der Leyen,
https://wiadomosci.onet.pl/tylko-w-onecie/piec-waznych-spraw-w-2020-roku-opinia/enbn08p,Pięć ważnych spraw w 2020 roku [OPINIA],"Oto pięć niekoniecznie oczywistych kwestii, które w 2020 roku odegrają rolę w polskim życiu publicznym.","Gdyby wygrał je kandydat opozycji, PiS w praktyce nie byłoby w stanie rządzić państwem, mogłoby nim jedynie administrować. W październiku partia Jarosława Kaczyńskiego nie zdobyła – na co miała nadzieję – większości trzech piątych niezbędnej do odrzucania weta prezydenta. Ba, jest od niej bardzo daleko, mając większość opartą na zaledwie pięciorgu posłach. Przejęcie przez opozycję urzędu prezydenckiego znaczyłoby, że do zera spadłyby szanse PiS na odbicie Senatu drogą politycznych układów, bo powszechne i narastające odczucie byłoby takie, że fala polityczna się odwraca, mogłaby się zatem zacząć pojawiać tendencja odwrotna – do uciekania z obozu władzy. Z dużym prawdopodobieństwem można przewidywać, że opozycyjny prezydent oznaczałby przyspieszone wybory parlamentarne, najdalej w 2021 roku. Z jakim rezultatem – tego nie sposób dzisiaj powiedzieć. Trudno też oceniać teraz szanse opozycji na zwycięstwo z Andrzejem Dudą. Pomijając pierwszą turę – której wyniki będą skądinąd niezwykle interesujące, być może najciekawsze w historii polskich wyborów prezydenckich – w drugiej będziemy mieli głosowanie niemal całkowicie w typie referendalnym. Znaczenie będzie mieć i to, ilu nieswoich wyborców zachęci do zagłosowania na siebie każdy z kandydatów, i to, ilu ze strony przeciwnej uśpi. Z tego punktu widzenia niedawne badanie, przeprowadzone dla „Rzeczpospolitej”, pokazujące, że wyraźna większość (ponad 56 proc.) uważa, że wybory wygra Andrzej Duda, niekoniecznie jest dla urzędującej głowy państwa korzystne. Może bowiem sugerować, że część jego własnych wyborców jest tak mocno przekonana o jego wygranej, że mogą uznać, iż ich udział w głosowaniu nie jest konieczny. W grę mogą też wchodzić mało dzisiaj oczywiste sympatie lub antypatie wyborców. Na przykład znaczna część wyborców lewicy, tych bardziej wyczulonych na sprawy socjalne niż kulturowe, w drugiej turze zagłosuje na Andrzeja Dudę, zaś wielu wyborców Konfederacji, nawet gdyby ta partia poparła w drugiej turze obecnego prezydenta, zostanie w domach, bo niechęć do politycznej linii PiS jest u nich silniejsza. Ktokolwiek wygra w maju, będzie to zapewne zwycięstwo nie większe niż to, które dało prezydenturę kandydatowi PiS (51,55 do 48,45) w 2015 roku. A wówczas był to pojedynek, którego wynik wisiał na włosku do późnego popołudnia w dniu głosowania. Zaplanowano je na wtorek 3 listopada. Dlaczego są ważne dla naszej polityki? Od początku swoich rządów PiS postawił przede wszystkim na sojusz z USA. Nie wnikając w przyczyny takiej decyzji – moim zdaniem niecałkowicie racjonalnej – faktem jest, że to porozumienie, które i tak momentami z powodu posunięć polskiego rządu miewało swoje słabsze momenty, jest oparte na przychylności Donalda Trumpa i jego ludzi. Stany Zjednoczone są poważnym państwem i nie zmieniają zasadniczo swoich planów w wymiarze strategicznym z powodu zmiany administracji – choć nie zawsze, bo to przecież właśnie uczynił Barack Obama w sprawie tarczy antyrakietowej, ogłaszając zresztą rezygnację z tego planu 17 września 2009 roku, niecały rok po objęciu urzędu. Mimo to można założyć, że Polska nie zniknęłaby nagle z planów wysuniętej amerykańskiej obecności militarnej w Europie i wzmocnionej współpracy. Ale z całą pewnością zmieniłaby się atmosfera wokół naszego kraju, bo demokratyczna administracja spoglądałaby na poczynania PiS bez porównania krytyczniej niż obecna. To z kolei mogłoby mieć wpływ na postrzeganie naszej sojuszniczej siły, a więc i gwarancji bezpieczeństwa, przez naszych wrogów. Wpływałoby to również na naszą „miękką” siłę w kwestiach takich jak relacje z Izraelem. Bo to przecież amerykańska interwencja sprzyjała załagodzeniu polsko-izraelskiego sporu w jego najostrzejszej fazie, po fatalnej i niemądrej nowelizacji ustawy o IPN, z której trzeba się było rakiem wycofywać. To, jak ocenia się zwykle postawę rządu PiS wobec tych zagadnień, zależy od sympatii lub antypatii do tej władzy. Jeśli odłożyć je na bok, okaże się, że PiS – co pisałem już wielokrotnie – płynie w głównym nurcie, nawet jeśli lewicowe ruchy ekologiczne będą twierdzić, że jest inaczej. PiS robi tylko jeden wyjątek, ze względu na elektorat na Śląsku – dla węgla, samemu zresztą doprowadziwszy do sytuacji bezalternatywności dla tego paliwa w przewidywalnym czasie. PiS – dokładnie tak jak wcześniej Platforma Obywatelska – nie zrobił literalnie nic, aby rozpocząć budowę choćby pierwszego bloku jądrowego w Polsce. Na etapie projektu jest ciekawa koncepcja rozwoju farm wiatrowych na Bałtyku. Plan neutralności klimatycznej będzie potężnym uderzeniem w nasze interesy, nawet jeżeli na osłodę dostaniemy miliardy euro na modernizację polskiej energetyki. Nie łudźmy się – w niezbyt nawet długiej perspektywie oznacza to radykalny wzrost kosztów życia każdego Europejczyka, które my odczujemy szczególnie mocno jako ubożsi. Polski rząd nie umiał i nie chciał temu zapobiec, bo – jako się rzekło – wcale nie zamierzał się temu planowi przeciwstawiać. Premiera interesuje jedynie, aby uzyskana dla nas kwota była wystarczająco wysoka, by zrobić wrażenie na wyborcach. Co zresztą i tak nie ma kapitalnego znaczenia, jako że będzie już po wyborach prezydenckich. Możliwe jednak, że w ich trakcie sprawy związane z ofensywą klimatystyczną, coraz silniej odbijającą się na naszym codziennym życiu, zaczną mieć znaczenie. Rząd zapowiada ruchy takie jak choćby kaucje od plastikowych butelek, co – nikt nie powinien mieć wątpliwości – oznacza po prostu kolejny wzrost cen tak sprzedawanych produktów. Odruch protestu przeciwko kluczeniu w sprawach polityki klimatycznej, by na koniec poddać się presji, może narastać, a jedyną dzisiaj polityczną siłą, która na tym skorzysta i która mogłaby przejąć część buntującego się elektoratu, jest Konfederacja. Co ma również związek z polityką klimatyczną, bo z niej wynikną między innymi nieuchronne, mimo zapowiedzi rządu, podwyżki cen prądu. Ale to nie tylko to. Będzie podatek cukrowy, wprowadzony pod pretekstem dbania o nasze zdrowie, a faktycznie służący jedynie zasileniu NFZ. Za moment wejdą podwyżki akcyzy na tytoń i alkohol. Tematem coraz boleśniejszym są podwyżki cen wywozu śmieci. W tej sprawie rząd stara się zepchnąć winę na samorządy, ale prawda jest taka, że ich pole manewru jest niewielkie, bo horrendalne podwyżki – lecz także uciążliwość dla obywateli, zmuszonych do ustawiania w domach niezliczonych koszy na kolejne frakcje, potem i tak wywożone jedną śmieciarką – wynikają z kształtu ustawy i rozporządzeń do niej. Tę ustawę stworzyła jeszcze PO, lecz PiS nie tylko ją utrzymało, ale jeszcze pogorszyło. Na to może się nałożyć spowolnienie gospodarcze i skutki zapowiedzi wzrostu płacy minimalnej. Zarabiający coraz lepiej wyborcy PiS z czasem zaczną zauważać, że wzrost kosztów życia czy ogólnie inflacja zjada dużą część ich finansów. Sondaże pokazują zaś, że generalnie rośnie niepokój związany z namnożeniem przez rządzących sztywnych wydatków socjalnych i nie zapobiegnie temu naciągnięty za pomocą różnych tricków budżet tak, aby można go ogłosić zrównoważonym. (Budżet można zresztą nowelizować w ciągu roku, tak aby uwzględniał jednak deficyt.) To naturalny proces – ludzie, którzy coś mają, zaczynają się obawiać, że rozdający na prawo i lewo pieniądze rząd zacznie im w końcu zabierać. Jedną ręką będzie wciąż dawał, ale drugą odbierał. Żadna ze stron sporu nie wydaje się zainteresowana znalezieniem kompromisowego rozwiązania i załagodzeniem sporu. Wojujący sędziowie cieszą się, że PiS ma problem – a możliwe, że ten problem nabrzmieje jeszcze przed wyborami prezydenckimi, bo Ustawa o zmianie ustawy o ustroju sądów powszechnych, Sądu Najwyższego i niektórych innych ustaw (zwanej ustawą dyscyplinującą) z pewnością otworzy kolejny spór z Unią Europejską. Władza wydaje się zainteresowana jedynie dowaleniem sędziom. Wicepremier Jacek Sasin dopiero co oznajmił, że nie ma żadnej potrzeby, aby w sprawie sądownictwa organizować okrągły stół – podczas gdy gołym okiem widać, że stoimy u progu kryzysu o trudnych do przewidzenia konsekwencjach już nie dla funkcyjnych sędziów czy rządzących, ale dla zwykłych ludzi, którzy nie będą mogli być pewni otrzymywanych orzeczeń. Prezydent abdykował z roli rozjemcy, ochoczo ustawiając się po stronie atakującej sędziów. Żadna ze stron nie potrafi przedstawić pożądanego, docelowego, sensownego, pragmatycznego i realistycznego rozwiązania. Władza ignoruje fakt, że udało jej się nastawić wrogo wobec siebie nawet tych sędziów, którzy podzielali jej krytyczną diagnozę systemu sądownictwa. Skrępowani nową ustawą, sędziowie niechętni wobec władzy przecież nie odejdą. Będą nadal orzekać w stanie skrajnej frustracji. Tak nie da się zreformować wymiaru sprawiedliwości. Można go tylko bardziej zepsuć. Z kolei strona przeciwna nie mówi, co miałoby się stać z sędziami, których chciałaby uznać za mianowanych nielegalnie i przede wszystkim z wydawanymi przez nich wyrokami, idącymi już w tysiące. Mają zostać gremialnie uznane za nieważne? A przecież chodzi tutaj o pieniądze przedsiębiorców, własność obywateli spadki, sprawy rozwodowe, o karanych za przestępstwa pospolite. W 2020 roku może się okazać, że Polska stoi na skraju kompletnego prawnego chaosu. Obserwując nastawienie obu walczących stron, można spokojnie założyć, że jedynym „remedium”, o jakim są w stanie pomyśleć, jest spychanie winy na tych drugich. Prócz wymienionych spraw będzie się rozwijało wiele innych ważnych procesów, które nie znajdą się na czołówkach portali i pierwszych stronach gazet. Nadal podgryzana będzie nasza osobista wolność poprzez mnożenie zbędnych i głupich regulacji pod pretekstem dbania o nasze bezpieczeństwo, zdrowie albo środowisko. Już dzisiaj bilans tego procesu jest fatalny, a na koniec 2020 roku może być o wiele gorszy. Ciekawe rzeczy będą się działy w Kościele, gdzie Franciszkowe reformy – w tym przede wszystkim tak zwana droga synodalna, dająca poszczególnym episkopatom ogromną dowolność w interpretacji doktryny – budzą gigantyczne wątpliwości, napięcia, a nawet sprawiają, że w nieoficjalnych dyskusjach coraz częściej pada słowo „schizma”. Znak zapytania wisi nad polskimi mediami, gdyby PiS chciał jednak realizować swój karkołomny, ryzykowny i szkodliwy dla wolności słowa plan dekoncentracji mediów. Jedno mogę swoim P.T. Czytelnikom obiecać: tak jak dotąd, będę się starał pokazywać państwu nieoczywiste strony wydarzeń, skłaniać do zastanowienia się, a pewnie i irytować. Mimo wszystko – dobrego 2020 roku!",Andrzej Duda i Mateusz Morawiecki,
https://wiadomosci.onet.pl/tylko-w-onecie/rok-pelen-skandali-najwieksze-polityczne-afery-roku-ranking-andrzeja-stankiewicza/bfntm9b,Rok pełen skandali. Największe polityczne afery roku [RANKING ANDRZEJA STANKIEWICZA],"Któż mógł pomyśleć, że Jarosław Kaczyński dał się nagrać? Jak to się stało, że liderzy PiS nie mieli pojęcia o kamienicy Banasia? Czy Zbigniew Ziobro wiedział o farmie trolli we własnym resorcie? Ile kosztowały nas podróże samolotem marszałka Marka Kuchcińskiego?","Film braci Sekielskich „Tylko nie mów nikomu” powinien być szokiem dla polskich biskupów. Ale dziś, kilka miesięcy po emisji, Episkopat zachowuje się, jakby nic się nie stało. To kolejny dowód na to, że biskupi nie zamierzają na poważnie wziąć się za rozliczenie pedofilów we własnych szeregach. Mogą sobie na to pozwolić, bo w podzielonym politycznie — i w dużej mierze — światopoglądowo społeczeństwie, wiele ujdzie im na sucho. Zwłaszcza, że wśród najbardziej bezkrytycznych wiernych potrafili wywołać wrażenie, że ujawnianie pedofilskich skandali to walka nie tylko nawet z Kościołem, co z samym Chrystusem. Wcześniej w ten sam sposób hierarchowie rozegrali kłopoty lustracyjne w swych szeregach. Faktem jest także i to, że Episkopat jest podzielony. Są hierarchowie bagatelizujący skandale seksualne, jak abp Marek Jędraszewski, czy abp Sławoj Leszek Głódź. Są też tacy duchowni jak prymas Wojciech Polak czy abp Grzegorz Ryś, optujący za twardymi rozliczeniami — tyle, że to słabsza frakcja w Episkopacie. Władza stoi z boku i nie naciska. Zbyt wiele czerpie politycznych profitów z sojuszu z Kościołem. Po filmie Sekielskich PiS zapowiedział utworzenie speckomisji zajmującej się ściganiem pedofilii. Choć Sejm przyjął odpowiednie przepisy, do dziś nie została powołana. Problem jednak nie zniknie i w nowym roku wciąż będzie żywy. Na fali doniesień o pedofilii księży, ujawniane są wszak także przypadki innych dewiantów, choćby w środowiskach artystycznych. W kwietniu minie 10 lat od katastrofy w Smoleńsku. Obóz władzy urządzi huczne obchody, odsłoni parę pomników Lecha Kaczyńskiego i nazwie kolejne ulice nazwiskami ofiar. Ale politycznie ten rok wyraźnie pokazał, że PiS zdecydowało się wyciszyć Smoleńsk. Politycy obozu władzy nie mówią już o wybuchach na pokładzie tupolewa i knowaniach Tuska z Putinem, nie sugerują już zamachu. Oni po prostu w ogóle o Smoleńsku nie mówią. Smoleńsk zniknął z polityki PiS, nie pojawia się w wystąpieniach Jarosława Kaczyńskiego, nie stanowił elementu kampanii, został też wycięty z programu wyborczego PiS. Dokonajmy bilansu. W sprawie zwrotu wraku — żadnych starań. Zapowiadana skarga na Rosję do międzynarodowego trybunału — nigdy nie powstała. W sprawie rzekomych przestępstw komisji Millera — nie słychać o zarzutach prokuratorskich. Ślimaczy się także śledztwo w sprawie rzekomego spisku Tuska z Putinem, by zaszkodzić Lechowi Kaczyńskiemu — miała to być tzw. zdrada dyplomatyczna. A przecież od czterech lat działa podkomisja smoleńska Antoniego Macierewicza i od czterech lat PiS całkowicie kontroluje smoleńskie dochodzenie prokuratury. W praktyce jednak lansująca alternatywne, spiskowe wersje katastrofy ekipa Macierewicza nie pracuje, bo PiS się od niej dystansuje. A prokuratura milczy. Mimo sprzeciwu części rodzin, rozkopała groby wszystkich ofiar i wysłała próbki za granicę w poszukiwaniu śladów materiałów wybuchowych. A dziś, gdy wyniki ma w aktach, nie odpowiada na żadne pytania. Odpowiedzialny za śledztwo smoleńskie wiceszef Prokuratury Generalnej Marek Pasionek nawet nie odbiera telefonu. Ktoś musi wreszcie odpowiedzieć na pytanie: co z tym zamachem? Na każdej z 96 miesięcznic smoleńskich Jarosław Kaczyński obiecywał drogę do prawdy. Droga już za nami, teraz czas na prawdę. Prezes PiS uchodził do niedawna za ascetę, wolnego od zainteresowania dobrami doczesnymi. Ujawnione przez „Gazetę Wyborczą” w styczniu 2019 r. nagranie burzy ten starannie pielęgnowany wizerunek. Kaczyński okazał się biznesmenem pełną gębą — a do interesów wykorzystywał państwowy majątek i swą pozycję polityczną. Cała rozmowa Jarosława Kaczyńskiego z austriackim przedsiębiorcą, który miał budować wieżowiec dla firmy związanej z PiS, jest groteskowa. Z jednej bowiem strony Kaczyński prezentuje się w niej jako legalista. Bez odpowiednich dokumentów, a zwłaszcza bez umowy, nie chce wypłacić Austriakowi pieniędzy, których ten domaga się za działania w sprawie inwestycji. To jest jednak wątek w całej sprawie mniej ważny — przepychanki biznesowe dotyczące kosztów wstrzymanej inwestycji i relacji między spółkami stworzonymi po to, by ukryć, że to PiS buduje wart setki milionów wieżowiec. Istotne w tej sprawie jest co innego. Ciąg zdarzeń, w którym przeplatają się państwowy majątek i polityka — na tym związku Kaczyński chce zrobić pieniądze dla swej partii. Przykład? Kredyt na inwestycję w znacjonalizowanym za rządów PiS banku Pekao SA. Z taśmy wynika, że Kaczyński miał prezesa tego banku na telefon. Do tego we władzach Srebrnej pojawiają się członkowie rodziny Kaczyńskiego ze strony matki, czyli klan Tomaszewskich. Nawet wspomniany Austriak jest w ten sposób z nim skoligacony. To dodatkowy element, który pokazuje nie tylko osobiste związki Kaczyńskiego z działalnością deweloperską Srebrnej, ale też szczególne relacje między głównymi aktorami tej inwestycji. Kontrolowana przez ludzi PiS spółka Srebrna — nieformalne zaplecze gospodarcze partii — mogła zarobić na wieżowcu setki milionów, podczas gdy dziś PiS jako największe ugrupowanie ma zapewnione finansowanie od państwa na poziomie niespełna 20 mln zł rocznie. Utuczona deweloperskim groszem Srebrna pozwoliłaby obecnej władzy osiągnąć gigantyczną przewagę finansową nad opozycją. Czemu się nie udało? Poszło o pieniądze. Austriak doniósł na prezesa PiS do prokuratury, zarzucając Kaczyńskiemu oszustwo, czyli brak zapłaty za pracę przy inwestycji. Twierdził też, że Kaczyński kazał mu nieformalnie dać 50 tys. zł księdzu z władz fundacji, kontrolującej spółkę Srebrna. Miała to być cena za podpis duchownego pod zgodą na tę inwestycję. Prokuratura badała tę sprawę miesiącami, przekraczając wszystkie kodeksowe terminy. Ostatecznie uznała, że Kaczyński prawa nie złamał. To było niebywałe odkrycie Onetu. Ustaliliśmy, że w Ministerstwie Sprawiedliwości istniał ośrodek, który nadzorował i koordynował prześladowania sędziów krytycznych wobec działań PiS w wymiarze sprawiedliwości. Chodziło m.in. o wykorzystywanie informacji z ich teczek personalnych do internetowego hejtu. W kręgu zainteresowania hejterów było także ich życie osobiste, w tym dzieci. Kluczową osobą, tzw. hersztem hejterów, był wiceminister sprawiedliwości Łukasz Piebiak, prawa ręka Zbigniewa Ziobry w kwestiach sądownictwa. Ziobro przekonuje, że o postępowaniu swoich podwładnych nie wiedział. Po wybuchu afery Piebiak i kilku jego zaufanych ludzi stracili stanowiska. Do dziś jednak pozostają sędziami. Każdy z nas może na nich kiedyś trafić na sali sądowej, gdy będą występować w roli arbitrów sprawiedliwości. Służby przez wiele miesięcy prześwietlały Mariana Banasia przed jego powołaniem na ministra finansów, a potem szefa Najwyższej Izby Kontroli — i nic nie znalazły. Albo znaleźć nie chciały, albo nie potrafiły — każdy wariant dyskwalifikuje koordynatora specsłużb Mariusza Kamińskiego. Skandal wybuchł dopiero po reportażu telewizji TVN, który pokazał, że gangsterzy prowadzą w kamienicy Banasia dom schadzek. Do tego okazało się, że wynajem nie jest przypadkowy, bo łysi jegomoście obwieszeni złotem znają się z Banasiem. W dodatku Banaś kamienicy nie kupił, tylko otrzymał w spadku po dawnym żołnierzu AK, który zmarł bezdzietnie. Potem były jeszcze doniesienia o drugiej kamienicy Banasia, którą przejął też bez grosza i doprowadził do usunięcia lokatorów. Dopiero wówczas CBA Kamińskiego wzięło się za Banasia na poważnie i skierowało przeciwko niemu doniesienie do prokuratury w sprawie malwersacji finansowych. Kaczyński próbował zmusić Banasia do dymisji. Banaś był gotów odejść, ale kiedy prokuratura wszczęła ekspresowo śledztwo w jego sprawie, zaś PiS wyrzucił mu syna z dyrektorskiej posady w państwowym banku — wściekł się i postanowił trwać. I przeszedł do kontrataku. Na podstawie kontroli NIK skierował 16 doniesień do prokuratury przeciwko ludziom Zbigniewa Ziobry w związku z zaniedbaniami w więziennictwie. Władze PiS dobrze zrozumiały to ostrzeżenie. Dlatego w kręgach władzy coraz rzadziej słychać o konieczności usunięcia Banasia. PiS zrozumiało, że lepiej się z nim dogadać. Ten rok pokazał dobitnie, że Trybunał Konstytucyjny stoczył się na dno. Duża w tym zasługa jego prezes Julii Przyłębskiej. Jej obcesowy sposób bycia i konfliktowość doprowadziły do potężnego kryzysu w TK. W tej chwili kłopotem nie są jednak swary między starymi sędziami (wybranymi za czasów koalicji PO-PSL) a nowymi (czyli wskazanymi przez PiS). Dziś najmocniej okładają się między sobą sędziowie związani z PiS. Najostrzej Przyłębską atakuje prof. Jarosław Wyrembak, który zarzuca jej łamanie prawa i próby manipulowania orzeczeniami TK. W serii pism do Przyłębskiej i innych sędziów Wyrembak ujawnił szokujące praktyki szefowej TK, w tym usuwanie ze składów niepewnych sędziów, blokowanie możliwości zgłaszania zdań odrębnych do orzeczeń oraz odwlekanie niewygodnych dla PiS spraw w taki sposób, by doprowadzić do ich unieważnienia. Siłą Przyłębskiej są wyłącznie jej osobiste kontakty z liderem PiS. Kaczyński zarzucał poprzedniemu szefowi TK Andrzejowi Rzeplińskiemu związki z Platformą, dowodząc, że prezes Trybunału powinien się trzymać z dala od polityków. A dziś ten sam Kaczyński chadza na kolacje do Przyłębskiej, uznając ją za swe „odkrycie towarzyskie”. Nie przeszkadza mu nawet to, że Przyłębska — pozująca dziś na ikonę prawicy — w przeszłości należała do Socjalistycznego Związku Studentów Polskich, komunistycznej młodzieżówki działającej na wyższych na uczelniach. Obrazu trybunalskiej degrengolady dopełniają ostatnie nominacje — sędziami TK zostali kontrowersyjni politycy PiS Stanisław Piotrowicz i Krystyna Pawłowicz. Prezydent tak się tego wstydził, że utajnił uroczystość ich zaprzysiężenia. Ale nie zdecydował się postawić Kaczyńskiemu. Po wyborach obóz władzy w ramach tzw. reformy wymiaru sprawiedliwości wybrał własną Krajową Radę Sądownictwa, organ opiniujący nominacje i awanse dla sędziów. Do KRS trafili kojarzeni z PiS sędziowie, którzy przedstawili listę co najmniej 25 podpisów poparcia swych kolegów po fachu. Choć zgodnie z prawem podpisy te powinny być jawne, to obóz władzy do tej pory je ukrywa. W minionym roku to utrzymywanie podpisów w tajemnicy przybrało wręcz karykaturalną formę. Wyroki sądów administracyjnych nakazywały podpisy ujawnić. Wtedy do gry nagle wkroczył związany z PiS inspektor ochrony danych osobowych, który uznał to za niezgodne z prawem — blokując w ten sposób prawomocny wyrok sądu. Jednocześnie w sierpniu posłowie PiS skierowali wniosek do Trybunału Konstytucyjnego, by uznał, że ujawnienie podpisów byłoby niezgodne z konstytucją. Skąd taka determinacja? Wiele wskazuje na to, że część list poparcia może być niekompletna, albo wypełniona podpisami ludzi Zbigniewa Ziobry, wspierających wielu kandydatów jednocześnie. Determinacja PiS w blokowaniu jawności tak trywialnej rzeczy, jak podpisy poparcia, podsyca podejrzenia, że obóz władzy złamał swą własną ustawę. W dodatku wysłani przez PiS do KRS prawnicy kilkakrotnie w tym roku się kompromitowali. Część pojawiła się wśród ministerialnych trolli walczących z sędziami krytycznymi wobec PiS. A szef KRS sędzia Leszek Mazur dostał dyscyplinarkę za sporządzanie uzasadnień orzeczeń po upływie ustawowego terminu. Spóźnił się ponad sto razy. Rząd PiS stworzył Polską Fundację Narodową, by dbała o reputację Polski za granicą i przekonywała Zachód do kontrowersyjnych reform PiS. Pomysł był prosty: ponieważ budżet państwa nie ma pieniędzy na taką działalność, to zapłacą za nią państwowe spółki. Oznacza to, że PFN finansujemy my wszyscy, np. kupując benzynę, płacąc za energię czy grając w totolotka. Jedną z podstawowych misji, jaką PFN miało wypełniać, była poprawa wizerunku Polski w USA. W tym celu fundacja podpisała umowę z waszyngtońską firmą White House Writers Group, specjalizującą się w PR, reklamie i doradztwie komunikacyjnym. Polska Fundacja Narodowa nigdy nie ujawniła tej umowy. Jednak Onet skorzystał z amerykańskiego prawa, żeby do niej dotrzeć. W serii publikacji na bazie tych dokumentów pokazaliśmy patologie w rozliczeniach między PFN a Amerykanami. Firma rozliczała imprezy, których nie organizowała, a jako swe osiągnięcia podawała m.in. wysyłanie e-maili i prowadzenie kont na portalach społecznościowych, które zawierały kompromitujące błędy i których prawie nikt nie obserwował. W sumie w ciągu dwóch lat Polska Fundacja Narodowa zapłaciła WHWG niemal 7 mln dol., czyli ponad 26 mln zł. Te pieniądze będą płynąć dalej, także dlatego, że w USA korzystają z nich bliskie PiS środowiska polonijne, w tym rodzina kontrowersyjnego historyka prof. Marka Chodakiewicza czy też Edmund Janniger, pupil Antoniego Macierewicza. Marszałek Sejmu Marek Kuchciński kochał latać na nasz koszt. Czasem nawet zabierał członków swej rodziny i podrzucał państwowymi samolotami oraz helikopterami posłów PiS. Przyłapany na tym, kłamał jak najęty. Przekonywał choćby, że taki przyjął dynamiczny model marszałkowania, że latał na spotkania z suwerenem konsultować ustawy. Z zestawienia Onetu wynikało jednak, że na ok. sto lotów aż 92 razy konsultowany był suweren rzeszowski z rodzinnych stron marszałka. Konsultacje odbywały się głównie w weekendy i święta. Według naszych obliczeń weekendowe wyloty Kuchcińskiego do domu w Przemyślu kosztowały co najmniej 4 mln zł. W dodatku z analizy dokumentów wynika, że przy planowaniu lotów Kuchcińskiego łamane były zasad bezpieczeństwa lotów. Dokładnie tak jak w przypadku Smoleńska. W efekcie tego skandalu Kuchciński został zmuszony przez Kaczyńskiego do dymisji. Ale dostał dobre miejsce na liście wyborczej i dziś nadal jest w Sejmie, choć już tylko jako szeregowy poseł. To w sumie dość groteskowe — z funduszu pomocy ofiarom przestępstw kupić program do masowej, doskonałej inwigilacji. Tak właśnie postąpili wspólnie szef resortu sprawiedliwości Zbigniew Ziobro oraz koordynator specsłużb Mariusz Kamiński, którzy wydali na ten cel w sumie ponad 30 mln zł. Pegasus umożliwia włamywanie się do dowolnego telefonu i skopiowanie wszystkich informacji — smsów, maili, kontaktów, wpisów w mediach społecznościowych. Oprogramowanie daje panowanie nad mikrofonem i kamerą urządzenia, bez trudu można pobrać prywatne zdjęcia czy filmy. Z jego pomocą można też dowolnie modyfikować ustawienia telefonu, jak i śledzić lokalizację użytkownika. I tylko brakuje przepisów, żeby taki program w Polsce wykorzystywać legalnie.",,
https://wiadomosci.onet.pl/kraj/prof-chwedoruk-pis-wzmocnil-spoleczna-legitymacje/jnf81vh,Prof. Chwedoruk: PiS wzmocnił społeczną legitymację,"Zmiany polityczne zajdą tylko, gdy dojdzie do silnego tąpnięcia gospodarczego – powiedział politolog prof. Rafał Chwedoruk w wywiadzie dla ""Rzeczpospolitej"".","Wykładowca Uniwersytetu Warszawskiego w rozmowie z ""Rz"" wskazał, że w mijającym roku ""Prawo i Sprawiedliwość wzmocniło społeczną legitymację, pozyskując kolejnych wyborców, zajęło większość społecznego centrum, utrzymało kluczową na drodze do centrum zdolność samoograniczania się, zarazem wciąż borykało się z problemami kadr na różnych szczeblach"". - Opozycja pozostała w kręgu wyborców z dominującą pozycją miejskiej klasy średniej, która karnie stawia się przy urnach, ale nie wypracowała drogi do centrum, a przynajmniej do ograniczenia jego mobilizacji przez PiS. Po czterech latach zamieszania, prób wewnętrznych rewolucji okazało się, że realnie wśród opozycji istnieją PO, SLD i PSL, a więc nihil novi - dodał. Zdaniem Chwedoruka trudno też mówić o słabnięciu PiS. - Lepsze określenie obecnej sytuacji, to pat. PiS, silny społecznym poparciem, osłabił polityczne podstawy swoich rządów, co było efektem paradoksu – w sytuacji wejścia do Sejmu wszystkich startujących partii model d’Hondta nie działał standardowo. Problemem PiS jest przede wszystkim nikła przewaga w Sejmie i liczba mandatów sojuszników. Ceny i kwestia NIK mogą mieć znaczenie tylko wtedy, gdyby doszło do silnego tąpnięcia gospodarki - zaznaczył politolog. Prof. Chwedoruk był też pytany w rozmowie z dziennikiem, czy konflikt o praworządność z unijnymi instytucjami oraz osobne stanowisko w kwestiach klimatycznych mogą zaszkodzić PiS? Jego zdaniem kwestie te ""będą po prostu jednym z instrumentów nacisku na Warszawę w kontekście długoterminowego pogłębiania integracji UE"". - Na sytuację wewnętrzną w Polsce nie wpłyną - dodał.",Prof. Rafał Chwedoruk,
https://wiadomosci.onet.pl/kraj/wlodzimierz-bernacki-rezygnuje-z-funkcji-w-strukturach-pis/63bqxh9,Włodzimierz Bernacki rezygnuje z funkcji w strukturach PiS,"Senator Prawa i Sprawiedliwości poinformował o swojej decyzji na Twitterze. Dodał, że rezygnację złożył od 1 stycznia 2020 r.","""Złożyłem rezygnację ze sprawowanych funkcji w strukturach Prawa i Sprawiedliwości, tj. prezesa Zarządu Okręgowego PiS, pełnomocnika struktur powiatowych PiS w powiecie bocheńskim oraz koordynatora wyborczego w okręgu 15. Rezygnację złożyłem od dnia 1 stycznia 2020 roku."" - napisał na Twitterze senator Bernacki. Bernacki był posłem z ramienia PiS w Sejmie VII i VIII kadencji, był szefem komisji regulaminowej, spraw poselskich i immunitetowych. Obecnie jest senatorem X kadencji. Jest zastępcą szefa komisji spraw zagranicznych i Unii Europejskiej. Bernacki ukończył politologię na Uniwersytecie Jagiellońskim, w 1995 r. uzyskał stopień doktora, w 2005 r. doktora habilitowanego, a w 2013 r. uzyskał tytuł profesora nauk humanistycznych. Specjalizuje się w historii doktryn politycznych i prawnych. Od 2015 r. był członkiem prezydium klubu Prawa i Sprawiedliwości oraz szefem PiS w okręgu tarnowskim. Źródło: PAP, Rzeczpospolita",Włodzimierz Bernacki,
https://wiadomosci.onet.pl/kraj/sondaz-jak-polacy-oceniaja-ustawe-dyscyplinujaca-sedziow-i-sady/24ql6r4,Nowy sondaż. Polacy nisko oceniają działalność sędziów i sądów,"Ustawa dyscyplinująca sędziów ograniczy ich niezawisłość, mimo to zwolenników jej wprowadzenia jest minimalnie więcej niż przeciwników - wynika z sondażu IBRiS dla ""Dziennika Gazety Prawnej"" i RMF FM, opublikowanego w poniedziałek.","""Dziennik Gazeta Prawna"" podkreśla, że sondaż pokazuje także, że Polacy nisko oceniają działalność sędziów i sądów. ""Taki jest nasz zawód. Z sądu zawsze ktoś wychodzi niezadowolony"" – mówi gazecie Beata Morawiec, prezes Stowarzyszenia Sędziów „Themis”. ""Jej zdaniem nie bez znaczenia są tutaj poczynania samych rządzących, którzy od kilku lat atakują przedstawicieli wymiaru sprawiedliwości"" podkreśla ""DGP"". ""Polacy oczekują reformowania polskiego sądownictwa"" – mówi z kolei w rozmowie z gazetą Sebastian Kaleta z PiS. ""Opozycja jest zdania, że zmiany forsowane przez PiS jeszcze bardziej obniżą ocenę sądów"" - zaznacza dziennik. W sondażu IBRiS, na pytanie czy parlament powinien przyjąć ustawę dyscyplinującą sędziów, 22,1 proc. ankietowanych odpowiedziało - tak, 19,7 proc. - raczej tak, 19,7 proc. - trudno powiedzieć, 8,3 proc. - raczej nie, a 30,2 proc. badanych na to pytanie odpowiedziało - nie. Respondenci zostali także zapytani o to, czy ich zdaniem proponowane zmiany ograniczą niezawisłość sędziowską. Na to pytanie 30 proc. badanych odpowiedziało - tak, 11,9 proc. - raczej tak, 32,4 proc. - trudno powiedzieć, 17 proc. - raczej nie, a 8,7 proc. - uważa, że zmiany nie ograniczą niezawisłości sędziowskiej. Więcej na stronie internetowej ""Rzeczpospolitej"" Sondaż IBRiS dla ""Dziennika Gazety Prawnej"", dziennik.pl, RMF FM i rmf24.pl został wykonany metodą CATI w dniach 19-20 grudnia 2019 r. na ogólnopolskiej grupie 1100 dorosłych Polaków.",,
https://wiadomosci.onet.pl/kraj/sondaz-rz-wyborcy-pis-nie-wierza-w-kryzys-reszta-sie-go-boi/x3rs09h,Nowy sondaż. Wiara w lepszą przyszłość w roku 2020 zależy od poglądów politycznych,"W czarnych barwach przyszłość w Polsce widzą ludzie młodzi, którzy weszli już na rynek pracy (25-29 lat). Aż 86 proc. badanych w tej grupie wskazuje, że czeka nas stagnacja lub recesja - wynika z sondażu IBRiS dla ""Rzeczpospolitej"".","Respondenci obawiają się recesji i stagnacji (po ok. 27 proc.), a tylko jedna trzecia badanych wierzy, że czeka nas w 2020 r. czas prosperity i rozwoju gospodarczego. Optymistami częściej są wyborcy PiS - zauważa gazeta. Dziennik zwraca uwagę, że obawy o stagnację i recesję pojawiają się od pewnego czasu w wielu badaniach socjologicznych i sondażach, które analizują nastroje społeczne. Wg sondażu gazety, kryzysu najbardziej obawiają się kobiety: w perspektywę rozwoju wierzy 29 proc. pań, a panów – aż 40 proc. W czarnych barwach widzą też sytuację ludzie młodzi, którzy weszli już na rynek pracy (25-29 lat). Aż 86 proc. badanych w tej grupie wskazuje, że czeka nas stagnacja lub recesja. I tylko 12 proc. z nich wierzy w rozwój gospodarczy w roku 2020. Gazeta zauważa, że zupełnie inny nastrój wykazują najmłodsi dorośli obywatele: w przedziale 18–24 lata aż 55 proc. widzi przyszłość gospodarczą optymistycznie i liczy na rozwój. Jeśli chodzi o zależność opinii od miejsca zamieszkania, największymi pesymistami są mieszkańcy wielkich metropolii. 78 proc z nich wskazuje, że w 2020 r. w gospodarce czekają nas zjawiska negatywne. Największa grupa osób wierzących w perspektywę rozwoju mieszka na wsi – 41 proc. 41 proc. beneficjentów 500 plus obawia się stagnacji, a 29 proc. z nich wierzy w rozwój gospodarczy. Jeśli chodzi o pytanie o recesję, odpowiedzi osób korzystających i niekorzystających z programu nie różnią się od średniej badania. Jak pisze ""Rz"", wiara w lepszą przyszłość w roku 2020 zależy od poglądów politycznych. Wśród wyborców PiS tylko 25 proc. przewiduje wystąpienie w 2020 r. recesji lub stagnacji, a 56 proc. wierzy w rozwój. Za to 86 proc. wyborców Koalicji Obywatelskiej spodziewa się negatywnych tendencji, a tylko 6 proc. wierzy w rozwój. Podobnie rzecz się ma z wyborcami Lewicy: 88 proc. widzi przyszły rok w czarnych barwach, a tylko 9 proc. ma nadzieję na przyspieszenie. W artykule podkreślono, że 100 proc. pracujących na umowę o dzieło lub zlecenie wskazuje na perspektywy kryzysowe w gospodarce - w tej grupie w rozwój nie wierzy nikt. Więcej na stronie internetowej ""Rzeczpospolitej"" Zobacz więcej sondaży w raporcie specjalnym Onetu","Sondaż ""Rz"": wyborcy PiS nie wierzą w kryzys, reszta się go boi",
https://wiadomosci.onet.pl/kraj/najwazniejsze-wydarzenia-polityczne-w-2019-r/bmkfp2n,Andrzej Stankiewicz: Ten rok zmienił polską politykę. Podsumowanie najważniejszych wydarzeń politycznych 2019,"Z jednej strony był to rok bezprecedensowego sukcesu PiS i klęski opozycji w wyborach europejskich. Z drugiej strony — wybory parlamentarne osłabiły PiS i wzmocniły opozycję. Nowe Sejm i Senat znacząco różnią się od poprzedniego parlamentu. Jarosław Kaczyński przestał być ich wyłącznym władcą. W dodatku do polskiej polityki wraca Donald Tusk, co jest początkiem zmian po stronie opozycji. Ich elementem będą wybory prezydenckie, które zdecydują o tym, czy Polacy chcą nadal rewolucji PiS, czy chcą PiS zatrzymać.","Wyjazd potężnej delegacji PiS do Parlamentu Europejskiego. Zaskakujące jest to, iż przy takiej temperaturze wojny politycznej, gdy PiS powinien pielęgnować swe aktywa, nagle tak wielu byłych i aktualnych ministrów wyjechało do Brukseli. Beata Szydło, Joachim Brudziński, Elżbieta Rafalska, Patryk Jaki — wszak to były gwiazdy PiS. A w Parlamencie Europejskim znaleźli się na kompletnym marginesie. Powody emigracji? Chęć dorobienia się, zdobycia europejskich szlifów, a wreszcie ucieczka od wojen wewnątrz PiS. Tak czy inaczej, to było znaczące osłabienie partii na krajowym podwórku, co było widać wyraźnie w wyborach do Sejmu i po nich. Zjednoczenie Lewicy. Włodzimierz Czarzasty, Robert Biedroń i Adrian Zandberg niby niczego wielkiego nie dokonali. Po prostu schowali wzajemne animozje i wystartowali razem do Sejmu. Wynik, który osiągnęli — 12,5 proc. — też nie powala, jest na zwyczajnym poziomie, jaki wszystkie partie lewicy osiągały dotąd łącznie. Tyle, że dotąd startowały oddzielnie, co kończyło się ich klęską. Teraz stało się inaczej, bo ewidentnie lewica odrobiła lekcje z czterech lat poza Sejmem. Już po wyborach sejmowych SLD i Wiosna rozpoczęły zjednoczenie, czy też SLD zaczął wchłaniać Wiosnę — co jest dowodem na to, że Biedroń stworzył swą partię tylko po to, by się dostać do Parlamentu Europejskiego. Nawet kandydować na prezydenta nie ma wielkiej ochoty, choć wcześniej snuł takie opowieści swym stronnikom. W tej sytuacji lewica nie ma oczywistych, prezydenckich kandydatów, co jest dla niej kłopotem. Zandberg? Też się nie pali, w dodatku nie chce się jednoczyć z Czarzastym i Biedroniem. Na razie jednak wszystkie te polityczne gierki nie są groźne dla przyszłości lewicy. A jeśli liderzy lewicy znów nie zaczną się kłócić, to po kolejnych wyborach mogą się liczyć w walce o władzę. Sukces Konfederacji. To prawdziwa sensacja i ból głowy Jarosława Kaczyńskiego. Prezes PiS zawsze starał się o to, aby nie wyrosła mu partia na prawicy. A po raz pierwszy od 12 lat — wyrosła. Między innymi dlatego PiS nie wygrał wyborów aż tak wyraźnie, jak na to liczył Kaczyński: część wyborców prawicy postawiła na nową siłę. Prawda jest też taka, że to Kaczyński swym radykalnym sposobem uprawiania polityki wylansował Konfederację. W sytuacji rozbudzenia emocji społecznych, w czym Kaczyński jest mistrzem, zawsze znajdzie się ktoś, kto jest jeszcze bardziej radykalny. Już widać, że to dla PiS kłopot w Sejmie. Politycy Konfederacji domagają się od władz zaostrzenia przepisów aborcyjnych, pomstują na Unię i Amerykę i proponują dogadanie się z Putinem. Konfederacji prezes Kaczyński nie rozbierze tak jak ruchu Kukiza. Konfederaci dostają rocznie z budżetu państwa niemal 7 mln zł, a nic nie łączy polityków bardziej, niż pieniądze. Sukces partii Jarosława Gowina oraz Zbigniewa Ziobry. W poprzedniej kadencji Porozumienie oraz Solidarna Polska były klasycznymi przystawkami PiS — dodawały Kaczyńskiemu po paru posłów, ale bez nich też mógłby rządzić samodzielnie. Po ostatnich wyborach sytuacja diametralnie się zmieniła. Partie obu koalicjantów PiS tak się umocniły, że prezes Kaczyński nie jest w stanie bez nich rządzić. Dla jasności — nie jest w stanie rządzić bez każdej z nich osobna, nie wspominając o obu razem. Efekty było widać bardzo szybko, gdy Jarosław Gowin zablokował podwyżki składek ZUS. Ziobro co prawda przelicytował, bo domagał się wymiany premiera. Ale razem ze swymi 18 posłami stanowi silną frakcję niechętną Morawieckiemu. Taka zmiana wpływów wewnątrz Zjednoczonej Prawicy zwiększyła nieufność między wszystkimi partiami. Politycy PiS patrzą podejrzliwie na Ziobrę, którego stać było na gigantyczną, kosztowną kampanię dla jego ludzi, choć Solidarna Polska nie dostaje żadnych pieniędzy publicznych. Z kolei ziobryści czują się marginalizowani przez sojusz Morawieckiego z Gowinem. Wybory do Parlamentu Europejskiego. Jest tylko jeden zwycięzca tych wyborów.: to Jarosław Kaczyński. Wszyscy inni te wybory przegrali, bez względu na to, co mówią i jakie miny do tego robią. Jeszcze nigdy w żadnych wyborach PiS jako partia nie miało tak znakomitego rezultatu — ponad 45 proc. Ba, jeszcze nigdy żadna partia nie sięgnęła takiego procentowego poziomu poparcia. Obóz władzy zwyciężył mimo bardzo niekorzystnych warunków — w kampanii pojawiły się „taśmy Kaczyńskiego” (ukazujące prezesa jako rzutkiego biznesmena chcącego wybudować wieżowiec), wątpliwości wokół majątku Morawieckiego (chodzi o działki nabyte przez premiera na Dolnym Śląsku) oraz nagłośnione zostały liczne przypadki pedofilii w Kościele, który wszak jest jednym z fundamentów rządów PiS. Czym Kaczyński ściągnął swych zwolenników do urn? Oczywiście, po pierwsze pieniędzmi. Wypłacone tuż przed wyborami trzynaste emerytury i renty miały kluczowe znaczenie dla dużej frekwencji w starszym elektoracie. Szef PiS świetnie też grał na emocjach. Straszył elektorat konserwatywny — LGBT, uboższych — przyjęciem euro (czyli jego zdaniem „drożyzną”), a wszystkich odebraniem 500+ w razie zmiany władzy. Lider PiS potrafił się obsadzić w roli obrońcy interesów przeciętnego wyborcy — i tych socjalnych, i tych kulturowych. To była pierwsza kampania PiS, w której wizerunek prezesa nie był łagodzony. Wręcz przeciwnie — Kaczyński zwyciężył, stosując ostrą, konfrontacyjną retorykę. Powstanie i rozpad Koalicji Europejskiej. Wybory europejskie miały być pierwszym etapem jednoczenia się antypisowskiej opozycji. Politycy PO, SLD, PSL i Nowoczesnej odłożyli na bok wieloletnie animozje i stworzyli Koalicję Europejską. Taki projekt arytmetycznego jednoczenia się opozycji przeciw PiS, bez szerszego pomysłu na program, został odrzucony przez wyborców. Koalicja Europejska dostała 38,5 proc. głosów, podczas gdy wcześniejsze, samodzielne wyniki PO, SLD, PSL i Nowoczesnej w wyborach w ciągu ostatnich lat były wyraźnie lepsze od tego zsumowanego rezultatu. Lider KE Grzegorz Schetyna dostał lekcję, że w polityce 2+2 rzadko równa się 4 — elektoraty łatwo się nie dodają. Wyniki eurowyborów doprowadziły do rozpadu Koalicji Europejskiej. Najpierw wypisało się PSL, a potem Schetyna wyrzucił SLD. Do wyborów sejmowych PO poszło w koalicji z Nowoczesną i małymi partiami lewicy jako Koalicja Obywatelska. Afera Banasia. To sprawa tak zdumiewająca, że wierzyć się nie chce. Dom schadzek w kamienicy ministra konserwatywnego rządu, do tego szemrane kontakty z półświatkiem i niejasności majątkowe. Służby przez wiele miesięcy prześwietlały Banasia — i nic nie znalazły. Albo znaleźć nie chciały, albo nie potrafiły — każdy wariant jest dla koordynatora specsłużb Mariusza Kamińskiego dyskwalifikujący. W PiS dominuje ten pierwszy pogląd: że Kamiński nie był szczególnie zainteresowany tropieniem Banasia. Przeciwko niemu świadczy nawet pobieżne przeanalizowanie kalendarium sprawy Banasia. 16 listopada 2018 r. w Wirtualnej Polsce ukazuje się tekst Tomasza Molgi. „Domagający się podwyżek pracownicy fiskusa nie poszli masowo na zwolnienia lekarskie, jak zrobili to policjanci i strażacy. Wpadli na inny pomysł, mający na celu skłonienie swojego szefa, Mariana Banasia, do rozpoczęcia pertraktacji. Jaki? Wzięli pod lupę jego majątek i... zaleźli luki w oświadczeniach majątkowych.” To podwładni Banasia wytropili, gdzie znajduje się należąca do niego kamienica, wynajmowana pod usługi hotelowe. I zaalarmowali, że coś jest nie tak z rozliczeniami za ten wynajem. Kilka dni później poinformowane o sprawie CBA wszczyna „analizę przedkontrolną”, czyli pierwszy etap rozpoznania oświadczenia majątkowego Banasia. 7 grudnia pytają Kamińskiego o tę sprawę posłowie opozycji. Kamiński odpowiada na odczepnego: „Analizujemy”. W kwietniu 2019 r. rozpoczyna etap drugi, czyli kontrolę. To już nie przelewki — kontrola jest wszczynana tylko jeśli są poważne wątpliwości co do majątku polityka czy urzędnika. Dziś wiemy, że przez wiele miesięcy ludzie Kamińskiego nie znaleźli nic, dlatego w czerwcu Banaś został ministrem finansów, a w sierpniu Sejm wybrał go na szefa NIK. Afera wybuchła dopiero we wrześniu, po reportażu telewizji TVN — i dopiero wtedy Banaś został na poważnie wzięty pod lupę. Czemu miałby Kamiński Banasiowi folgować? Ano choćby dlatego, że od lat blisko współpracują. Za pierwszego PiS, gdy idealista Kamiński stworzył CBA i potrzebował szybkich sukcesów, by się wykazać, to Banaś — wówczas szef Służby Celnej — przynosił mu gotowe sprawy, które wystarczyło tylko zakończyć. Gdy pod koniec sierpnia tego roku Banaś był wybierany na szefa NIK Kamiński siedział za nim w rządowych ławach — i triumfował. Gdy po reportażu TVN wybuchła afera, Kamiński i Kaczyński próbowali zmusić Banasia do dymisji. Banaś był gotów odejść, ale kiedy liderzy PiS ujawnili to tajne spotkanie, przesądzając o dymisji, kiedy CBA złożyło na niego doniesienie do prokuratury, kiedy prokuratura wszczęła ekspresowo śledztwo, a wreszcie kiedy PiS wyrzucił mu syna z dyrektorskiej posady w państwowym banku — wściekł się i postanowił trwać. I przeszedł do kontrataku. Na podstawie kontroli NIK skierował 16 doniesień do prokuratury przeciwko ludziom Zbigniewa Ziobry w związku z zaniedbaniami w więziennictwie. Władze PiS dobrze zrozumiały to ostrzeżenie. Dlatego w kręgach władzy coraz rzadziej słychać o konieczności usunięcia Banasia — PiS zrozumiało, że lepiej się z nim dogadać. Senat dla opozycji. Opozycja dokonała tu niemożliwego — zwycięzca sejmowy zawsze w Senacie miał jeszcze lepszy wynik z racji obowiązywania ordynacji jednomandatowej, faworyzującej duże ugrupowania. To jednak bardziej osobisty sukces mocnych kandydatów opozycji, niż Koalicji Obywatelskiej jako formacji politycznej. Szefostwo Koalicji — w praktyce Grzegorz Schetyna — poza powtarzaniem zaklęć o wadze wyborów senackich nie zrobiło w kampanii nic, aby te słowa przekuć w czyny. Mandatów opozycji przysporzyli lokalni, rozpoznawalni kandydaci. Doszło do sytuacji bez precedensu — do Senatu wystartowali wieloletni włodarze miast, związani z opozycją. Wadim Tyszkiewicz, przez ostatnie 17 lat prezydent Nowej Soli, czy Zygmunt Frankiewicz, przez aż 26 lat prezydent Gliwic, rok po wygraniu swych miejskich prezydentur, zrezygnowali z nich dla foteli szeregowych senatorów. Wszystko po to, by pomóc opozycji pokonać PiS. Podobnie zrobił także popularny w elektoracie antypisowskim młody poseł Krzysztof Brejza — dobrowolnie zdecydował się na start do Senatu. Do tego opozycja osiągnęła niemal w całym kraju porozumienie w sprawie wystawienia wspólnych kandydatów. Dlatego często wyborcy dostawali na senackiej karcie tylko dwa nazwiska — z PiS i z opozycji. Ten plebiscyt władza minimalnie przegrała. Oczywiście, Senat nie ma możliwości blokowania ustaw sejmowych. Ale może je przez miesiąc poprawiać, co znacznie wydłuża prace. W ten sposób niemożliwe byłyby sytuacje — jakże częste w mijającej kadencji — gdy PiS w ciągu jednego lub kilku dni przeprowadzało kontrowersyjne ustawy przez parlament. Senat da także opozycji prawo zatwierdzenia nowego Rzecznika Praw Obywatelskich, bo znany z krytyki PiS Adam Bodnar kończy w 2020 r. swą kadencję. Do tego Senat wyznacza swoich nominatów do Krajowej Rady Sądownictwa i Krajowej Rady Radiofonii i Telewizji. No i zatwierdza wybór szefa NIK, co jest kłopotliwe dla PiS w razie gdyby trzeba było wybrać następcę bohatera afery sutenerskiej Mariana Banasia. Ale najważniejsze jest to, że bez zgody Senatu nie da się zmienić Konstytucji. Powrót Donalda Tuska. Było pewne, że wróci, zwłaszcza po zabójstwie Pawła Adamowicza. Nie było tylko pewne, w jakiej roli. Początkowo Tusk sondował możliwość budowy nowego ruchu, ale inicjatywa — która miała być ogłoszona przy okazji rocznicy częściowo wolnych wyborów w czerwcu 1989 r. — upadła pod tym, jak PiS zdruzgotał opozycję w majowych wyborach europejskich. Potem Tusk badał swe szanse w wyborach prezydenckich — okazało się, że nikt tak nie mobilizuje elektoratu PiS, jak on. Dlatego z prezydentury zrezygnował, ale bo to, żeby objąć nieformalne stanowisko reżysera opozycji. Nie ma wątpliwości, że Tusk użyje wszystkich swoich sił i środków, by doprowadzić do przebudowy po stronie opozycji i przegranej Andrzeja Dudy w wyborach prezydenckich. Już dał czarną polewkę Grzegorzowi Schetynie, mówiąc o konieczności zmian na szczycie Platformy. Choć Tusk oficjalnie wygłasza peany na cześć prezydenckiej kandydatki PO Małgorzaty Kidawy-Błońskiej, to nadal życzliwie patrzy też na kandydowanie szefa PSL Władysława Kosiniaka-Kamysza. W dodatku ludzie Tuska są widziani — czy też chcą być widziani — w otoczeniu Szymona Hołowni. Tusk będzie kluczową postacią opozycji w najbliższych latach. I będzie go znacznie więcej, niż w czasie, gdy był szefem Rady Europejskiej. Wybory do Sejmu. PiS odniosło w wyborach duży sukces. Nigdy nikomu nie udało się wygrać wyborów samodzielnie — a Kaczyński dokonał tego drugi raz z rzędu, tym razem z wynikiem 43,6 proc. W tym sensie PiS stał się partią masową, która jest w stanie zdobyć i utrzymać poparcie w okolicach 40-45 proc. aktywnych wyborców. Dlaczego więc Kaczyński nie otwierał szampana? Czemu nie kroił tortu, najlepiej w kształcie sejmowej sali plenarnej? Czemu narzekał, że PiS zasługuje na więcej, z trudem kryjąc irytację na suwerena? Ano dlatego, że to jest zwycięstwo, które spełnia wiele przesłanek pyrrusowego. Po pierwsze — o czym była już tu mowa — wcale nie jest tak, że PiS może rządzić samodzielnie. Sojusznicze partie Zbigniewa Ziobry i Jarosława Gowina się wzmocniły i szachują Kaczyńskiego tym, że bez nich nie ma większości. W dodatku nie udało się zaorać chłopów z PSL, ani zrobić putinowskich wariatów z nacjonalistycznej Konfederacji. Obie formacje nie tylko weszły do Sejmu, ale bardzo się wzmocniły, także finansowo — co jest dotkliwą klęską Kaczyńskiego. Do tego prezesowska pycha została ukarana, bo część znanych, kontrowersyjnych i brutalnych polityków PiS niespodziewanie przegrało wybory, a jeszcze inni ledwo przeczołgali się przez próg. No i ten przegrany Senat, w którym nie udało się przekupić nawet dwóch senatorów, żeby odzyskać kontrolę. W dodatku antypisowska opozycja — KO, Lewica i PSL — dostały łącznie niemal milion głosów więcej, od PiS. Wieszczyć końca hegemonii PiS nie ma sensu. Ale powiedzieć, że partia władzy dostała zadyszki można jak najbardziej. To był właśnie taki rok — bezprecedensowego sukcesu PiS i klęski opozycji wiosną, po którym nastąpił wyraźny kryzys PiS i wzmocnienie opozycji jesienią. Dlatego wybory prezydenckie w 2020 r. — kluczowe dla przyszłości Polski — są wciąż otwartą kartą. Nikt nie może być pewien wygranej.",Ministrowie PiS w ławach rządowych,
https://wiadomosci.onet.pl/kraj/wniosek-o-ukaranie-marszalka-tomasza-grodzkiego/192z61p,Wniosek o ukaranie marszałka Tomasza Grodzkiego za słowa na temat stanu zdrowia Kaczyńskiego,"Stowarzyszenie Godność złożyło do Naczelnego Rzecznika Odpowiedzialności Zawodowej Naczelnej Izby Lekarskiej wniosek o ukaranie marszałka Senatu prof. Tomasza Grodzkiego - poinformował portal TVP Info. Sprawa dotyczy wypowiedzi, w której marszałek Senatu mówił o przyjmowaniu leków przeciwbólowych przez prezesa PiS.","Grodzkiemu zarzuca się naruszenie art. 47 Konstytucji, ustawy o zawodach lekarza, Kodeksu Etyki Lekarskiej i Ustawy o prawach pacjenta i Rzeczniku Praw Pacjenta. - Nieuprawnienie pozyskując niezweryfikowane dane chorobowe prezesa Jarosława Kaczyńskiego wypowiadał się publicznie w sprawach objętych tajemnicą lekarską, co do przyjmowania przez niego leków przeciwbólowych, skutków ubocznych przyjmowanych leków, aktywności w czasie korzystania ze zwolnienia lekarskiego, publicznych rekomendacji lekarskich choremu, który nie był i nie jest jego pacjentem – czytamy w uzasadnieniu wniosku. Jak zaznaczono w piśmie, sposób wypowiedzi Grodzkiego był ""butny i arbitralny"". - Ładunek emocji w wypowiedzi Profesora z jawną krytyką i niezasadnym podważaniem prawidłowego funkcjonowania świadomości Prezesa. Niczym merytorycznie nie uzasadnione publiczne wskazywanie przez Profesora Grodzkiego na jakościowe zaburzenia świadomości powodowane zażyciem leków przeciwbólowych – czytamy w opublikowanym przez TVP Info uzasadnieniu. Słowa Grodzkiego padły w poniedziałek w Radiu Zet. Dopytywany, czy jako lekarz sugeruje, że prezes Kaczyński ma zaburzone postrzeganie rzeczywistości dlatego, że bierze leki przeciwbólowe w związku z tym, że miał operację kolana, marszałek Senatu odparł, że wszystkie leki mają działania uboczne, przeciwbólowe również. - Jak człowiek jest na zwolnieniu, nie powinien zajmować się pracą, a pracą prezesa Kaczyńskiego jest polityka. I powinien jak najszybciej wracać do zdrowia - czego mu szczerze życzę. Natomiast takie doraźne komentowanie i to w sposób dość ostry w mojej ocenie jest nieuzasadnione - podkreślił Grodzki. Jarosław Kaczyński, pytany o kontrowersyjny projekt ustawy wobec sędziów stwierdził wcześniej, że to, co dzieje się w wymiarze sprawiedliwości ""to właściwie anarchia"". Źródło: TVP Info",Tomasz Grodzki - marszałek Senatu,
https://wiadomosci.onet.pl/kraj/pawel-spiewak-o-liberalizmie-po-i-rzadach-pis/n2ldeds,Paweł Śpiewak: Platforma Obywatelska to nie są liberałowie,"- Platforma to partia, która czasami broni zasad liberalnych, nie wiedząc nawet, że ich broni. Broni się trójpodziału władzy, dlatego że jest atakowany przez PiS. Ale nie sądzę, żeby liderzy tej partii – począwszy od Grzegorza Schetyny – specjalnie rozumieli o co chodzi w liberalizmie - mówi słynny socjolog Paweł Śpiewak.","*** Łukasz Pawłowski: Przyglądał się pan prawyborom prezydenckim w Platformie Obywatelskiej i myślał pan sobie: ""Jest dobrze. Liberalizm się w Polsce odradza""? Paweł Śpiewak: Powiem szczerze, że się im nie przyglądałem. To może dostrzega pan to odrodzenie wartości liberalnych gdzieś indziej? One pojawiły się z całą ostrością w przekonaniu, że pewne minimum liberalne jest nadal aktualne. ""Minimum liberalne""? Chodzi o fundamentalne prawa ludzkie związane przede wszystkim z wolnościami obywatelskimi oraz zachowaniem systemu opartego na trójpodziale władzy. To nie jest liberalizm wyrafinowany, to powrót do fundamentalnych zasad, które zostały bardzo głęboko zakwestionowane w czasie ostatnich czterech lat rządów PiS-u. A kiedy mówię o wolnościach, mam na myśli wolność w znaczeniu podstawowym, czyli rządy oparte na prawie. Bez tych elementów – niezależnego systemu sprawiedliwości i trójpodziału władzy – wolność nie może istnieć. Perspektywa budowy demokracji nieliberalnej – tak na Węgrzech, jak i w Polsce – sprawia, że liberalizm stał się niezwykle potrzebny. Kto broni tak rozumianego liberalizmu? Nawet jeśli jacyś politycy odwołują się do wartości, o których pan mówi, to słowa ""liberalizm"" zwykle wolą nie używać. Wszystkie partie, które próbują wywrócić system – i z lewa, i z prawa – w pierwszym kroku kwestionują właśnie liberalizm i te podstawowe zasady. Ja nie wyobrażam sobie Europy bez powrotu do słowa ""liberalizm"". To, że dla PiS-u jest to pojęcie antypatyczne, tylko potwierdza moją tezę. Każdy rodzaj rewolucjonizmu zaczyna od ataku na słowo ""liberalizm"". Mówimy o liberalizmie politycznym. I światopoglądowym. Bo kiedy mówię o wolnościach, zawiera się w tym także obrona pewnych zasad indywidualizmu, obrona prawa własności, ale także pewnej etyki niezbędnej dla funkcjonowania kapitalizmu. Gdzie szukać takiego liberalizmu na scenie politycznej? Nie śledzę na bieżąco doniesień prasowych. Nie wierzę… Jestem już nimi śmiertelnie zmęczony. Kolejne ataki wściekłości ze strony działaczy PiS-u wolę sobie darować. A lewicowe ataki na Platformę bez rozróżnienia między PO a liberalizmem są dla mnie śmieszne. Co to znaczy ""bez rozróżnienia między PO a liberalizmem""? Ktoś bardzo ostro atakując Platformę Obywatelską, jednocześnie twierdzi, że to właśnie praktyczna realizacja liberalnych zasad, że atak na PO równa się odrzuceniu liberalizmu. Taka postawa wydaje mi się śmieszna, ale też niebezpieczna dla pewnego ładu politycznego, który chciałbym, żeby został w Polsce zachowany. Platforma przez wiele lat była uznawana za partię liberalną. Nadal tak jest. Pamiętam, że kiedy przyszedłem po raz pierwszy na rozmowę z Donaldem Tuskiem po wielu latach przerwy – a to było wówczas, gdy PO zyskiwała na popularności – Tusk powiedział, żebym nigdy nie utożsamiał liberalizmu z Platformą Obywatelską. Chodziło mu wówczas prawdopodobnie o to, żeby nie utożsamiać partii z żadną konkretną ideologią – tym bardziej, że słowo ""liberalizm"" nigdy nie było w Polsce ani znane, ani modne. PO to nie jest partia liberalna? To partia, która czasami broni zasad liberalnych, nie wiedząc nawet, że ich broni. Nie ma w tym środowisku jakiegokolwiek przemyślanego i ugruntowanego rozumienia liberalizmu. Broni się trójpodziału władzy, dlatego że jest atakowany przez PiS. Ale nie sądzę, żeby liderzy tej partii – począwszy od Grzegorza Schetyny – specjalnie rozumieli, o co chodzi w liberalizmie. Chce pan powiedzieć, że PO broni porządku liberalnego na zasadzie odruchu? PiS atakuje, my bronimy? Mam przekonanie, że środowisko PO, chyba od zawsze jest zjeżone na słowo ""intelektualista"" czy na wysiłek intelektualny. A wszelkie tego typu przemyślenia nie są przez nich dobrze widziane. W duchu lorda Actona powiedziałbym jednak, że liberalizm wygrywa nie dlatego, że jest dobry czy zły. Wygrywa dlatego, że w sytuacji kryzysów światopoglądowych i duchowych znajduje aliantów. Aliant liberalizmu nie jest jednak tożsamy z liberałem. Platforma może odgrywać rolę sojusznika liberalizmu. Ale czy jest partią liberalną? Bardzo głęboko wątpię. To może dziś liberałowie są w PiS-ie? Z partii płynie przekaz, że to ona broni prawdziwej Europy, natomiast siły progresywne to objaw zepsucia, które dokonuje się w Europie od kilkudziesięciu lat, od czasów rewolucji obyczajowej. Z tej perspektywy to Polska jest najbardziej europejska w Europie i walczy o zachowanie korzeni naszej cywilizacji. Tutaj toczy się spór o pewien model europejskości. Ale tradycja praw człowieka, budowy państwa wolnego, tradycja wolności obywatelskich i wolności gospodarczych została zbudowana – to nie ulega wątpliwości – przeciw Kościołowi i przeciw dominującemu modelowi chrześcijaństwa. Nie przeciwko chrześcijaństwu, tylko przeciwko dominującemu modelowi chrześcijaństwa. Kościół katolicki uznał prawa człowieka dopiero w latach 50. i 60. XX wieku, czyli zajęło mu to sporo czasu. Na czym w takim razie miałaby polegać „dobra zmiana”, którą chce realizować PiS? Z jednej strony, mówi się, że tam jest jakiś pomysł na budowę innego modelu państwa, a z drugiej strony, na co dzień to wygląda raczej na szarpaninę z rzeczywistością i próbę utrzymania władzy niż budowania jakiejś alternatywy, nawet tej słynnej demokracji nieliberalnej. Czy pan widzi w działaniach PiS-u realizację jakiegoś pomysłu? Pomysłu nie widzę, widzę tylko krytykę. A mechanizm niszczenia prawa i terroryzowania sędziów jest z gruntu niezgodny z jakimkolwiek nowoczesnym myśleniem o sądownictwie i państwie. To prawda, ale jak wiadomo, cieszy się wciąż dużą popularnością. Czy to jest ogólnoświatowy trend wynikający z rozczarowania liberalną demokracją, jej powolnością, niezdolnością do podejmowania szybkich decyzji, naciskiem na kompromis? A może to jest sytuacja specyficzna dla Polski, wynikająca przede wszystkim z tego, że oto grupa ludzi, która przez lata była odrzucana przez elity, nareszcie doszła do władzy i zaczyna się mścić. Innymi słowy, czy rządy PiS-u to jest nasza specyfika, czy jednak element większego trendu? Wydaje mi się, że to zjawisko szersze. Nie sądzę, żeby sędziowie na Węgrzech czy w Turcji dysponowali jakimiś większymi swobodami i pełną niezależnością wydawania wyroków. Problem polega na tym, że to środowisko samo moim zdaniem wyprodukowało sobie swoich wrogów. Nie chcę winić wszystkich jednakowo, ale władza prawników – nie tylko w Polsce – jest niezwykła. To są w istocie rzeczy kapłani ustroju liberalnego. A kiedy zajmuje się taką pozycję, to i wymagania wobec tych ludzi rosną. Nie jestem pewien, czy oni do nich dorastają. Czy po czterech latach rządów PiS-u widzi pan jakąś nadzieję na zmianę? Partie opozycyjne nie będą według mnie skuteczne, jeśli za ich działaniami nie będą stały określone wartości. A tych, jak pan mówi, w największej partii opozycyjnej nie ma. Przede wszystkim potrzebna jest wiara i artykulacja tej wiary, powiedzenie za czym stoimy. Tymczasem – i to jest prawdziwy dramat – głos liberalny jest dziś niesłyszalny. A przecież reguły liberalne, reguły prawa, powinny być ważne dla wszystkich, którzy budują swoje życie w oparciu o prawo: przedsiębiorców, urzędników państwowych, pracowników. Dla tych ludzi powinno być oczywiste, że jeżeli władza łamie prawo, nikt nie może czuć się bezpieczny. To chyba jest oczywiste. Tak jak oczywiste jest dla mnie, że pewna wrażliwość związana z ideą kompromisu, ideą tolerancji, to są wartości bezwzględnie zasadnicze. Problem polega też na tym, że partie takie jak Prawo i Sprawiedliwość odwołują się, przynajmniej w swojej retoryce, do tych samych wartości. One też mówią o tolerancji… No, nie bardzo. Czołowy ideolog PiS-u, czyli Ryszard Legutko, cały swój wysiłek intelektualny skupił na tym, żeby te słowa klucze ważne dla kultury liberalnej zdemaskować. W rewolucyjnym światopoglądzie PiS-u nie widzę miejsca dla liberalnych zasad. Oni mogą oczywiście używać podobnych słów, ale czym innym jest używanie słów, a czym innym myślenie tymi pojęciami. Weźmy inny przykład: pluralizm. W dyskusji o stanie mediów w Polsce to PiS prezentowało się jako obrońca pluralizmu. Politycy tej partii twierdzili, że to dzięki nim w mediach publicznych – a co za tym idzie w debacie publicznej – są obecne głosy prawicy, które wcześniej były konsekwentnie eliminowane przez „polityczną poprawność” umacnianą właśnie przez liberałów. PiS używa więc wartości ważnych dla liberałów po to, żeby z liberalizmem walczyć. Ale praktycznie wygląda to tak, że telewizja publiczna, która pobiera olbrzymi podatek z pieniędzy podatników – także tych niegłosujących na PiS – używa tych pieniędzy wyłącznie do tego, żeby promować antyliberalny punkt widzenia. Więc o jakim pluralizmie jest tu mowa? I nie jest prawdą, że prawica wcześniej nie miała swojego głosu i nie była obecna w debacie publicznej. Oczywiście, prawicowe media nie były bardzo popularne, ale wszystkie te pisma: „Do Rzeczy”, „wSieci”, cała ta prawicowa orkiestra istniała przed 2015 rokiem. Tyle, że teraz dostaje olbrzymie dofinansowania i różnego rodzaju bonusy z racji politycznego usytuowania. Jaki to jest pluralizm? To bzdury przecież. No to weźmy jeszcze inne pojęcie: wolność. Słowa ""wolność"" używa się tak samo bezsensownie jak ""pluralizm"". Wolność, która nie jest osadzona na gruncie prawa, nie może być żadną wolnością. Chyba że wolność pojmujemy jako fakt narzucania komuś swojej woli. Kult woli politycznej jest w myśleniu Kaczyńskiego bardzo wyraźny. Ale wola polityczna nie ma nic wspólnego z wolnością. Prawo i Sprawiedliwość przedstawia się jako ta siła polityczna, która pozwala nam być takimi, jakimi jesteśmy. Daje wolność do kultywowania tradycji, wolność do tego, żeby nie wstydzić się swojej wiary, żeby mówić to, co nam się podoba, nawet jeśli to jest niepopularne. Bo liberalizm – twierdzi prawica – stał się karykaturą samego siebie, siłą, która zamiast pielęgnować różnorodność, pod wpływem politycznej poprawności tłumi wolność ekspresji. Wolność w wydaniu PiS-owskim oznacza, w gruncie rzeczy, awans pewnego prymitywizmu kulturowego. Te najprymitywniejsze gusta i poglądy polityczne ludzi, rzeczywiście dosyć popularne, zostają awansowane. Ale liberalizm – a przynajmniej mój liberalizm – ma w sobie rodzaj konserwatywnego przekonania, że kwestie kultury są regulowane nie poprzez zasady prawne czy polityczne, ale poprzez istnienie pewnej tradycji, poczucia smaku i wartości, które są w kulturze obecne. I że ta kultura może istnieć tylko wtedy, kiedy zachowuje ciągłość i zachowuje zdolność pracy nad sobą. W tym sensie pewien elitaryzm jest elementem myślenia, o który powinniśmy dbać. PiS jednak bardzo dobrze wykorzystuje napięcie między demokracją rozumianą prosto, jako system, w którym to większość o wszystkim decyduje, a liberalizmem, który narzuca pewne reguły gry, w tym, jak pan powiedział, pewien elitaryzm. To, w czym żyjemy, jest zbudowane na napięciach. I te napięcia powinny być wchłaniane, ale nie na zasadzie narzucania jednego lub drugiego punktu widzenia. Jednoznaczny wybór takiego egalitaryzmu w kulturze, zgodnie z którym wszystko, co ludzie tworzą, to wielka kultura – i disco polo, i symfonie Beethovena – nie bardzo mi leży. Nie bardzo mnie przekonuje ta wizja świata. Ale znacznie silniejszy niż egalitaryzm jest w PiS element narodowy. Nie chcę powiedzieć że to są jacyś nacjonaliści czy faszyści, bo nie lubię tych określeń, a poza tym są one nadużywane. Natomiast pojęcie narodu i sposób myślenia o narodzie, które stosuje Kaczyński, przypomina raczej konstruowanie sekty. Naród zamienia się w sektę, w której konserwuje się wartości bardzo selektywnie wybrane z polskiej tradycji, jak martyrologia i wizja niewinności narodowej, kosztem pełnego spektrum wartości. Nazywanie narodem tak widzianej sekty, to po prostu nieporozumienie intelektualne. Ale to dobrze odpowiada na wyraźnie obecne potrzeby wśród wielu ludzi, w tym potrzebę uznania dla ich tożsamości i potrzebę bezpieczeństwa. Jak liberał ma na te potrzeby odpowiedzieć, skoro są już one obsługiwane przez radykalną prawicę? Ja bym powiedział, że liberał ma do zaoferowania pewną otwartość, ale ze sprzecznościami. Z jednej strony jest potrzeba bezpieczeństwa, zakorzenienia, uznania. To jest zrozumiałe i zasługuje na szacunek. Ale z drugiej strony musi być również odpowiedź na potrzebę szukania nowości, potrzebę sztuki i poszukiwań awangardowych, na potrzebę ekspresji wewnętrznej. I na to musimy mieć miejsce w społeczeństwie. Nie da się zadekretować jednego modelu kultury. A tymczasem PiS tak właśnie chce zrobić. A na to nakłada się jeszcze formułowane przez Kaczyńskiego wezwanie do wymiany polskiej elity. Co można odczytywać tak, że w gruncie rzeczy ta Polska nowoczesna, poszukująca, dyskutująca z własną tradycją, jest do niczego niepotrzebna. I to już jest przerażające, bo to typowy przejaw myślenia sekciarskiego o własnym narodzie. Zgoda, ale jak sam pan powiedział, nikt nie ma takiej władzy, by zadekretować jakiś obowiązujący model kultury. Nawet sowieckie władze nie potrafiły poradzić sobie z drugim obiegiem kultury. Tym bardziej w czasach współczesnych to kompletna mrzonka. Nie da się zadekretować, że od jutra, dajmy na to, Bronisław Wildstein i Ryszard Legutko to najwybitniejsi polscy intelektualiści. Tego nie da się zadekretować, oczywiście, ale można stworzyć bardzo dużo przeszkód dla ludzi, którzy chcieliby reprezentować inne tradycje. Wystarczy, że nie będzie się dawało pieniędzy różnym instytucjom kultury. Czy tak jak w Centrum Sztuki Współczesnej – mianuje się na dyrektora kogoś, kto reprezentuje system ideałów w duchu Polski walczącej i żołnierzy wyklętych. W ten sposób buduje się nowe elity. Czy nie ma pan wrażenia, że obecnie scena polityczna w Polsce polaryzuje się między z jednej strony PiS-em, z drugiej lewicą, a liberalne centrum będzie coraz bardziej ściskane? Bo na te potrzeby, o których mówiliśmy – potrzebę bezpieczeństwa, uznania, zakorzenienia – oprócz PiS-u dobrze odpowiada też lewica ze swoim modelem państwa socjalnego, z usługami publicznymi, z etyką troski o współobywatela. To jest raczej obietnica niż prawda. Każdy, kto ma do czynienia ze służbą zdrowia częściej niż raz na pięć lat – a ja mam co miesiąc – z jednej strony widzi wspaniałych ludzi, którzy tam pracują, ale z drugiej strony widzi, że ten system nie może trwać. Kiedy patrzymy na to, co PiS zrobiło ze szkołami w Polsce i z wyższymi uczelniami, to po prostu chce się płakać. To jest zniszczenie, zwykłe, prymitywne niszczenie i destrukcja, które są powodowane nie tylko przez centralizację wszelkich decyzji, ale przez to, że środowisko samo się zżera, kłócąc o różne frukta, które mogą wyniknąć z reformy. Konieczność naprawy tych obszarów nie jest ani lewicowa, ani prawicowa, tak samo jak nie jest ani lewicowa, ani prawicowa walka o ochronę klimatu i wymaganie, aby Polska popierała zmiany w polityce ekologicznej w całej Europie. To są oczywistości. A po stronie lewicy nie widzę żadnych zwycięstw, żadnego sygnału, że oni wygrywają. W ostatnich wyborach zdobyli mniej więcej tyle samo głosów, co zdobyliby już 4 lata wcześniej, gdyby tylko działali razem. W gruncie rzeczy to są ciekawe, ale w dużej mierze wielkomiejskie partie, które przez te kilka lat nie przekonały szerszej publiczności do swoich propozycji. Zresztą nie wiem, na czym one miałyby polegać. Pięć złotych za lekarstwa? To jakaś totalna bzdura, tego się nie da zrobić, co widać na pierwszy rzut oka. Stąd wniosek, że to z ich strony jakiś rodzaj gry populistycznej. A reszta ich haseł jest dla mnie tak samo nieczytelna. W takim razie, gdzie jest polski elektorat, po tych ponad czterech latach rządów PiS-u? Przesunął się w prawo lub w lewo, zmienił dramatycznie, szuka czegoś nowego? Nie, nie, nie! Jest do znudzenia powtarzalny. Któryś raz z kolei mamy ten sam wynik wyborczy, nic nie wskazuje na to, żeby mogło się cokolwiek zmienić. Jeżeli już, to musiałoby się zmienić w partiach politycznych, które powinny bardziej przypominać partie w Anglii lub Stanach Zjednoczonych, które są mniej scentralizowane, mają różne skrzydła, różnych polityków reprezentujących nawet mocno odmienne poglądy. Ale tworzą jakąś jedność i mają poczucie wspólnoty. Ale ta zmiana wewnątrz partii politycznych na razie nie zachodzi. I zajść prawdopodobnie nie może, dopóki Jarosław Kaczyński kontroluje polską politykę. No to wydaje się, że na razie zostajemy, tam gdzie byliśmy przez ostatnie cztery lata. Tak, zostajemy. Partii nie wymienimy. Natomiast możemy się domagać, żeby to one się zmieniły. Partie nie są własnością tylko jej szefa i struktur. Reprezentują jakieś poglądy społecznie obecne i jako ci, którzy głosują, możemy oczekiwać, że system polityczny będzie bardziej plastyczny, że będzie ciekawszy, że więcej w nim będzie kompromisu, a mniej żelaznej woli prezesa. A ma pan wrażenie, że ta wola jest nadal żelazna, mimo tych wszystkich problemów: przegranej w Senacie, niższej niż oczekiwana większości w Sejmie, kłopotów z szefem NIK-u? Wciąż obowiązuje bezwzględność decyzji prezesa. Myślę chociażby o ostatniej decyzji dotyczącej Trybunału Konstytucyjnego, wyboru tych dwóch osób, które są symbolicznym zaprzeczeniem jakichkolwiek kompetencji, apolitycznego myślenia o solidarności, o relacjach międzyludzkich, o Polsce jako takiej. One zostały mianowane chyba tylko po to, żeby pokazać – bo co do tego, jacy są, Kaczyński na pewno nie ma żadnej wątpliwości – że PiS może swoją wolę narzucać każdemu, bo za nimi stoi matematyka i mogą robić, cokolwiek chcą. A najchętniej robią coś takiego, żeby w środowiskach, nazwijmy to niepisowskich, wywołać furię i wściekłość. Mam wrażenie, że oni się żywią tą furią i wściekłością.",Paweł Śpiewak,
https://wiadomosci.onet.pl/kraj/pieniadze-z-budzetu-panstwa-dla-tvp-w-2020-r-dwa-razy-wiecej-niz-dwa-lata-wczesniej/gf96eg4,Jeszcze więcej pieniędzy z budżetu państwa dla TVP w przyszłym roku,"Grupa posłów PiS złożyła w Sejmie projekt ustawy o zmianie ustawy o opłatach abonamentowych. Dzięki temu TVP dostanie w nadchodzącym roku więcej pieniędzy z budżetu. Będzie to nawet 1,95 mld zł - pisze ""Dziennik Gazeta Prawna"".","Z uzasadnienia wynika, że w 2017 roku media publiczne dostały z budżetu państwa 980 mln zł, w 2018 r. - już 1,2 mld zł. W nadchodzącym roku misja TVP będzie kosztowała nawet 1,95 mld zł. Pod projektem podpisali się m.in. Iwona Arent, Marek Suski, Jacek Świat i Ryszard Terlecki. Projekt, ma wynikać z braku adekwatnego, stabilnego, przewidywalnego i długofalowego publicznego finansowania mediów publicznych w Polsce. Zdaniem posłów, winę za ten stan rzeczy ponosi rząd Donalda Tuska, który uchwalił ustawę znacznie poszerzającą krąg osób zwolnionych z płacenia abonamentu - czytamy na stronie ""DGP"". Trybunał Konstytucyjny orzekł w tej sprawie, że taka decyzja mieści się w swobodzie ustawodawcy w zakresie wyboru formy finansowania mediów ze środków publicznych, wysokości tego finansowania i jego szczegółowych zasad. Teraz, w uzasadnieniu do ustawy, posłowie twierdzą, że przekazanie Jackowi Kurskiemu pieniędzy z budżetu państwa jest wykonaniem tego postanowienia. Posłowie PiS uzasadniają też swoją decyzję wcześniejszymi decyzjami Rady Europy, która w swoich dokumentach wskazała na potrzebę ""odpowiedniego, bezpiecznego i przejrzystego, a także adekwatnego finansowania mediów publicznych"". Źródło: Dziennik Gazeta Prawna","Jacek Kurski, prezes TVP",
https://wiadomosci.onet.pl/kraj/jakie-plany-ma-donald-tusk/ths1qmx,Jakie plany ma Donald Tusk?,"Donald Tusk zamierza odsunąć Grzegorza Schetynę od władzy w Platformie Obywatelskiej i zbliżyć się z PSL. Już teraz zaczyna krytykować politykę socjalną PiS licząc na to, że obóz władzy będzie zmuszony wycofywać się z wprowadzanych obecnie programów, na czele z 500 plus – dowiedział się ""Wprost"".","Według tygodnika proces odzyskiwania znaczenia w polskiej polityce były premier chce rozłożyć na lata. Przewodniczący Europejskiej Partii Ludowej spodziewa się, że od 2021 do 2023 r. obóz władzy będzie wycofywał się ze swoich programów socjalnych, ze względu na pogarszającą się sytuację gospodarczą. Tusk zdecydował się ostatnio na skrytykowanie sztandarowego programu PiS podczas jednego z wywiadów: ""To co teraz mówię, nie jest popularne. Będziemy mieli 500 zł w kieszeni, ale nie wyleczymy dziecka. Trzeba mądrzej wydawać pieniądze"". Dziennikarka ""Wprost"" Joanna Miziołek pisze, że tego typu wypowiedzi mogą szkodzić Małgorzacie Kidawie-Błońskiej, ale jej wspieranie ma nie stanowić priorytetu dla szefa EPL. W publicznych wystąpieniach deklaruje poparcie dla tej kandydatury w wyborach prezydenckich, ale jednocześnie zaznacza: – Ona ma właściwie same zalety, ale startuje w najtrudniejszym z możliwych momentów dla swojej formacji politycznej, więc tej emocji jeszcze nie ma takiej, że ludzie będą szli za nią w ogień – mówił w rozmowie z WP. W samej Platformie Obywatelskiej Tusk miał poczuć słabnącą pozycję Grzegorza Schetyny i okazję do usunięcia go ze stanowiska. Sam przewodniczący PO nie zadeklarował jeszcze zamiaru ubiegania się ponownie o tę funkcję. W styczniowych wyborach na szefa partii ma zamiar wystartować Borys Budka, Joanna Mucha i Bogdan Zdrojewski. Nad kandydowaniem zastanawia się Bartosz Arłukowicz. Informator tygodnika twierdzi też, że Tusk może zawalczyć o prezydenturę w 2025 r. Pytany o to podczas jednego ze spotkań stwierdził: ""Wszystko biorę pod uwagę. Nawet jakieś bardzo czarne scenariusze, nawet i to, co może być za pięć lat, albo i to, kogo może nie być. Tak, biorę to pod uwagę"". Więcej w poniedziałkowym numerze tygodnika ""Wprost"".",Donald Tusk,
https://wiadomosci.onet.pl/kraj/sondaz-pollster-silny-pis-rosnie-lewica-i-konfederacja/srk4tck,Sondaż Pollster: poparcie dla PiS nie słabnie,"Według grudniowego badania preferencji partyjnych przeprowadzonego przez Instytut Badań Pollster dla ""Super Expressu"" poparcie dla PiS wynosi 43,45 proc., a dla KO 25,51 proc. ""Jarosław Kaczyński może zacierać ręce"" – pisze gazeta i zwraca uwagę na zabetonowanie sceny politycznej po październikowych wyborach parlamentarnych.","Ostatnie tygodnie w polityce upłynęły pod znakiem afery Banasia, kontrowersyjnych nominacji do Trybunału Konstytucyjnego, a ostatnio ustawy dyscyplinującej sędziów. Tymczasem poparcie dla ugrupowania Jarosława Kaczyńskiego nie ulega znaczącym zmianom. Przypomnijmy, że w wyborach parlamentarnych PiS zdobyło 43,59 proc. głosów. Badanie Pollstera daje partii niemal identyczny wynik – 43,45 proc. Inaczej jest w przypadku Koalicji Obywatelskiej. Formacja zdobywając w sondażu 25,51 proc. poparcia ma o blisko 2 pkt proc. mniej niż w październikowych wyborach (27,4 proc), ale więcej niż w ostatnim pomiarze tej pracowni – pod koniec listopada zdobyła w nim 23,25 proc. Na ostatnim stopniu podium niezmiennie plasuje się Lewica, która cieszy się poparciem 14,39 proc. respondentów. To z kolei prawie o 2 pkt proc. więcej niż w październikowym głosowaniu (12,56 proc.). W Sejmie znaleźliby się także przedstawiciele Polskiego Stronnictwa Ludowego oraz Konfederacji. Ugrupowania mogą liczyć odpowiednio na 8,10 oraz 8,03 proc. poparcia. To drugie poprawia swój rezultat z wyborów 13 października o niemal 1,5 pkt proc.",Jarosław Kaczyński w Sejmie,
https://wiadomosci.onet.pl/kraj/spor-o-magdalene-biejat-zastapi-ja-urszula-rusecka/zsh1svp,Urszula Rusecka ma zastąpić Magdalenę Biejat w Komisji Polityki Społecznej i Rodziny,"Urszula Rusecka, obecna wiceprzewodnicząca sejmowej Komisji Polityki Społecznej i Rodziny, będzie naszą kandydatką na szefową tej komisji, w miejsce Magdaleny Biejat (Lewica) - poinformowała rzeczniczka PiS Anita Czerwińska.","W minionym tygodniu Czerwińska poinformowała, że posłowie PiS złożyli wniosek do obecnej szefowej komisji rodziny o zwołanie posiedzenia. We wniosku posłowie PiS zwracają się do Biejat o zwołanie posiedzenia komisji w ""celu dokonania zmian w składzie prezydium"". - Chcemy, aby Urszula Rusecka zastąpiła na stanowisku przewodniczącej komisji panią Biejat - oświadczyła Czerwińska. Obecnie obok Biejat, która jest przewodniczącą, w prezydium Komisji Polityki Społecznej i Rodziny jako jej wiceszefowe zasiadają dwie posłanki opozycji: Marzena Okła-Drewnowicz (KO) i Agnieszka Ścigaj (PSL-Kukiz15) oraz dwie PiS - Urszula Rusecka i Teresa Wargocka. Biejat informowała, że wniosek o zwołanie posiedzenia komisji, podpisany przez 17 posłów i posłanek PiS, wpłynął w miniony czwartek popołudniu do sekretariatu komisji. - Autorzy wniosku nie sprecyzowali, jakie konkretnie zmiany w prezydium chcą zgłaszać. Komunikowali jednak, że chodzi o odwołanie mnie ze stanowiska przewodniczącej, o co od kilku tygodni zabiegały skrajnie konserwatywne skrzydło PiS oraz Konfederacja - dodała posłanka. - Próba odwołania mnie ze stanowiska jest kolejnym przykładem, jak Prawo i Sprawiedliwość traktuje standardy demokratyczne. Groźby odwołania usłyszałam po raz pierwszy jeszcze zanim komisja miała szansę zacząć pracę. Kierownictwo PiS nie potrafi, jak widać, dotrzymać umowy międzyklubowej i własnych zobowiązań - powiedziała Biejat. Zgodnie z regulaminem Sejmu, Biejat od czasu złożenia wniosku ma 30 dni na zwołanie posiedzenia komisji, w przeciwnym razie zrobi to marszałek Sejmu. Biejat została wybrana na szefową komisji w połowie listopada. Jej kandydaturę poparło wówczas 25 posłów, przeciw było trzech, czterech wstrzymało się od głosu. Niedługo po wyborze Biejat na szefową komisji, rzecznik Solidarnej Polski Jan Kanthak poinformował, że posłowie jego ugrupowania zwrócili się do współkoalicjantów ze Zjednoczonej Prawicy - PiS i Porozumienia - o odwołanie Biejat. Według Kanthaka, Biejat nie może sprawować funkcji przewodniczącej Komisji Polityki Społecznej i Rodziny, bo - jak mówił - jest osobą, która ""niszczy polskie rodziny, chce zabijać poczęte dzieci, która zagraża naszej przyszłości"". Odwołania Biejat domagała się również Konfederacja. Szef klubu Lewicy Krzysztof Gawkowski mówił wówczas, że nie będzie żadnego ""paktowania"" z PiS ws odwołania Biejat. Podkreślił, że nie ma żadnych powodów do pozbawienia jej funkcji szefowej komisji i klub Lewicy stoi i będzie stał murem za Biejat.",Urszula Rusecka,
https://wiadomosci.onet.pl/kraj/sondaz-ibris-398-proc-dla-pis-268-dla-po/vmfmhz4,"Sondaż IBRiS: PiS stoi w miejscu, PO nieznacznie zyskuje","Według grudniowego badania preferencji partyjnych przeprowadzonego przez IBRiS poparcie dla PiS wynosi 39,8 proc., a dla PO 26,8 – informuje dzisiejsza ""Rzeczpospolita"". Gazeta zaznacza, że konflikt wokół ustawy dyscyplinującej sędziów służy tylko dwóm największym partiom.","Dziennik zwraca uwagę, że wyniki sondażu nie różnią się zbyt od rezultatu październikowych wyborów. ""Także w stosunku do poprzedniego badania z listopada zmiany są niewielkie: PiS stoi w miejscu, a PO nieznacznie zyskuje"" - czytamy w ""Rzeczpospolitej"". ""Zmiana jednak jest i dotyczy Lewicy, która spadła w sondażu, choć zachowuje miejsce na podium. W wyborach wspólna lista trzech bytów lewicowych uzyskała 12,56 proc. W listopadowym sondażu – 12,8 proc. W notowaniu grudniowym to tylko 9,9 proc. Poprawiły się za to lekko notowania PSL–Kukiz'15, czyli Koalicji Polskiej, która tym razem ma 7,5 proc. (w ostatnim notowaniu – 6 proc.), prawie bez zmian pozostaje poparcie dla Konfederacji – 6,1 proc."" – podaje ""Rzeczpospolita"". - Po wyborach zapanował pewien ""klimat na lewicę"" - komentuje szef IBRiS Marcin Duma. - Cykl wyborczy okazuje się dla niej jednak niekorzystny, przede wszystkim, dlatego, że w wyborach prezydenckich wciąż nie ma kandydata - dodaje. - Jedyni, którzy mogliby coś znaczyć w kampanii, czyli Robert Biedroń i Adrian Zandberg, wyraźnie nie mają ochoty startować – zaznacza. Dobry wynik ludowców to, zdaniem gazety, wynik jasnego stanowiska PSL ws. wyborów prezydenckich. Kampania Władysława Kosiniaka-Kamysza ""nie zostawia pola domysłom"".",Sondaż IBRiS: poparcie dla partii politycznych,
https://wiadomosci.onet.pl/kraj/wraca-sprawa-legalnosci-aborcji-poslowie-pisza-do-trybunalu-konstytucyjnego/r61pds1,Wraca sprawa legalności aborcji. Posłowie piszą do Trybunału Konstytucyjnego,"119 posłów z klubów PiS, Konfederacji i PSL-Kukiz podpisało się pod złożonym w poniedziałek w Trybunale Konstytucyjnym wnioskiem o zbadanie czy przepisy dotyczące aborcji z uwagi na nieuleczalne wady genetyczne płodu są zgodne z konstytucją. Analogiczny wniosek grupy posłów z 2017 r. stracił ważność wraz z końcem kadencji parlamentu.","Poseł Bartłomiej Wróblewski (PiS) powiedział w poniedziałek podczas briefingu przed bramą Trybunału, że wniosku ""nie należy traktować jako polityczny"". Jak zaznaczył, powstał on ponad podziałami politycznymi, zawiera merytoryczne i prawne argumenty. Oczekujemy, że TK rozpatrzy w szybkim trybie ten wniosek - mówił. Według wnioskodawców aborcja ze względu na niepełnosprawność płodu jest niezgodna z konstytucją i obecnie dochodzi do niezgodnego z prawem pozbawiania życia niepełnosprawnych dzieci. Wróblewski podkreślił, że wniosek do TK dotyczy zbadania tylko tej kwestii, a nie innych sytuacji przerywania ciąży - np. przy zagrożeniu życia matki, czy ze względu na gwałt. Jak zaznaczył Wróblewski, we wniosku wskazał na możliwość złamania czterech konstytucyjnych zasad: przyrodzonej i niezbywalnej godności człowieka, prawa do życia, zakazu dyskryminacji oraz zasady demokratycznego państwa prawa. - Nie powołujemy się we wniosku na żadne argumenty natury politycznej, obyczajowej, religijnej, światopoglądowej. Wniosek koncentruje się na argumentach prawnych i konstytucyjnych - zapewnił Wróblewski. - To jest sprawa fundamentalna - tego kto jest człowiekiem i czy prawo ma chronić wszystkich czy dopuszczać wyjątki - podkreślił poseł PiS. Poprzedni wniosek posłów do TK trafił w 2017 r.","Bartłomiej Wróblewski (PiS) przekonuje, że wniosek nie jest polityczny",
https://wiadomosci.onet.pl/kraj/sondaz-polacy-podzieleni-ws-ustawy-dyscyplinujacej-sedziow/n7229mv,Sondaż: Polacy podzieleni ws. zmian forsowanych przez PiS,"Polacy są podzieleni w sprawie ustawy ograniczającej niezależność sędziów; duża grupa Polaków nie ma zdania co do zmian forsowanych przez PiS - pisze ""Rzeczpospolita"", publikując sondaż IBRiS.","Na zlecenie ""Rzeczpospolitej"", IBRiS zapytał respondentów m.in. o to, ""czy należy wprowadzić zakaz podważania pozycji i orzeczeń innych sędziów"". Przepis ten - jak wskazuje ""Rz"" - ""miałby ukrócić bunt sędziów, którzy nie chcą orzekać z tymi powołanymi przez tzw. neo-KRS"". ""Przepaść w poglądach jest wyraźna: 33,5 proc. badanych opowiada się za takim zakazem, a 39,9 proc. przeciw. Ale duża grupa 26,7 proc. nie ma w tej sprawie zdania"" - pisze ""Rzeczpospolita"". Podobnie jest w pytaniu o to, ""czy należy ograniczyć możliwość zadawania pytań przez sędziów do Trybunału Sprawiedliwości Unii Europejskiej"". 38,3 proc. uważa, że tak, a 42 proc. jest takiemu ograniczeniu przeciwna. Prawie 20 proc. badanych nie ma w te kwestii zdania. ""Większa grupa badanych jest więc przeciwna wprowadzanym przez PiS zmianom, dotyczącym TSUE i karania sędziów za nieuznawanie nominatów władzy"" - podkreśla gazeta. Z kolei na pytanie, czy należy wprowadzić nakaz zwracania się, w razie wątpliwości prawnych, do Trybunału Konstytucyjnego, twierdząco odpowiedziało 47 proc. badanych, 26,8 proc. jest przeciwna, a aż 26,2 proc. nie ma zdania. ""Narracja krytykująca TK nie dotarła do ludzi, to wciąż ważny punkt odniesienia, którego należy pytać o zdanie"" - komentuje dla ""Rz"" szef IBRiS Marcin Duma. IBRiS dla ""Rzeczpospolitej"", badanie CATI, przeprowadzono 19-20 grudnia 2019 r. na 1100 osobowej grupie respondentów.",,
https://wiadomosci.onet.pl/kraj/donald-tusk-najwieksze-klamstwo-kaczynskiego-to-klamstwo-smolenskie/q0b5zec,"Donald Tusk o ""największym kłamstwie Kaczyńskiego""","- Jarosław Kaczyński jest autorem i promotorem największego kłamstwa, które zrujnowało polską wspólnotę. Mówię tu o kłamstwie smoleńskim - powiedział Donald Tusk w rozmowie z Tomaszem Machałą przeprowadzonej dla portalu Wirtualna Polska.","Donald Tusk ocenił, że największym kłamstwem Kaczyńskiego jest ""kłamstwo smoleńskie"". - To co się stało po katastrofie smoleńskiej wyostrzyło podziały, które i tak były wcześniej - mówił. Jego zdaniem podziały w polskim społeczeństwie ""mają długą tradycję"". - One (podziały red.) są cały czas dość podobne w swojej istocie jeszcze od czasów przedwojennych - powiedział. Tusk miał nadzieję, że po po odzyskaniu wolności i wejściu do Unii Europejskiej Polacy zaczną jakoś zakopywać podziały. - Uważam, że Jarosław Kaczyński absolutnie cynicznie wykorzystał katastrofę smoleńską do niezwykle ostrego podziału społeczeństwa i wiem dlaczego. Jest pewien typ polityków którzy wygrywają wtedy gdy agresja, nienawiść i podział są górą. On się w tym dobrze czuje, to jest jego żywioł I niektórzy może mu zazdroszczą tej umiejętności. Ja nie - powiedział były premier. - Dlatego Kaczyński zawsze, a po katastrofie smoleńskiej z wyjątkową intensywnością, podsycał tę wzajemną niechęć do granic nienawiści - ocenił Tusk. Szef EPL stwierdził też, że stosunek Kaczyńskiego do ludzi nie zmienił się od lat 90-tych. - Jest on niezwykle instrumentalny, bardzo cyniczny - powiedział. Jego zdaniem z czasem u szefa PiS ""zamieniło się to w bezlitosną formę pogardy wobec ludzi"". POLECAMY: Smoleńsk - 96 wspomnień Tusk odniósł się też do sprawy posłów opozycji, którzy nie wzięli udziału w głosowaniu w Sejmie, przez co stracili szansę na odrzucenie ustawy dyscyplinującej sędziów autorstwa PiS. - Wpadka jest wpadką i nie ma tutaj czego tłumaczyć. Lepiej tych usprawiedliwień nie czytać dla dobra sprawy. Ja bym nie linczował posłów za to, że czasami robią jakieś niechlujstwo, głupotę. To trzeba wyraźnie pokazać, ale zło dzieje się gdzie indziej - ocenił szef EPL. - Nie usprawiedliwiam ich. Siebie też nie jak coś nawalę, ale źródłem problemu nie są dziś posłowie, którzy dali ciała. Większość parlamentarna chce tej ustawy - i to istota problemu - dodał. POLECAMY: Seria wpadek opozycji Tusk przekonywał też, że opozycji potrzebne jest dzisiaj ""kreatywne myślenie i emocje"". - Znam tych ludzi, oni naprawdę kochają Polskę, ale za diabła tego czasami nie widać w ich reakcjach, sposobie mówienia - mówił były premier. we fragmentach wywiadu opublikowanego na stronach Wirtualnej Polski.",Donald Tusk,
https://wiadomosci.onet.pl/kraj/prymas-polski-komentuje-protesty-w-polsce/4sdsnlc,Prymas Wojciech Polak: sytuacja jest społecznie napięta,"To, co jest ładem społecznym, opartym na trójpodziale władzy powinno być szanowane, a gdy reformowane to z dyskusją i debatą - stwierdził Prymas Wojciech Polak w rozmowie z Krzysztofem Ziemcem w RMF FM. Polak rozmawia dziś także z ""Plusem i Minusem"", gdzie ukazał się z nim wywiad. Na łamach magazynu mówi m.in. o filmie Sekielskich.","- Niedobrze jest, kiedy doświadczamy tego, że stajemy bardzo mocno jedni przeciw drugim - mówi Ziemcowi Polak, ale unika jednoznacznej odpowiedzi na pytanie, czy Kościół mógłby włączyć się w ewentualny proces godzenia zwaśnionych stron obecnego sporu politycznego w Polsce. - Zawsze w takiej sytuacji, kiedy jesteśmy proszeni do tego, by próbować jednoczyć zwaśnione strony, na pewno jest to możliwe - mówi w odpowiedzi na pytanie o patronowanie ewentualnemu okrągłemu stołowi. Polak podkreśla jednak, że przede wszystkim ważna jest wola samych zwaśnionych, by rozmawiać. W rozmowie nie zabrakło także wątku... pogody. Czy możliwe są święta bez śniegu? Jak na razie prognozy mówią jasno, że święta będą ciepłe, a śniegu nie będzie. Polak naturalnie podkreśla, że święta są zawsze możliwe, bo chodzi w nich o Jezusa. - Ale klimat się zmienia, widze to na własne oczy - zauważa. Wstrząsające historie pokrzywdzonych, które zobaczyliśmy w filmie braci Sekielskich, są ogromnie bolesne, upokarzające i wstydliwe. Dziś żaden z biskupów, księży ani świeckich nie może powiedzieć, że nic się nie wydarzyło - mówi w wywiadzie dla ""Plus Minus"" prymas Wojciech Polak. W wywiadzie prymas Polski, metropolita gnieźnieński ocenił, że ten rok nie był łatwy dla Kościoła w Polsce. - Rzeczywiście ten rok nie był łatwy. Te wszystkie przypadki, o których pan mówi, a więc i krytyka przedstawionej przez Konferencję Episkopatu Polski (KEP) wiosną kwerendy przypadków molestowania, film braci Sekielskich i ujawnione w nich sprawy, a także liczne publikacje, pokazały nam dobitnie, że nasza odpowiedź na ten problem była niewystarczająca i że niczego nie możemy uznać za zamknięte. Widać wyraźnie, że zaniedbaliśmy na przykład komunikację z wiernymi - podkreślił arcybiskup. - Stąd cieszę się, że owocem tego kryzysu był najpierw głos Rady Stałej, a potem list wszystkich biskupów, który był czytany w kościołach. Po raz pierwszy zwróciliśmy się bezpośrednio do wiernych, zaczynając od świadectw pokrzywdzonych, wypowiadając słowa skruchy i nakreślając pewne działania systemowe, czego owocem jest niedawne powołanie do życia Fundacji Świętego Józefa, która ma wspierać budowę systemu pomocy skrzywdzonym - zaznaczył hierarcha. - Niestety, zbyt wolno uczyliśmy się też właściwej postawy wobec osób skrzywdzonych. Dlatego film Sekielskich tak mocno nami wstrząsnął i pobudził do odważniejszego działania - stwierdził Wojciech Polak. - Niestety, cechowała nas postawa lęku i zaprzeczenia, a także źle pojmowane dobro Kościoła. Bardziej bowiem dbaliśmy o wizerunek zewnętrzny niż pokorne stanięcie w prawdzie - przyznał prymas. - Wstrząsające historie pokrzywdzonych, które zobaczyliśmy w filmie braci Sekielskich, są ogromnie bolesne, upokarzające i wstydliwe. Dziś już żaden z biskupów, księży ani świeckich nie może powiedzieć, że nic się nie wydarzyło - podkreślił. - Stało się wielkie zło, które musimy nazywać po imieniu i na które musimy odpowiedzieć pokornym przyjmowaniem i wysłuchiwaniem pokrzywdzonych oraz mobilizacją do działania - ocenił arcybiskup.",Wojciech Polak,
https://wiadomosci.onet.pl/kraj/anna-milczanowska-o-ujawnionym-nagraniu-manipulacja/h16ng0m,Posłanka PiS oburzona ujawnionym nagraniem: to podła manipulacja,"Do sieci trafiły nagrania z obrad komisji sprawiedliwości, na których słychać wypowiedzi posłów koalicji i opozycji. Mikrofony zarejestrowały m.in. rozmowę przewodniczącego Marka Asta z posłanką PiS Anną Milczanowską na temat poprawek do tzw. ustawy represyjnej. - Ludziom nie dawaj, nie dawaj tamtym posłom - miała powiedzieć do przewodniczącego. - Odsłuchałam nagranie i nie mówię tam ani słowa o opozycji - tłumaczy w rozmowie z Wirtualną Polską.","""Kolejna odsłona demokracji a la PiS"" - skomentowała na Twitterze nagrane rozmowy posłanka Lewicy Agnieszka Dziemianowicz-Bąk. – Odsłuchałam nagranie i nie mówię tam ani słowa o opozycji. Oni tym w podły sposób manipulują. Wszystko jest jawne i transparentne. Mówiłam, żeby nie dawać tego ludziom, bo w druku były błędy i trzeba było je poprawić, a tak się złożyło, że mikrofon zebrał tylko urywki rozmowy – mówi w rozmowie z Wirtualną Polską Anna Milczanowska. Włączone mikrofony zarejestrowały urywki dyskusji parlamentarzystów: - Robimy jaja czy nie? - słychać głos. - Skoro wszystko mamy uchylać i nie procedować nad tym, no to bądźmy konsekwentni - mówi parlamentarzysta. - To już takie wiesz, KOD-ziarskie - pada odpowiedź. - Dopóki nie mamy jakiejś innej strategii wspólnej, to trzymajmy się tej, którą mamy. Nie robimy jaj i nie pracujemy nad projektem, bo jesteśmy za odrzuceniem go w całości – odpowiada kobieta. Uwieczniono również słowa kierowane do Kamili Gasiuk-Pihowicz przez Magdalenę Filiks: - Ja zgłaszam wniosek formalny, który był ustalany między sobą, a ty mi piszesz SMS-a, że ja skończyłam dyskusję. Nie Kamila, nie jesteś tu sama! Nie! - mówi. - No bo złożyłaś wniosek o odrzucenie - odpowiada Gasiuk-Pihowicz. - I bardzo dobrze! I go ustalaliśmy, bo jesteśmy tu zespołem. Prawie nam się udało - słyszymy w odpowiedzi. Pierwsze czytanie projektu nowelizacji ustawy Prawo o ustroju sądów powszechnych odbyło się wczoraj. Sejm planuje drugie czytanie projektu na dzisiejszym posiedzeniu. W mediach społecznościowych pojawiają się komentarze, dotyczące przebiegu obrad komisji sprawiedliwości. Nocne posiedzenie miało sprawić, że posłowie przysypiali ze zmęczenia. ""Skrajnie nieodpowiedzialne"" - stwierdza dziennikarz RMF FM Krzysztof Berenda. ""Posłowie ze zmęczenia przysypiali. W takich warunkach nie powinno powstawać prawo, tym bardziej tak ważne"" - napisał Patryk Michalski z RMF FM. ""Jak dobre może być prawo stanowione po 15,5 godzinach ciągłej pracy? Jak złe musi być prawo, że prace odbywają się w środku nocy?"" - zastanawiał się Robert Biedroń.",Anna Milczanowska,
https://wiadomosci.onet.pl/swiat/niemieccy-sedziowie-o-ustawie-kneblujacej-pis-zaostrza-konfrontacje-z-ue/bc2ep9z,Niemieccy sędziowie o „ustawie kneblującej”: PiS zaostrza konfrontację z UE,"Plany polskiego rządu dotyczące reformy sądownictwa zagrażają podstawowym prawom sędziów w Polsce – uważa Niemiecki Związek Sędziów (DRB). Rząd w Warszawie „próbuje coraz bardziej otwarcie podważać niezależność sądownictwa” i wpływać na sądy – powiedział w rozmowie z AFP dyrektor DRB, Sven Rebehn.","Planowane zmiany są „zagrożeniem podstawowym praw sędziów do wolności wypowiedzi i zrzeszania się oraz ogólnie niezależności sądów” – dodał. Planowana przez PiS reforma sądownictwa przewiduje możliwość odwołania sędziów ze stanowiska, jeżeli angażują się oni w działalność polityczną lub zachowują się w sposób, który mógłby szkodzić funkcjonowaniu systemu sądowego. Rząd w Warszawie chce „najwyraźniej powstrzymać polskich sędziów od tego, by pilnowali, aby wymagane przez Trybunał Sprawiedliwości Unii Europejskiej zasady praworządności były przestrzegane” – uważa Rebehn. W ten sposób rząd doprowadza do eskalacji i zaostrza konfrontację z UE. Rebehn zaapelował, by Komisja Europejska „szybko podjęła niezbędne środki w celu skutecznej ochrony praworządności i niezależności sądów we wszystkich krajach UE”. Sąd Najwyższy w Warszawie ostrzegł już rząd PiS, że planowana przez niego reforma narusza traktaty unijne i dlatego prawdopodobnie doprowadzi do zastosowania przez UE sankcji karnych.",Sebastian Kaleta i Zbigniew Ziobro,
https://wiadomosci.onet.pl/kraj/marek-boguslawski-wicemarszalkiem-woj-swietokrzyskiego/g46kqgv,Do trzech razy sztuka. Marek Bogusławski wicemarszałkiem woj. świętokrzyskiego,"Tym razem niespodzianki już nie było. Marek Bogusławski został wybrany drugim wicemarszałkiem woj. świętokrzyskiego. Podczas specjalnie zwołanej sesji sejmiku za jego kandydaturą głosowało 18 radnych, a 11 było przeciw.","W dzisiejszych obradach uczestniczyło 29 radnych – zabrakło tylko Arkadiusza Bąka z Polskiego Stronnictwa Ludowego. Już na początku sesji głos zabrał jego klubowy kolega, Andrzej Swajda. - Podtrzymujemy nasze stanowisko dotyczące wyboru wicemarszałka. Dziwi nas także pilny tryb zwołania tej sesji. Wiem, że regulamin dopuszcza tryb szybki, ale nie wiem, co takiego się stało, że w okresie przedświątecznym, gdy są różne spotkania, musimy zmieniać nasze plany. Może chodziło właśnie o to, żebyśmy nie mogli tu przyjechać jako opozycja. Dwa razy nie udało się powołać wicemarszałka, więc trzeci raz mógł spokojnie poczekać do kolejnej sesji – stwierdził radny PSL. - W przyjętym statucie jest zapis, który daje przewodniczącemu prawo zwołania sesji w trybie pilnym. Na takie sytuacje musicie być przygotowani zawsze. Ja też mam różne obowiązki – odpowiedział przewodniczący sejmiku Andrzej Pruś z PiS. Po kilkuminutowej dyskusji radni przeszli już jednak do głosowania w sprawie wyboru drugiego wicemarszałka województwa świętokrzyskiego. Po raz trzeci na to stanowisko marszałek Andrzej Bętkowski nominował członka zarządu Marka Bogusławskiego. - Dziękuję radnym za wysoką frekwencję podczas tej sesji. Chcieliśmy załatwić tę kwestię jeszcze przed świętami i skończyć to niepotrzebne zamieszanie. Wierzę, że dziś wybierzemy drugiego wicemarszałka – mówił Andrzej Bętkowski. – Nie ma chyba większej potrzeby, abym szerzej opisywał osobę Marka Bogusławskiego. Wszyscy go znacie. Swoją pracą w zarządzie potwierdza, że jest przygotowany do pełnienia tej roli – dodał. Głosowanie było tajne, ale tym razem zakończyło się sukcesem obozu PiS, który ma większość w sejmiku. Za wyborem Marka Bogusławskiego opowiedziało się 18 radnych, a 11 było sprzeciw. - To dobra nowina myślę, że dla wszystkich, bo obstrukcja, jaka zafunkcjonowała w działalności władz województwa świętokrzyskiego nie przysparzała nam ani chwały, ani nie zachęcała do skutecznej pracy. Myślę, że krok, jaki dziś zrobiliśmy, pozwoli na dalsze i skuteczne wypełnianie programu, jaki sobie założyliśmy – mówił nam zaraz po ogłoszeniu wyników głosowania Marek Bogusławski, który w zarządzie województwa dalej będzie się zajmował przede wszystkim służbą zdrowia. Przypomnijmy, że wybór drugiego wicemarszałka województwa świętokrzyskiego był konieczny, bo wymaga tego zmieniony ostatnio statut. Zgodnie z nowymi zapisami zarząd regionu musi składać się z marszałka, dwóch wicemarszałków i dwóch członków zarządu, a do tej pory wicemarszałek był tylko jeden. Problem w tym, że PiS, które ma większość w sejmiku, nie potrafiło się porozumieć w tej sprawie.",Zarząd województwa świętokrzyskiego,
https://wiadomosci.onet.pl/kraj/ustawa-dyscyplinujaca-sedziow-projekt-nowelizacji-ustaw-sadowych-przyjety-przez-sejm/1rmkncc,Sejm przegłosował ustawę dyscyplinującą sędziów [RELACJA],"Sejm przyjął ustawę dyscyplinującą sędziów głosami: ""za"" 233, ""przeciw"" 205. Wstrzymało się 10 posłów. Ustawa trafi teraz do Senatu. Wcześniej, niemal dwie godziny trwało w Sejmie drugie czytanie projektu nowelizacji ustaw sądowych autorstwa PiS. Ustawa budzi ogromne emocje, wczorajsze obrady były burzliwe, a prace w komisji ciągnęły się do 5 rano. Dziś PiS oświadczył, że z projektu usunięto zapisy, które mogły okazać się sprzeczne z prawem UE.",,Trwają obrady Sejmu,
https://wiadomosci.onet.pl/kraj/w-rzadzie-przybywa-wiceministrow-czy-grozi-nam-powrot-kadrowego-pis-ancjum/w0mmw5b,"W rządzie przybywa wiceministrów. Czy grozi nam powrót kadrowego ""PiS-ancjum""?","Liczba wiceministrów w rządzie PiS ponownie zaczyna rosnąć. Obecnie gabinet Mateusza Morawieckiego tworzy 110 osób. Do rekordowego wyniku z 2018 r. jeszcze brakuje, ale proces rekonstrukcji gabinetu wcale się nie zakończył. Na politycznej giełdzie krążą kolejne nazwiska.","Tylko w tym tygodniu pracę w rządzie znalazły cztery osoby: nowy wiceminister nauki Grzegorz Wrochna, nowy stary wiceszef resortu sprawiedliwości Marcin Warchoł i Ryszard Kamiński na stanowisku wiceministra rolnictwa. Jan Dziedziczak jako sekretarz stanu w Kancelarii Premiera to 110. osoba w gabinecie Mateusza Morawieckiego. Rząd Prawa i Sprawiedliwości liczy obecnie 23 ministrów, ich 78 zastępców (sekretarzy i podsekretarzy stanu) oraz ośmiu sekretarzy stanu w KPRM. Duża część z nich rozpoczęła swoją pracę jeszcze przed wyborami, ale ponowne, formalne powołanie rządu było dobrą okazją do przeprowadzenia strukturalnych oraz personalnych roszad. Nowi członkowie rządu często mają za sobą kariery w państwowych spółkach lub parlamencie. Starzy też nie zostają bez nowych roli w państwowej administracji. O zmianach na poziomie ministerialnym informowano bardzo szeroko. Głośno było o pojawieniu się nowych resortów czy o perypetiach związanych z objęciem teki ministra sportu. Inaczej jest z personalnymi układankami na szczeblu wiceministrów, a te są równie ciekawe. Już w KPRM doszło do znaczącej zmiany na stanowisku szefa gabinetu politycznego premiera. Marka Suskiego zastąpił Krzysztof Kubów. Jak pisał ""Super Express"", Mateusz Morawiecki nie był w stanie znieść ""specyficznego sposobu bycia"" swojego współpracownika, który miał być łącznikiem pomiędzy partią a otoczeniem szefa rządu. Suski zamienił jedną funkcję na trzy inne. Polityk został wiceprzewodniczącym Klubu Parlamentarnego PiS, przewodniczącym sejmowej Komisji ds. Energii i Skarbu Państwa oraz wiceprzewodniczącym sejmowej Komisji ds. Kultury i Środków Przekazu. Kubów trafił do KPRM ze zlikwidowanego Ministerstwa Energii. Inni wiceministrowie z tego resortu - Adam Gawęda, Tomasz Skrobel i Tomasz Dąbrowski - przeszli z kolei do Ministerstwa Aktywów Państwowych pod rządami wicepremiera Jacka Sasina. Lukę po nowym szefie gabinetu politycznego Morawieckiego wypełnił bliski współpracownik ministra, Tomasz Szczegielniak. Ten pracował wcześniej jako sekretarz Rady Ministrów. Odtworzony resort skarbu pod nową nazwą, poza wymienioną czwórką, zatrudnił czterech kolejnych wiceministrów. To Artur Soboń, Maciej Małecki, Janusz Kowalski i Zbigniew Gryglas. Pierwszy z nich pracował wcześniej w Ministerstwie Inwestycji i Rozwoju. Drugi był już sekretarzem KPRM, ale w marcu 2018 r. stracił stanowisko w ramach ""odchudzania"" rządu z nadmiernej liczby członków. Ostatnia dwójka właśnie zaczyna kariery na tym szczeblu. W tym przypadku warto podkreślić ich przynależność partyjną. Kowalski - do niedawna członek zarządu Polskiej Wytwórni Papierów Wartościowych - to członek Solidarnej Polski Zbigniewa Ziobry. Gryglas jest z kolei wiceprezesem Porozumienia Jarosława Gowina i bez powodzenia ubiegał się o mandat posła, który w poprzedniej kadencji zdobył z listy Nowoczesnej. Nowych twarzy nie brakuje też w Ministerstwie Rozwoju Jadwigi Emilewicz. Kolejna wiceprezes Porozumienia przed wyborami sprawowała funkcję ministra przedsiębiorczości i technologii. Rozwój przypadł jej po likwidacji Ministerstwa Inwestycji i Rozwoju. Do tego zyskała nadzór nad budownictwem i turystyką. Z MPiT do resortu rozwoju przeszedł wiceminister Marek Niedużak. Pracę znalazła też trójka: Krzysztof Mazur, Robert Nowicki i Wojciech Murdzek. Pierwszy z nich jest byłym prezesem Klubu Jagiellońskiego i bez powodzenia ubiegał się w Krakowie o mandat senatora z poparciem PiS. Ostatnia dwójka to członkowie Porozumienia. Nowicki w przeszłości szefował gabinetowi politycznemu minister Emilewicz. Murdzek jako poseł był członkiem komisji ds. VAT. Licznym składem osobowym może też pochwalić się Ministerstwo Klimatu. W resorcie pod kierunkiem Michała Kurtyki pracuje piątka wiceministrów. To trójka z dawnego Ministerstwa Środowiska - Małgorzata Golińska, Piotr Dziadzio, Sławomir Mazurek - plus dwójka nowych w postaci Ireneusza Zyski i Adama Guibourgé-Czetwertyńskiego. Część wiceministrów zastąpiła tych, którzy odeszli lub musieli odejść z rządu. Najgłośniejszą zmianą była dymisja wiceszefa MSWiA Jarosława Zielińskiego, którego na tym stanowisku zastąpił Maciej Wąsik, bliski współpracownik ministra Mariusza Kamińskiego, do tej pory sekretarz stanu w KPRM. Polityk nie objął jednak nadzoru nad policją, który przejął sam minister. Nieoficjalnie informowano, że Zieliński może zostać nowym wiceszefem MON. Minister Mariusz Błaszczak przekazał, że na miejscu wiceministra Marka Łapińskiego - przymierzanego do roli szefa Służby Wywiadu Wojskowego - pojawi się Sebastian Chwałek. Za Tadeusza Kościńskiego, który został nowym ministrem finansów, pojawił się w resorcie wiceminister Jan Sarnowski. Tak jak swój poprzednik odpowiada za departamenty podatkowe. Za wiceszefa MSZ Konrada Szymańskiego - awansowanego do rangi ministra ds. europejskich - lukę wypełnił Paweł Jabłoński, były doradca premiera Morawieckiego. Mikołaj Wild, który do listopada był wiceministrem infrastruktury oraz pełnomocnikiem rządu ds. Centralnego Portu Komunikacyjnego, ubiega się teraz o stanowisko prezesa spółki CPK. Jego miejsce w rządzie zajął Marcin Horała. Dotychczasowy wiceminister rodziny Krzysztof Michałkiewicz został prezesem Państwowego Funduszu Rehabilitacji Osób Niepełnosprawnych (PFRON). Nowym wiceministrem została Barbara Socha. Są też wiceministrowie, jakich do tej pory nie zastąpił nikt nowy. To kojarzony z Beatą Szydło b. wiceszef MSWiA Sylwester Tułajew. Był nim zaledwie od czerwca br. Z Ministerstwem Cyfryzacji pożegnał się Karol Okoński. Niewykluczone, że pomimo upływu miesiąca od powołania drugiego rządu Mateusza Morawieckiego dojdzie do kolejnych przetasowań i jego skład zasilą kolejne osoby. Wciąż nie powstał resort środowiska/zasobów naturalnych dla ministra Michała Wosia. Do tego konieczna jest zmiana ustawy o działach administracji rządowej. Prawdopodobne jest przejście pod jego skrzydła części wiceministrów z resortu klimatu, który mogą następnie zasilić niektórzy wiceszefowie Ministerstwa Aktywów Państwowych. ""Polityka Insight"" informowała nieoficjalnie, że do rządu przymierzanych jest dwóch polityków Solidarnej Polski. To Jacek Ozdoba w roli wiceministra klimatu oraz Norbert Kaczmarczyk na stanowisku wiceministra rolnictwa. Rosnąca liczba członków rządu przywołuje na myśl sytuację z marca 2018 r., gdy PiS krytykowane m.in. za proceder wypłacania nagród zdecydowało się na redukcję liczby wiceministrów. Mateusz Morawiecki obiecał wtedy ""obcięcie"" składu osobowego swojego gabinetu. - Mamy dzisiaj łącznie 126 osób na stanowiskach ministrów i wiceministrów: sekretarzy i podsekretarzy stanu. W ciągu najbliższych dwóch, trzech miesięcy chcemy tę liczbę zredukować o 20–25 proc. - zapowiadał szef rządu, ogłaszając jednocześnie dymisję 17 osób. Ostateczna liczba nigdy nie spadła poniżej setki. W maju 2018 r. RMF FM doliczyło się w rządzie 103 osób. Na początku 2019 r. portal Konkret 24 pisał o 104 osobach. Pod koniec lipca br. rząd liczył 101 osób. Opozycja nie omieszkała krytykować rządzącej partii za bicie rekordów pod względem liczby członków gabinetu. We wrześniu 2018 r. poseł Krzysztof Brejza (obecnie senator) opublikował dane, z których wynikało, że najbardziej rozbudowane pod względem kadrowym były rządy PiS.",,
https://wiadomosci.onet.pl/kraj/adam-lipinski-przeszedl-operacje-wiceprezes-pis-ma-problemy-z-kregoslupem/8jj9dbd,Zastępca Jarosława Kaczyńskiego przeszedł operację,"Wiceprezes PiS Adam Lipiński od dłuższego czasu zmagał się z problemami z kręgosłupem. Polityk przeszedł poważną operację w jednym z warszawskich szpitali - informuje ""Super Express"".","Jak informuje w rozmowie z dziennikiem jeden z polityków PiS, Adam Lipiński ""czuje się bardzo źle"" i jest słaby. Od dłuższego czasu zastępcy Jarosława Kaczyńskiego doskwierał ból, który z czasem stał się nie do zniesienia. Po wizycie u lekarza okazało się, że konieczna jest pilna operacja. Jak czytamy w ""SE"", jeszcze przed zabiegiem Adam Lipiński odmówił komentarza tłumacząc, że ""nie ma siły"" rozmawiać. Adam Lipiński to polski polityk, ekonomista, działacz Prawa i Sprawiedliwości oraz poseł na Sejm I, IV, V, VI, VII i VIII kadencji. W latach 2005–2007 oraz od 2015 roku sekretarz stanu w Kancelarii Prezesa Rady Ministrów, zaś w latach 2006–2007 szef gabinetu politycznego premiera Jarosława Kaczyńskiego. Od 2016 roku jest pełnomocnikiem rządu ds. społeczeństwa obywatelskiego oraz ds. równego traktowania. Uznawany za jednego z najbliższych współpracowników Jarosława Kaczyńskiego, z którym zakładał Porozumienie Centrum, a później Prawo i Sprawiedliwość.",Adam Lipiński przeszedł poważną operację,
https://wiadomosci.onet.pl/kraj/sejm-komisja-zaglosowala-ws-ustawy-pis-dyscyplinujacej-sedziow/e6kjblp,Komisja sejmowa przyjęła nad ranem ustawę dyscyplinującą sędziów,"Komisja sprawiedliwości zagłosowała za przyjęciem ustawy o sądach, wraz z przyjętymi poprawkami. Komisja odrzuciła niemal wszystkie poprawki zgłoszone przez opozycję. Przyjęto natomiast 22 poprawki posłów PiS. Dziś drugie czytanie ustawy dyscyplinującej sędziów.","14 członków komisji zagłosowało za przyjęciem nowelizacji ustawy wraz z poprawkami, nad którymi głosowano wcześniej. 10 parlamentarzystów było przeciw. Odrzucono ponad 80 poprawek opozycji, które mają być jednak przedstawione w drugim czytaniu w Sejmie jako wnioski mniejszości. Niemal całą noc trwała dyskusja nad nowelizacją ustawy Prawo o ustroju sądów powszechnych, zwanej przez opozycję ""ustawą kagańcową"". Komisja Sprawiedliwości i Praw Człowieka obradowała ok. osiem godzin. O 3.30 nad ranem przewodniczący Marek Ast zarządził przerwę do godziny 4.15, by dać czas Biuru Legislacyjnemu Sejmu na uporządkowanie zgłoszonych poprawek i przygotowanie kolejność głosowań nad nimi. A było co porządkować. Pomimo tego, że projekt ustawy wyszedł z obozu rządzącego, posłowie PiS podczas posiedzenia komisji złożyli ponad 20 poprawek do ustawy. Wiele poprawek złożyli również przedstawiciele opozycji - głównie dotyczyły one wykreślenia całych artykułów lub konkretnych ich punktów ustawy dyscyplinującej sędziów. Pierwsze czytanie projektu nowelizacji ustawy Prawo o ustroju sądów powszechnych odbyło się wczoraj. Sejm planuje drugie czytanie projektu na dzisiejszym posiedzeniu o godz. 10.30 rano. Poprawki PiS zostały formalnie złożone w dwóch częściach. Następnie odczytywali je posłowie tego ugrupowania: Jacek Ozdoba, Krzysztof Lipiec, Daniel Milewski, Przemysław Czarnek oraz Kamil Bortniczuk. Sposób ich prezentacji spotykał się z oburzeniem i protestem opozycji. Parlamentarzyści krzyczeli, że nie wiedzą, o czym konkretnie mówią posłowie koalicji rządzącej. Panował chaos. Jacek Ozdoba (PiS) zaproponował przyjęcie większości z ponad 20 przedłożonych komisji poprawek w pakiecie. Ozdoba przedstawił wszystkie poprawki łącznie, odczytując ich jednostki redakcyjne bez treści i uzasadnienia, co zajęło jedynie kilka minut. Poseł uzasadniał, że poprawki się łączą ze sobą, ""w zasadzie są nierozerwalne"". Przekonywał, że ich pełną treść posłowie mają w drukach. Ta propozycja wywołała wzburzenie opozycji i przedłużenie przerwy w obradach. Ostatecznie Ozdoba wycofał się z pomysłu łącznego procedowania poprawek. Zgodnie z przyjętymi zmianami zniesiony zostanie wymóg składania przez sędziów oświadczeń o prowadzeniu portalu lub aktywności na internetowych portalach, jeśli dotyczą one spraw publicznych. ""Należy uznać, że składanie tego rodzaju oświadczenia nie jest konieczne dla zapewniania prawidłowości wykonywania obowiązków związanych z pełnieniem urzędu sędziego"" – podkreślono w uzasadnieniu poprawki. Przyjęte poprawki zwiększyły kompetencje dwóch nowych izb Sądu Najwyższego. Przewidziano przekazanie Izbie Kontroli Nadzwyczajnej SN kompetencji do ""rozpatrywania skarg o stwierdzenie niezgodności z prawem prawomocnego orzeczenia Sądu Najwyższego"" oraz innych sądów, jeśli ""niezgodność z prawem polega na podważeniu statusu osoby powołanej do pełnienia urzędu na stanowisku sędziego, która wydała orzeczenie w sprawie"". Taką skargę można byłoby wnieść do Izby Kontroli Nadzwyczajnej SN z pominięciem sądu, który wydał zaskarżone orzeczenie. Wprowadzono też właściwość Izby Dyscyplinarnej SN w zakresie rozpoznawania wniosków o uchylenie immunitetów sędziów i prokuratorów. Obecnie sprawy te rozpatruje właściwy miejscowo sąd dyscyplinarny, w okręgu którego prowadzone jest postępowanie wobec sędziego. Zgodnie z poprawką natomiast w sprawach sędziowskich immunitetów w I instancji Izba Dyscyplinarna miałaby orzekać w składzie jednego sędziego, a w II instancji również Izba Dyscyplinarna, ale w składzie trzech sędziów. Jednocześnie wykreślono z projektu przepis mówiący, że sędzia odpowiada dyscyplinarnie za ""odmowę stosowania przepisu ustawy, jeżeli jego niezgodności z Konstytucją lub umową międzynarodową ratyfikowaną za uprzednią zgodą wyrażoną w ustawie nie stwierdził TK"". W projekcie pozostanie odpowiedzialność dyscyplinarna sędziów za ""działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości""; za ""działania kwestionujące istnienie stosunku służbowego sędziego lub skuteczność jego powołania"" oraz za ""działalność publiczną niedającą się pogodzić z zasadami niezależności sądów i niezawisłości sędziów"". Kolejna z poprawek zmodyfikowała treści, które nie powinny być przedmiotem obrad kolegium i samorządu sędziowskiego. W poprzedniej wersji projektu napisano, że nie mogą być to tematy polityczne, a ""w szczególności zakazane jest podejmowanie uchwał wyrażających wrogość wobec innych władz Rzeczypospolitej Polskiej i jej konstytucyjnych organów, a także krytykę podstawowych zasad ustroju RP"". Po zmianie przepis brzmi, że ""w szczególności zabronione jest podejmowanie uchwał podważających zasady funkcjonowania władz RP i jej konstytucyjnych organów"" Wczoraj rano parlamentarzyści przeprowadzili dwa głosowania ws. ustawy dyscyplinującej sędziów, którą opozycja nazywa ""kagańcową"". Najpierw głosowano samo wprowadzenie jej do porządku obrad. Za głosowało 201 posłów, a przeciw 193. Wystarczyłoby, żeby na sali było o dziewięcioro więcej posłów opozycji, a rzeczona ustawa nie mogłaby być dzisiaj procedowana. Drugie głosowanie dotyczyło sposobu prowadzenia debaty. Opozycja przegrała 204 do 195, więc debata została skrócona. Źródło: PAP, Onet",Komisja sprawiedliwości i praw człowieka zagłosowała ws. ustawy dyscyplinującej sędziów,
https://wiadomosci.onet.pl/kraj/ustawa-dyscyplinujaca-sedziow-co-dzialo-sie-dzisiaj-w-sejmie/x3fzdtx,Sejm pracuje nad ustawą dyscyplinującą sędziów. Nocne obrady komisji,"Trwają burzliwe obrady sejmowej komisji sprawiedliwości. Od czwartkowego poranka Sejm zajmuje się ustawą PiS o dyscyplinowaniu sędziów. Podczas posiedzenia Sejmu posłowie opozycji rozwinęli transparent z napisem ""Konstytucja"", Krzysztof Śmiszek z Lewicy podarł na mównicy projekt ustawy, a Straż Marszałkowska wyniosła z sejmowej galerii mężczyznę. Jak wyglądał przebieg wydarzeń w parlamencie?","Komisja sprawiedliwości przeszła w czwartek ok. godz. 20.30 do procedowania nad poszczególnymi zapisami projektu PiS dotyczącego nowelizacji ustaw sądowych. Posłom rozdano łącznie propozycje 21 poprawek. Pierwsza z nich proponuje dodanie do noweli obszernej - zajmującej ponad jedną stronę - preambuły. Mówi się w niej m.in. o konieczności ""poszanowania trójpodziału i równoważenia władz"" oraz poszanowaniu ""wartości demokratycznego państwa prawnego oraz niezależności i apolityczności sądów"". Inna wykreśla wymóg składania przez sędziów oświadczeń o prowadzeniu portalu dotyczącego spraw publicznych. Inna usuwa przepis mówiący, że sędzia odpowiada dyscyplinarnie za ""odmowę stosowania przepisu ustawy, jeżeli jego niezgodności z Konstytucją lub umową międzynarodową ratyfikowaną za uprzednią zgodą wyrażoną w ustawie nie stwierdził TK"". Pozostałaby w projekcie odpowiedzialność dyscyplinarna sędziów za: ""działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości""; ""działania kwestionujące istnienie stosunku służbowego sędziego lub skuteczność jego powołania"" oraz za ""działalność publiczną niedającą się pogodzić z zasadami niezależności sądów i niezawisłości sędziów"". Rano parlamentarzyści przeprowadzili dwa głosowania ws. ustawy dyscyplinującej sędziów, którą opozycja nazywa ""kagańcową"". Najpierw głosowano samo wprowadzenie jej do porządku obrad. Za głosowało 201 posłów, a przeciw 193. Wystarczyłoby, żeby na sali było o dziewięcioro więcej posłów opozycji, a rzeczona ustawa nie mogłaby być dzisiaj procedowana. Drugie głosowanie dotyczyło sposobu prowadzenia debaty. Opozycja przegrała 204 do 195, więc debata została skrócona. Później nieobecni politycy tłumaczyli, dlaczego nie pojawili się na sali obrad. - PiS i tak postawiłby na swoim. Większym problemem jest to, że opozycja nie wie, jak zareagować na te ustawy - stwierdził Maciej Gdula, przepraszając jednocześnie za brak obecności. Paweł Poncyljusz wyjaśnił, że po prostu się spóźnił. Z kolei Tadeusz Zwiefka musiał opuścić salę, gdy dostał wiadomość o poważnej chorobie bliskiej mu osoby. Grzegorz Napieralski przyznał się, że jest na urlopie za granicą. ""Proszę o zrozumienie. Nie jest to lekceważenie obowiązków poselskich, tylko chęć wynagrodzenia rodzinie wielu nieobecności"" - napisał na Twitterze. Oburzenia nieobecnością posłów nie ukrywał Radomir Szumełda, były szef pomorskiego Komitetu Obrony Demokracji i uczestnik protestu pod sądem w Gdańsku. - Tych 30 posłów zlekceważyło wszystkich, którzy wyszli wczoraj pod sądy. Zlekceważyli niezwykle trudną sytuację, w jakiej znalazła się polska praworządność - mówił Onetowi. W czasie debaty nad projektem ustawy PiS ws. sądów doszło do przepychanki z gościem posłanki Klaudii Jachiry (KO), który przebywał na galerii sejmowej i krzyczał w obronie wolnych sądów. Mężczyzna został wyniesiony z sali przez Straż Marszałkowską. Na posiedzeniu Sejmu, tuż przed godz. 16, pojawił się prezes PiS Jarosław Kaczyński. Szef partii rządzącej na początku grudnia przeszedł niemal dwugodzinną operację wszczepienia endoprotezy stawu kolanowego w miejsce zniszczonej chrząstki główki kości udowej i piszczelowej. Od tamtej pory nie uczestniczył w pracach parlamentu. Prezes PiS przyszedł na głosowanie o kulach i nie zasiadł w pierwszym rzędzie ław poselskich, które zazwyczaj zajmuje. Zamiast tego wybrał miejsce w ławach rządowych. Posłowie nie zgodzili się na odrzucenie kontrowersyjnego projektu, który umożliwia m.in. szersze dyscyplinowanie sędziów. Ustawa trafiła do sejmowej komisji. Za skierowaniem projektu do dalszych prac było 227 posłów, przeciw 214, a jeden z parlamentarzystów się wstrzymał. Sejm zdecydował również, że komisja sprawiedliwości i praw człowieka przedstawi sprawozdanie ws. projektu jeszcze na bieżącym posiedzeniu Izby. Sejmowa komisja sprawiedliwości zdecydowała, że w dyskusji nad procedowanym właśnie projektem z każdego klubu parlamentarnego będzie mogła wypowiedzieć się tylko jedna osoba i jej wypowiedź nie będzie mogła trwać dłużej niż minutę. Mimo wprowadzenia ograniczenia czasowego posłowie nie stosują się do niego. Komisja zaczęła prace nad projektem po godz. 20.30. W dyskusji poświęconej tytułowi projektu wiele osób zwracało uwagę, że nie oddaje on sensu ustawy. Adam Szłapka (KO) zgłosił poprawkę, by tytuł traktował o ""bezkarności polityków PiS"". Poprawka została oddalona. W tym samym punkcie Piotr Zientarski (KO) rozpoczął swoje wystąpienie, w którym podkreślił, że posiada ponad trzydziestoletni staż w adwokaturze, a w swojej pracy bronił opozycji i Kościoła. Mimo odebrania głosu przez szefa komisji Marka Asta (PiS) Zientarski kontynuował swoją wypowiedź. - Adwokaci mogli krytykować system komunistyczny i nic im za to nie groziło – zauważył. Jak podkreślił, teraz sędziowie ""mają być zakneblowani i mają się bać"". - Tego nie było – mówię z pełną odpowiedzialnością – w stanie wojennym, tego, co się dzieje teraz – powiedział poseł KO. Wcześniej z sali w stronę przewodniczącego komisji skierowano uwagę, że on sam Kościoła nie bronił. Ast odparł: ""A co pani wie, co ja broniłem"". Oceniając projekt ustawy, wiceprzewodniczący komisji Krzysztof Paszyk (PSL-Kukiz15) ubolewał nad atmosferą panującą na posiedzeniu komisji. - To nie jest atmosfera do tego, żeby pochylić się merytorycznie nad jakimkolwiek aktem prawnym, a tym bardziej takim, który budzi duże, uzasadnione uwagi. Nie da się inaczej tego projektu określić, jak taki swoistego rodzaju potwór prawny - stwierdził poseł. Odnosząc się do zgłoszonych poprawek, Paszyk uznał, że ""nawet jak ten potwór straci dwa, trzy, może cztery zęby, to nie zmienia faktu, że to dalej jest potwór"". Ze względu na ""dezorganizację prac komisji"" poseł PiS Bartosz Kownacki zgłosił wniosek formalny, zgodnie z którym z każdego klubu parlamentarnego mogła wypowiedzieć się tylko jedna osoba, a jej wypowiedź może trwać maksymalnie minutę. Wcześniej o zdanie w tej kwestii zapytano przedstawiciela Biura Legislacyjnego Sejmu. Zdaniem Biura taki wniosek można było poddać pod głosowanie, jednak samo ograniczanie możliwości wypowiadania się budzi wątpliwości. Wniosek przyjęto głosami posłów PiS. W toku prac nad projektem komisja zaakceptowała już wersję preambuły zaproponowaną w poprawkach. Mówi ona m.in., że nowelizacja zostaje uchwalona ""w poczuciu odpowiedzialności za wymiar sprawiedliwości w RP (...) uznając konieczność poszanowania trójpodziału i równoważenia władz"". - To jest szyderstwo - mówił o preambule Zientarski. Źródło: Onet, PAP",Posiedzenie Komisji Sprawiedliwości i Praw Człowieka ws. ustawy PiS,
https://wiadomosci.onet.pl/kraj/ustawa-dyscyplinujaca-sedziow-przeglosowana-przez-sejm-w-pierwszym-czytaniu/zesctcz,Ustawa dyscyplinująca sędziów przegłosowana przez Sejm w pierwszym czytaniu,"Posłowie nie zgodzili się na odrzucenie kontrowersyjnego projektu, który umożliwia m.in. szersze dyscyplinowanie sędziów. Ustawa jeszcze dzisiaj trafi do sejmowej komisji.","Za skierowaniem projektu do dalszych prac było 227 posłów, przeciw 214, a jeden z parlamentarzystów się wstrzymał. Sejm zdecydował również, że komisja sprawiedliwości i praw człowieka przedstawi sprawozdanie ws. projektu jeszcze na bieżącym posiedzeniu Izby, które trwa do piątku. Jak wynika z nieoficjalnych informacji PAP ze źródeł zbliżonych do komisji sprawiedliwości i praw człowieka, posiedzenie komisji w sprawie rozpatrzenia projektu odbędzie się w czwartek po godz. 19. Głosowanie przed przerwą poprzedziła burzliwa debata. Posłowie opozycji rozwinęli transparent z napisem ""Konstytucja"" a Krzysztof Śmiszek z Lewicy podarł na mównicy projekt ustawy. Straż Marszałkowska wyniosła z sejmowej galerii mężczyznę. - Nie było żadnej reformy systemu sprawiedliwości. Mamy dziś za to kolejną próbę przykrycia spraw, które bulwersują opinię publiczną -mówił szef klubu KO Borys Budka. - Dziś chcecie pogrzebać fundamentalne zasady cywilizacji zachodniej. Po co? Bo chcecie przykryć swoje afery, którymi żyje opinia publiczna. Gdzie wasz Banaś? - pytał. - PiS mówi o reformowanie sądów, więc pokazuje kolejną zmianę, ale to tylko akt zemsty i dowód na to, kim jesteście. Musicie wyszukać winnego, a dzisiaj jest nim sędzia, bo jest niezależny, bo myśli i ma swoje zdanie - mówił lider PSL Kosiniak-Kamysz. - Wasze nieudacznictwo wydłuża sprawy. Mam wrażenie, że pani Przyłębska odbyła więcej obiadów u prezesa Kaczyńskiego niż wydała wyroków TK - zwracał się do polityków PiS Sławomir Neumann (KO). Z kolei projektu nowelizacji bronił m.in. minister sprawiedliwości Zbigniew Ziobro. Podkreślił, że polskie społeczeństwo zasługuje na etycznych sędziów. - Uważamy, że większość sędziów, która jest przyzwoita nie zasługuje na to, aby te czarne owce tam funkcjonowały i czuły się bezkarne - mówił. - My chcemy to znakomite samopoczucie nadzwyczajnej kasty ukrócić na rzecz standardów uczciwości i stworzyć mechanizmy, które będą działać, bo polskie państwo, bo Polacy tego oczekują - powiedział minister sprawiedliwości. Projekt złożony przez PiS przewiduje wprowadzenie odpowiedzialności dyscyplinarnej sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, działania kwestionujące skuteczność powołania sędziego oraz za działania o charakterze politycznym. Projekt nakłada na sędziów i prokuratorów obowiązek poinformowania, do jakich partii należeli przed objęciem stanowiska, w jakich stowarzyszeniach działają oraz o ewentualnie prowadzonych portalach - nawet anonimowo lub pod pseudonimem. Według projektu, zwiększono zakres spraw możliwych do podjęcia przez rzecznika dyscyplinarnego sędziów sądów powszechnych, zaś znaczna część projektu, to zmiany odnoszące się do sędziowskiego samorządu. ""Przedmiotem obrad kolegium i samorządu sędziowskiego nie mogą być sprawy polityczne, w szczególności zakazane jest podejmowanie uchwał wyrażających wrogość wobec innych władz Rzeczypospolitej Polskiej i jej konstytucyjnych organów, a także krytyka podstawowych zasad ustroju RP"" - głosi projekt. Kolejny pakiet zmian dotyczy Sądu Najwyższego. Chodzi m.in. o poszerzenie kompetencji Izby Kontroli Nadzwyczajnej SN o rozstrzyganie spraw w przypadku procesowego kwestionowania statusu sędziego lub jego uprawnienia do sprawowania wymiaru sprawiedliwości. Projekt wprowadza też zmiany w procedurze wyboru I prezesa SN. W środę wieczorem w całej Polsce odbyły się protesty przeciwko proponowanym zmianom.",Sebastian Kaleta i Zbigniew Ziobro,
https://wiadomosci.onet.pl/kraj/powstal-ponadpartyjny-lubelski-zespol-parlamentarny-ale-bez-pis/tq5svvl,"Powstał ponadpartyjny Lubelski Zespół Parlamentarny, ale bez PiS. ""Czekamy na przeprosiny""","Parlamentarzyści wszystkich ugrupowań opozycyjnych zgodzili się przystąpić do reaktywowanego Lubelskiego Zespołu Parlamentarnego. Inicjatywa powstanie bez polityków PiS, którzy - zdaniem polityków opozycji - od kilku tygodni ociągają się z przekazaniem swoich podpisów. Tymczasem działacze PiS podają powód, który ma im uniemożliwić wstąpienie do zespołu.","Równo miesiąc temu lubelski senator Jacek Bury publicznie poinformował o powołaniu Lubelskiego Zespołu Parlamentarnego. Miała to być ponadpartyjna inicjatywa, której celem będzie współpraca ponad podziałami na rzecz lokalnej społeczności. - Chcę, by zespół był miejscem, gdzie wszyscy będą zgodnie pracować - deklarował w listopadzie Jacek Bury, senator KO. Na początku wszystko szło dobrze. Pod wnioskiem o rejestrację podpisali się parlamentarzyści Koalicji Obywatelskiej, PSL, Lewicy i Konfederacji. Zbieraniem podpisów od posłów zajął się Michał Krawczyk. Pozostało przekonać jedynie polityków Prawa i Sprawiedliwości. Krawczyk umówił się z posłem PiS Przemysławem Czarnkiem, że ten zbierze podpisy od przedstawicieli partii rządzącej. - I na tym się skończyło. Od kilku tygodni poseł Czarnek obiecuje przekazać mi te podpisy. Uważam, że jest to gra na czas, więc postanowiłem dziś zarejestrować zespół. W każdym momencie posłowie i senatorowie PiS będą mogli do niego przystąpić - mówi nam Michał Krawczyk, poseł KO. Z kolei Buremu przypadło przekonywanie senatorów. Z nimi również nie poszło łatwo. - Senatorowie Grzegorz Czelej i Józef Zając dotrzymali obietnicy. Obaj złożyli swoje podpisy. Pozostali senatorowie z PiS grają na czas. Grzegorz Bierecki, ironicznie się uśmiechając, powiedział mi, że mają zespół wewnątrz swojego klubu parlamentarnego PiS, do którego zapraszają - mówi w rozmowie z Onetem Jacek Bury, senator KO z Lublina. Tymczasem politycy PiS powołali swój własny Lubelski Zespół Parlamentarny wewnątrz klubu parlamentarnego. Zespół wybrał już swoje władze i zdążył spotkać się pięć razy. Kolejne posiedzenie zaplanowano na 8 stycznia 2020 roku. Okazuje się, że jest konkretny powód, który uniemożliwia posłom PiS przystąpić do ponadpartyjnej Jak nam przekazał były wojewoda lubelski, a obecnie poseł PiS Przemysław Czarnek, zebrane przez niego podpisy zostały wycofane. Dlaczego? - Wszyscy posłowie PiS wycofali swoje podpisy, ponieważ poczuli się dotknięci słowami prezydenta Krzysztofa Żuka. Dopóki nie zostaną przeproszeni, to nie będą zasiadać w zespole pana Krawczyka i pana Burego. W tej sytuacji nie widzimy przesłanek do efektywnej współpracy z PO, której szef struktur wojewódzkich robi tego typu insynuacje - odpowiada na zarzuty Przemysław Czarnek, poseł PiS.",Przemysław Czarnek,
https://wiadomosci.onet.pl/kraj/wladyslaw-kosiniak-kamysz-zawalilismy-sprawe-podczas-porannych-glosowan/ctmfwz9,Władysław Kosiniak-Kamysz: zawaliliśmy sprawę podczas porannych głosowań,"- Opozycja musi uderzyć się we własne piersi – powiedział z mównicy sejmowej Władysław Kosiniak-Kamysz w trakcie debaty nad kontrowersyjną ustawą PiS, która ma dyscyplinować sędziów. Szef PSL odniósł się do przegranego na własne życzenie przez opozycję głosowania ws. sądów. Część posłów Koalicji Obywatelskiej, SLD i PSL nie przyszła na głosowanie. Co więcej, opozycja oddała też pole w drugim głosowaniu i straciła czas na zadawanie pytań. - Dzisiaj zawaliliśmy sprawę podczas porannych głosowań. To się nie może więcej powtórzyć – apelował Kosiniak-Kamysz.",,,
https://wiadomosci.onet.pl/kraj/ustawa-pis-dyscyplinujaca-sedziow-opozycja-przegrywa-na-wlasne-zyczenie/50bby4m,"Opozycja przegrywa na własne życzenie. ""Powiedzcie, że to tylko koszmarny sen""","Opozycja mogła wyrzucić do kosza kontrowersyjną ustawę PiS, która ma dyscyplinować sędziów. Tyle tylko, że wielu posłów Koalicji Obywatelskiej, SLD i PSL nie przyszło na głosowanie. - Można było wygrać. Tylko trzeba być w pracy - napisał Szymon Hołownia. - Prawdziwy skandal - dodaje Eliza Michalik. Komentatorzy nie ukryją oburzenia postawą opozycji.","W sejmowym porannym zamieszaniu opozycja przegrała głosowanie 201 do 193. Wystarczyłoby dziewięciu więcej opozycyjnych posłów na sali, a popołudniowa debata wyglądałaby zupełnie inaczej. Ale posłów opozycji na sali nie było. Nie wzięło udziału w głosowaniu: Jedenastu posłów KO: Jerzy Borowczak, Joanna Kluzik-Rostkowska, Joanna Frydrych, Jerzy Hardie-Douglas, Tomasz Kostuś, Gabriela Lenartowicz, Jagna Marczułajtis-Walczak, Grzegorz Napieralski, Paweł Poncyljusz, Witold Zembaczyński i Tadeusz Zwiefka. Dwunastu posłów Lewicy: Magdalena Biejat, Monika Falej, Maciej Gdula, Maciej Kopiec, Katarzyna Kotula,Anita Dziedzic-Kucharska,Marcin Kulasek, Wanda Nowicka, Andrzej Rozenek, Andrzej Szejna, Katarzyna Ueberhan i Anna Maria Żukowska. Siedmiu posłów PSL-Kukiz '15: Jolanta Fedak, Paweł Kukiz, Dariusz Kurzawa, Radosław Lubczyk, Jarosław Sachajko, Czesław Siekierski, Piotr Zgorzelski I dwójka posłów Konfederacji: Janusz Korwin-Mikke i Robert Winnicki. Publicyści oraz niektórzy politycy ostro komentują zachowanie opozycji. ""Opozycja właśnie przegrała 195:204 głosowanie ws. trybu procedowania ustawy kagańcowej (tej w sprawie której tysiące ludzi wczoraj wyszło na ulice!). Będzie debata, 5-min wystąpienia + ograniczona liczba pytań. Można było wygrać. Tylko trzeba być w pracy"" - napisał Szymon Hołownia, kandydat na prezydenta. ""I to jest prawdziwy skandal: gdyby wszyscy posłowie PO i Lewicy przyszli do pracy i zrobili to, za co biorą pieniądze, ustawa „kagańcowa” nie byłaby dziś procedowania w sejmie"" - komentuje Eliza Michalik. ""Żal niestety... wielki"" - napisała prezydent Gdańska Aleksandra Dulkiewicz. ""Jak rozumiem politycy opozycji nie przyszli na głosowanie ws. ustawy represyjnej, ponieważ w tym czasie w studiach telewizyjnych przekonywali, że łamana jest Konstytucja, PiS niszczy państwo, a Andrzej Duda stanie przed Trybunałem Stanu"" - komentuje dziennikarz Onetu Janusz Schwertner.","Od lewej: Paweł Kukiz, Grzegorz Schetyna i Włodzimierz Czarzasty",
https://wiadomosci.onet.pl/tylko-w-onecie/opozycja-pomaga-jaroslawowi-kaczynskiemu-komentarz-andrzeja-stankiewicza/56425cq,Opozycja pomaga Kaczyńskiemu [KOMENTARZ],"To największa kompromitacja opozycji w tej kadencji parlamentu. Prominentni politycy PO i SLD wzywali w środę do udziału w protestach przeciwko ustawie PiS, dyscyplinującej sędziów. A wczoraj, gdy opozycja mogła tę ustawę wyrzucić do kosza, wielu posłów Platformy i lewicy nie przyszło na głosowanie. Dlatego ustawa trafiła do dalszych prac.","Po co namawiać zwolenników opozycji, by wychodzili na ulicę w obronie sędziów, których PiS chce wziąć pod but? Na zdrowy rozum po to, aby utrącić owe przepisy, które opozycja nazywa „ustawą kagańcową”. Patrząc jednak na rozwój wydarzeń podczas wczorajszego posiedzenia Sejmu, na którym ustawa owa po raz pierwszy trafiła pod obrady, można dojść do wniosku, że opozycja zdrowym rozsądkiem nie grzeszy. W kluczowym głosowaniu nad losem tej ustawy wynik brzmiał: 204 posłów za ustawą, 195 przeciw. Znaczy to, że gdyby na sali było raptem 10 posłów opozycji więcej, ustawa trafiłaby do kosza. Owe 10 osób to nie jest duży wysiłek mobilizacyjny, biorąc pod uwagę liczbę pustych foteli w ławach opozycji. W głosowaniu nie wzięło udziału 10 posłów Koalicji Obywatelskiej (czyli Platformy z przystawkami), 8 z Lewicy oraz 9 z klubu PSL/Kukiz. Wszystko wskazuje na to, że posłowie opozycji — głównie PO i lewicy, bo to jednoznacznie antypisowskie ugrupowania — nie zauważyli, że po wyborach sytuacja polityczna jest już inna. Jarosław Kaczynski nie rządzi jednoosobowo Sejmem ani — tym bardziej — Senatem, jak to było przez ostatnie cztery lata. W Sejmie PiS ma większość tylko dzięki głosom partii Jarosława Gowina i Zbigniewa Ziobry. Między tymi trzema panami czasem trzeszczy, co jest dla opozycji szansą na sejmowe sukcesy — to po pierwsze. Po wtóre, obóz władzy ma krótką ławkę i wielu posłów weszło do rządu, a więc nie zawsze są w stanie dotrzeć na głosowania. Przy nieznacznej przewadze PiS z Ziobrą i Gowinem w Sejmie — raptem pięć głosów — każda taka nieobecność jest szansą dla opozycji. Tak też było i w czwartek. Arytmetycznie rzecz biorąc, opozycja mogła przegłosować władzę i wyrzucić jej sztandarowy, kontrowersyjny projekt do kosza. Sama w to nie wierzyła, nie zmobilizowała się — i jej kompromitacja jest tym większa. Jarosław Kaczyński nie mógłby oczekiwać większej pomocy. Może być oczywiście tak, że taka absencja i przegrane głosowanie nie jest efektem lenistwa i marazmu, tylko pochodną tarć wewnętrznych po stronie opozycji. Na pewno szwankuje współpraca PO z lewicą — po wspólnym, nieudanym starcie w wyborach europejskich i nieeleganckim rozwodzie, nie ma dziś zaufania między tymi formacjami. W dodatku Platforma ma kłopot sama ze sobą. Nowym szefem klubu został Borys Budka, który wkrótce stanie do wyścigu o fotel szefa PO. Stronnikom Grzegorza Schetyny nie musi zależeć na pełnej mobilizacji i sukcesach Budki jako szefa klubu. Nie zmienia to faktu, że politycy opozycji tym jednym głosowaniem pokazali swym zwolennikom gorzką prawdę. Że co prawda powinni wychodzić na ulicę, ale tylko po to, by przekonać PiS do zmiany polityki. Na opozycję ewidentnie nie mają co liczyć.",Szef PO Gregorz Schetyna i szef klubu PO Borys Budka w Sejmie,
https://wiadomosci.onet.pl/kraj/kielce-radni-swietokrzyskiego-sejmiku-wybiora-w-koncu-wicemarszalka/snpfb6y,Koniec sporu w obozie PiS? Będzie trzecie podejście do wyboru wicemarszałka świętokrzyskiego,"Na jutro zwołano sesję świętokrzyskiego sejmiku. Radni po raz trzeci spróbują wybrać wicemarszałka województwa. Do tej pory kandydat PiS na to stanowisko Marek Bogusławski nie mógł liczyć na poparcie radnych, nawet tych ze swojego obozu.","Przypomnijmy, że wybór drugiego wicemarszałka województwa świętokrzyskiego jest konieczny, bo wymaga tego zmieniony ostatnio statut. Zgodnie z nowymi zapisami zarząd regionu musi składać się z marszałka, dwóch wicemarszałków i dwóch członków zarządu, a do tej pory wicemarszałek był tylko jeden. Problem w tym, że PiS, które ma większość w sejmiku, jak na razie nie potrafiło się porozumieć w tej sprawie. Zamieszanie wokół stanowiska wicemarszałka województwa świętokrzyskiego trwa od 13 listopada. Wówczas podczas sesji radni najpierw odwołali z funkcji członka zarządu Marka Bogusławskiego po to, by później, wydawało się bez przeszkód wybrać go na wicemarszałka. Kandydat PiS nie uzyskał jednak wymaganej większości głosów. Oznaczało to, że nie otrzymał nawet poparcia wszystkich swoich klubowych kolegów. Taka sytuacja powtórzyła się na kolejnej sesji, która miała miejsce 10 grudnia. Stąd decyzja o zwołaniu sesji nadzwyczajnej. Jej początek zaplanowano na jutro na godz. 11. W porządku obrad, poza sprawami porządkowymi, jest tylko jeden punkt – dotyczący wyboru wicemarszałka. - Naszym kandydatem znowu będzie Marek Bogusławski. Tym razem nie powinno być żadnych niespodzianek jeśli chodzi o głosowanie – mówi Onetowi jeden z działaczy PiS w Świętokrzyskiem.",Zarząd województwa świętokrzyskiego,
https://wiadomosci.onet.pl/tylko-w-onecie/ustawa-dyscyplinujaca-sedziow-andrzej-rozenek-komentuje-w-onet-rano/rxyx3dm,"Andrzej Rozenek żartuje w ""Onet Rano."": zdradzę gigantyczną tajemnicę tej władzy","- Byłem wczoraj na proteście pod sądem w Piasecznie. Przyszło ponad 400 osób, co jest naprawdę niezłym wynikiem - powiedział w ""Onet Rano."" Andrzej Rozenek, pytany przez Piotra Kędzierskiego o demonstracje przeciw projektowi ustawy mającej dyscyplinować sędziów, które odbyły się w dziesiątkach polskich miast. - Ludzie znowu czują, że dzieje się coś bardzo złego – stwierdził polityk Lewicy. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/piec-rzeczy-ktore-warto-zapamietac-z-dzisiejszego-dnia/777xx4x,"Pięć rzeczy, które warto zapamiętać z dzisiejszego dnia","Dzisiejszy dzień minął pod znakiem sądów - w całej Polsce odbyły się manifestacje w obronie niezależnych i niezawisłych sądów oraz protesty wobec zmian w sądownictwie, które planuje wprowadzić PiS. Tzw. projekt ""ustawy dyscyplinującej"" ma zostać - jak ustalił Onet - poważnie złagodzony. Senat odrzucił nowelizację ustawy o podatku akcyzowym, podnoszącą o 10 proc. stawki tego podatku na alkohole i wyroby tytoniowe. Katowicki sąd zdecydował, że Kamil Durczok nie trafi do aresztu. Co jeszcze wydarzyło się dziś? Zobacz nasze zestawienie najważniejszych wydarzeń.","W dziesiątkach polskich miast odbyły się demonstracje przeciw projektowi ustawy mającej dyscyplinować sędziów. Złożona przez PiS nowelizacja przewiduje m.in. możliwość karania za podważanie skuteczności powołania innego sędziego czy za działalność polityczną. W Warszawie wśród protestujących byli m.in. marszałek Senatu Tomasz Grodzki i były prezydent RP Bronisław Komorowski. Zabrakło natomiast Donalda Tuska, który zapowiadał swoją obecność na manifestacji w Gdańsku. Projekt nowelizacji przepisów dotyczących sądów złożony w ubiegły czwartek przez posłów PiS ma zostać poważnie złagodzony – ustalił Onet. Sygnał miał wysłać m.in. prezydent Andrzej Duda. Najpoważniejsze zastrzeżenia zarówno głowy państwa, jak i koalicyjnego Porozumienia mają dotyczyć przepisów karania sędziów za ich aktywność publiczną. Szczegóły projektu autorstwa bliskich współpracowników ministra sprawiedliwości Zbigniewa Ziobro nie były wcześniej konsultowane ani z partią Jarosława Gowina, ani jak – twierdzą nieoficjalnie współpracownicy prezydenta – z samym Andrzejem Dudą. Jeśli poprawki łagodzące ten projekt nie zostaną uwzględnione przez Solidarną Polskę to mogą one w ostateczności zostać zgłoszone samodzielnie podczas prac sejmowych. W PiS jest plan, by projekt został uchwalony na posiedzeniu Sejmu jeszcze w tym tygodniu. Prace zwolnią jednak w Senacie, w którym opozycja ma większość Senat odrzucił nowelizację ustawy o podatku akcyzowym, podnoszącą o 10 proc. stawki tego podatku na alkohole i wyroby tytoniowe. Wniosek o odrzucenie ustawy złożyli senatorowie KO, a dzisiaj poparła go komisja budżetu i finansów publicznych. Za odrzuceniem nowelizacji głosowało 51 senatorów, przeciw było 46, nikt nie wstrzymał się od głosu. Kamil Durczok nie trafi do aresztu. Tak zdecydował katowicki sąd, który rozpatrywał dzisiaj zażalenie prokuratury na wcześniejszą decyzję sądu pierwszej instancji o braku aresztu dla dziennikarza. Kamil Durczok, który usłyszał zarzuty dotyczące oszustwa i podrobienia weksla, pozostanie na wolności. Dziennikarz wydał wczoraj oświadczenie, w którym apelował, by nie ferować w jego sprawie wyroków, nie znając szczegółów.",19c17270 - WARSZAWA SPOTKANIE ŚWIĘTA PARA PREZYDENCKA ŻOŁNIERZE (Andrzej Duda),
https://wiadomosci.onet.pl/kraj/tusk-o-zakupach-rosyjskiego-wegla-dla-mnie-merytorycznie-to-jest-zdrada-stanu/n267z8l,Tusk o zakupach rosyjskiego węgla: dla mnie merytorycznie to jest zdrada stanu,Spowalnianie procesu odchodzenia od węgla oznacza śmierć kolejnych tysięcy polskich dzieci - powiedział w Gdańsku b. premier i b. przewodniczący Rady Europejskiej Donald Tusk podczas promocji swojej książki pt. „Szczerze” w Europejskim Centrum Solidarności.,"B. premier odniósł się do postawy rządu podczas ubiegłotygodniowego szczytu UE w Brukseli. Przywódcy unijni porozumieli się wówczas ws. osiągnięcia przez UE neutralności klimatycznej do 2050 r. Polska, jak podkreślono we wnioskach, nie mogła ""zobowiązać się do realizacji tego celu"" na tym etapie. Szefowie państw i rządów mają wrócić do tej sprawy w czerwcu przyszłego roku. - Dziś po raz pierwszy przyjęto inną logikę – niekarania finansowego – tylko oferowania bardzo dużych pieniędzy na przyspieszenie inwestycji, które pozwolą odejść od węgla. Nowoczesne podejście wymagałoby jednego, i to byłoby zwycięstwo: idziemy w tym samy tempie co Europa, albo staramy się iść nawet szybciej, ale oczekujemy dużo większych środków. Trzeba było więc walczyć nie o spowolnienie, bo ono oznacza śmierć kolejnych tysięcy polskich dzieci od smogu - ocenił Tusk. Jego zdaniem, ""każdy, kto uważa, że trzeba robić to wolniej bierze na siebie bezpośrednią odpowiedzialność za tragedię polskich rodzin"". ""40 tysięcy ludzi umiera rocznie w Polsce w związku z zatruciem powietrza i smogiem. To nie są moje dane, padły one w wystąpieniu premiera Mateusza Morawieckiego"" - zaznaczył b. szef Rady Europejskiej. Tusk uważa, że w tej sytuacji ""należałoby na głowie stanąć, żeby to odchodzenie od węgla przyspieszyć, a równocześnie stanąć na głowie, żeby dostać na to, jak najwięcej pieniędzy z Unii Europejskiej"".",Donald Tusk,
https://wiadomosci.onet.pl/kraj/grodzki-o-ustawie-pis-rzad-francuski-jest-bardzo-zaniepokojony/tfbtpce,Grodzki o ustawie PiS: rząd francuski jest bardzo zaniepokojony,"Ambasador Francji Frederic Billet objaśnił mi, że autorzy projektu PiS ws. zmian w sądownictwie, ""wyrywkowo"" cytują prawo francuskie; niezawisłość sędziów we Francji nigdy nie jest podważana - powiedział marszałek Senatu Tomasz Grodzki.","Posłowie PiS złożyli w ubiegłym tygodniu obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze. Autorzy projektu chcą ograniczyć sędziom możliwość podważania działań innych sędziów. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - mówił Jan Kanthak. Politycy PiS wielokrotnie przekonywali, że podobne rozwiązania do tych przedstawionych w projekcie są m.in. we Francji. Mówił o tym m.in. premier Mateusz Morawiecki, wicemarszałek Sejmu Ryszard Terlecki, wiceminister sprawiedliwości Sebastian Kaleta czy rzecznik rządu Piotr Müller. Tomasz Grodzki spotkał się z ambasadorem Francji Fredericem Billetem. Marszałek Senatu był pytany, czy podczas spotkania poruszono kwestię projektu PiS dot. zmian w sądownictwie. - Pan ambasador poruszył ten temat, ponieważ rząd francuski jest bardzo zaniepokojony. Ambasador objaśnił mi dość detalicznie, że to, na co powołują się autorzy tych zmian, to wyrywkowe cytowanie prawa, które de facto brzmi zupełnie inaczej. Niezawisłość sędziów nigdy we Francji nie jest podważana - powiedział. Grodzki poinformował, że ambasador Francji zaoferował się, iż - jeżeli będzie potrzeba - to do Polski mogą przyjechać eksperci sądowi z Francji, którzy ""dokładnie wytłumaczą, że jest odwrotnie, niż to, co podają ci młodzi ludzie, autorzy tej niebezpiecznej inicjatywy legislacyjnej"". Szef klubu PiS Ryszard Terlecki poinformował, że prawdopodobnie w czwartek Sejm przeprowadzi pierwsze czytanie projektu zmian w ustawach Prawo o ustroju sądów powszechnych oraz ustawy o Sądzie Najwyższym. Do projektu sporządzona została opinia BAS. Stwierdzono w niej m.in., że proponowane przepisy dotyczące kwestii dyscyplinarnych rodzą poważne ryzyko stwierdzenia naruszenia zasady niezależności sądów i niezawisłości sędziów.",Marszałek Senatu prof. Tomasz Grodzki,
https://wiadomosci.onet.pl/tylko-w-onecie/ustawa-dyscyplinujaca-sedziow-duda-i-gowin-chca-zmian-w-projekcie-ziobry/xngt4ts,"""Dyscyplinowanie"" sędziów do poprawki. Zmian w ustawie chcą Duda i Gowin",Projekt nowelizacji przepisów dotyczących sądów złożony w ubiegły czwartek przez posłów PiS ma zostać poważnie złagodzony – ustalił Onet. Sygnał miał wysłać m.in. prezydent Andrzej Duda.,"............................................. Dziś o 12:30 rozpoczną się prace nad tzw. ustawą dyscyplinującą sędziów - poinformował w nocy portal 300polityka. Informacja ta pojawiła się na stronie Kancelarii Sejmu przed północą. Jak przypomniano, Politycy PiS zapowiadali, że do projektu zgłoszone zostaną poprawki autorstwa Ministerstwa Sprawiedliwości i Porozumienia. II czytanie zaplanowano już na piątek rano, a głosowanie ma się odbyć kilka godzin później. ........................................................... Sporo zamieszania w obozie władzy wywołał złożony w czwartek w Sejmie przez klub Prawa i Sprawiedliwości obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze. Projekt zmienia sposób wyboru I prezesa SN. Umożliwia prezydentowi, w razie paraliżu proceduralnego, wskazanie sędziego SN, który przeprowadzi wybór nowego prezesa. Ponadto – czego publicznie nie kryją prominentni politycy PiS – nowe przepisy mają dyscyplinować sędziów, którzy przekraczają swoje uprawnienia oraz publicznie demonstrują swoje poglądy polityczne. Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów. Wśród proponowanych sankcji jest m.in. przeniesienie na inne stanowisko służbowe, złożenie z urzędu oraz kary finansowe. Kary te miałaby orzekać Izba Dyscyplinarna Sądu Najwyższego i rzecznicy dyscyplinarni. Właśnie możliwe sankcje, mające na celu dyscyplinowanie sędziów są – jak nieoficjalnie dowiedział się Onet – punktem spornym w obozie władzy. Swoje „stanowcze nie” wobec niektórych pomysłów na karanie sędziów zgłosił jeden z koalicjantów, wicepremier Jarosław Gowin. Jak się okazuje, nikt nie konsultował z nim szczegółowych zapisów, które znalazły się w projekcie, co było jednym z głównych punktów wczorajszej narady liderów Zjednoczonej Prawicy w siedzibie PiS na Nowogrodzkiej. ""Nie byliśmy rzeczywiście uprzedzeni o tym, że stanie się to w takiej formie"" – przyznaje poseł Porozumienia Kamil Bortniczuk. Jak dodaje, na ostatnim posiedzeniu Rady Ministrów pojawiła się jedynie bardzo ogólna informacja, że część klubu parlamentarnego PiS wyraża wolę zgłoszenia takiego projektu. Ale o szczegółach zgłaszanych przepisów nie było mowy. Porozumienie, którego liderem jest wicepremier Jarosław Gowin, już zapowiedziało złożenie poprawek do projektu, który miałby złagodzić niektóre przepisy dotyczące ""niezdyscyplinowanych"" sędziów. Jednak główny kierunek zmian w sądownictwie zawarty w nowych przepisach, w tym tzw. bezpiecznik uniemożliwiający paraliż przy wyborze I Prezesa Sądu Najwyższego jest przez koalicjanta akceptowalny i ma być zachowany. Jak twierdzą źródła Onetu, zastrzeżenia podobnej natury do najbardziej kontrowersyjnych przepisów zawartych w projekcie przedstawił kierownictwu PiS także prezydent Andrzej Duda. Nasi rozmówcy z otoczenia głowy państwa potwierdzają nieoficjalnie, że także prezydent nie był o szczegółach nowelizacji w pełni poinformowany. - Projekt złożony w czwartek można powiedzieć, że jest już nieaktualny, a zmiany, które zostały przez prezydenta Andrzeja Dudę zasugerowane zapewne znajdą swoje odzwierciedlenie w poprawkach do projektu – mówi nasz informator. Jak dodaje, generalny kierunek zmian – w ocenie głowy państwa – jest słuszny, natomiast pewne zapisy budzą wątpliwości natury konstytucyjnej i muszą być zmienione. Sąd Najwyższy wydał we wtorek obszerną, liczącą ponad 40 stron opinię dot. projektu Prawa i Sprawiedliwości. ""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - czytamy. Jak dodano w tych uwagach, nawiązując do okresu stanu wojennego ""ówczesny ustawodawca mimo oczywistej sprzeczności dekretu Rady Państwa z dnia 12 grudnia 1981 r. o stanie wojennym z Konstytucją PRL, również oczekiwał od polskich sędziów ślepego posłuszeństwa treści przepisów zrównanych mocą z ustawą.",Prezydent Andrzej Duda,
https://wiadomosci.onet.pl/tylko-w-onecie/wybory-prezydenckie-2020-michal-kaminski-w-pis-panuje-przekonanie-ze-trzeba-zrobic/gsn25bk,"Kamiński: w PiS panuje przekonanie, że trzeba zrobić wszystko, by wygrać wybory prezydenckie","- Mam wrażenie, że w PiS panuje przekonanie, że trzeba zrobić wszystko, by wygrać wybory prezydenckie. Oni zdają sobie sprawę, że do tego potrzebują zastraszenia sędziów - powiedział w rozmowie z Onetem Michał Kamiński.",,,
https://wiadomosci.onet.pl/tylko-w-onecie/projekt-pis-dotyczacy-sedziow-michal-kaminski-zmierzamy-w-kierunku-panstwa/s1fx5vf,Michał Kamiński: zmierzamy w kierunku państwa totalitarnego,"- Ta opinia (opinia Sądu Najwyższego o projekcie PiS dot. ustroju sądów i SN) jest bezprecedensowa w swojej ostrości i w pełni się z nią zgadzam - ocenił w rozmowie z Onetem poseł Michał Kamiński. - Dzisiaj władza rozkazuje badać poglądy polityczne sędziów. To świadczy o tym, że truchtem zmierzamy w kierunku państwa totalitarnego. Nic prokuraturze do tego, jakie poglądy polityczne mają sędziowie w Polsce - dodał Kamiński.",,,
https://wiadomosci.onet.pl/kraj/biuro-analiz-sejmowych-ostro-o-projekcie-pis-powazne-ryzyko/k805cv3,Biuro Analiz Sejmowych ostro o projekcie PiS: poważne ryzyko,"To naruszenie zasady pierwszeństwa prawa UE przed prawem polskim - tak wynika z analizy projektu ustawy dyscyplinującej sędziów, którą chce wprowadzić PiS. O sprawie pisze RMF FM.","Biuro Analiz Sejmowych przedstawiło ponad 60-stronnicową analizę ustawy PiS wykazując, że większość zapisów ""rodzi poważne ryzyko stwierdzenia naruszenia zasady niezależności, bezstronności sądów, niezawisłości sędziów"" - czytamy na stronach radia. A Polska jest zobowiązana do bezwzględnego przestrzegania prawa wspólnoty. Według orzeczenia Trybunału Sprawiedliwości Unii Europejskiej sądy krajowe mają prawo odstąpić od stosowania prawa krajowego, jeśli stoi ono w sprzeczności z prawem UE. Prawo krajowe musi być stosowane bowiem z poszanowaniem prawa europejskiego. Nie tylko data zgłoszenia projektu nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego - można było przeczytać w uwagach SN do projektu PiS ws. ustroju sądów. Jak dodano, sprzeczność projektu z prawem europejskim prowadzić może nawet do opuszczenia UE. Obszerny projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze - przygotowany przez posłów PiS - w został złożony w Sejmie.""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - zaznaczono w obszernych - liczących ponad 40 stron - uwagach Sądu Najwyższego do tego projektu. Uwagi SN przygotowane w poniedziałek, we wtorek zostały przekazane mediom.",Sejm,
https://wiadomosci.onet.pl/tylko-w-onecie/projekt-ws-dyscyplinowania-sedziow-wojciech-skurkiewicz-komentuje/ktp1vlh,Skurkiewicz o projekcie dot. dyscyplinowania sędziów: chcemy zapobiec anarchizacji tego środowiska,"- Chcemy zapobiec anarchizacji tego środowiska - mówił Wojciech Skurkiewicz na temat projektu dot. dyscyplinowania sędziów. - Mam nieodparte wrażenie, że sędziowie odmawiają sprawowania mandatu władzy ustawodawczej. (...) Próbują ubierać się w szaty władzy, która stanowi prawo w Polsce - powiedział gość Marcina Zawady. - Nie może być tak, że sędziowie będą decydowali, jak ma funkcjonować państwo - dodał senator PiS.",,,
https://wiadomosci.onet.pl/kraj/sad-najwyzszy-ostro-o-projekcie-pis-u-o-co-chodzi-w-kontrowersyjnej-ustawie/b1gnmde,Sąd Najwyższy ostro o projekcie PiS-u. O co chodzi w kontrowersyjnej ustawie?,"Sąd Najwyższy skrytykował dziś projekt PiS-u o ustroju sądów i Sądzie Najwyższym, a także o sądach administracyjnych, wojskowych i prokuraturze. - Wpisuje się w logikę, jaką kierowano się przy wprowadzaniu stanu wojennego - czytamy w opinii SN. Jak dodano, sprzeczność projektu z prawem europejskim prowadzić może nawet do opuszczenia UE. Co tak naprawdę znajduje się w kontrowersyjnym projekcie, który w zeszłym tygodniu złożyli w Sejmie posłowie PiS?","Chodzi na przykład o roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd. - W ustawie, którą skierowaliśmy do laski marszałkowskiej, przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. Autorzy projektu chcą w ten sposób ograniczyć sędziom możliwość podważania działań innych sędziów. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał Kanthak. - Sędziowie wyłonieni przez demokratyczną Krajową Radę Sądownictwa mogliby podważać sędziów, którzy zostali powołani przez Radę Państwa i na odwrót, sędziowie powołani przez Radę Państwa mogliby kontestować sędziów powołanych przez demokratyczną KRS - tłumaczył. - Fakt złożenia projektu wynika z bardzo głębokiego zaniepokojenia tym, co robią w swoich działaniach niektórzy sędziowie - mówił poseł PiS, wiceminister sprawiedliwości Sebastian Kaleta. - Sędzia powinien oceniać wyrok innego sędziego, jeśli jest skierowana apelacja lub inny środek zaskarżenia, natomiast nie ma kompetencji aby oceniać, czy dany sędzia może wykonywać władzę sędziowską - dodał. Sędziów w Polsce powołuje prezydent. Jest to regulowany ustawą zasadniczą przywilej prezydenta. - Niestety niektórzy sędziowie przyjmują bardzo niebezpieczną dla stabilności stosunków prawnych w Polsce logikę, wedle której każdy sędzia może podważać możliwość orzekania przez innego sędziego - zaznaczył Kaleta. Zwrócił uwagę, że Polsce jest nadal około 700 sędziów powołanych przez Radę Państwa PRL i ""stosując tę logikę, można podważyć wszystkie wyroki, które ci sędziowie wydawali przez 30 lat"". - Do takiego chaosu prawnego państwo polskie nie może dopuścić - podkreślił. Wśród proponowanych sankcji jest m.in. przeniesienie na inne stanowisko służbowe, złożenie z urzędu oraz kary finansowe. Kary te będzie orzekać Izba Dyscyplinarna Sądu Najwyższego i rzecznicy dyscyplinarni. Projekt, jak dodał Kaleta, ma również zabezpieczyć ""ciągłość funkcjonowania Sądu Najwyższego na wypadek, gdyby w Sądzie Najwyższym nie wszyscy sędziowie tego sądu byli respektowani przez I Prezes SN jako sędziowie Sądu Najwyższego"". Chodzi o to, by uniknąć sparaliżowania wyboru nowego I Prezesa SN po zakończeniu kadencji Małgorzaty Gersdorf. - Jeśli Sąd Najwyższy nie przeprowadzi prawidłowo procedury wskazania kandydatów prezydentowi, to wedle naszej propozycji prezydent po upływie kadencji I Prezes wskaże p.o. I Prezesa SN, aby ten jak najszybciej przeprowadził zgodnie z przepisami prawa to zgromadzenie, aby Sąd Najwyższy mógł funkcjonować i nie był sparaliżowany - wyjaśnił Kaleta. - Zależy nam, by sądownictwo funkcjonowało stabilnie - przekonywał wiceminister sprawiedliwości. - By sędziowie oceniali wyroki, a nie samych sędziów. Ponieważ wzywanie sędziów przez innych sędziów do wstrzymania się od orzekania jest de facto atakiem na niezawisłość tych sędziów, na których się naciska, przy przestali pracować - dodał. Poseł Jacek Ozdoba poinformował, że w myśl projektu sędziowie będą też mieli obowiązek oświadczenia, w jakich stowarzyszeniach i fundacjach działają oraz do jakich partii należeli przed objęciem funkcji sędziego. Będą też zobligowani do ujawnienia nicku, pod którym zabierają głos na portalach społecznościowych ""w tematach politycznych i okołopolitycznych"". - To jest dbanie o to, by sędzia zarówno na sali rozpraw, jak i wtedy, gdy zdejmuje togę, zachowywał apolityczność i nie uczestniczył w sporze politycznym - wyjaśniał Ozdoba. Kaleta zaznaczył, że projekt nie daje żadnych nowych kompetencji władzy ustawodawczej lub wykonawczej, poza istniejącymi prerogatywami prezydenta. Dodał, że proponowane przepisy są wzorowane na tych, które funkcjonują w innych państwach UE. Sąd Najwyższy wydał dziś obszerną, liczącą ponad 40 stron opinię dot. projektu Prawa i Sprawiedliwości. ""Co znamienne, opiniowany projekt został ogłoszony na stronach Sejmu w nocy z 12 na 13 grudnia 2019 r. Nie tylko jednak data jego zgłoszenia nawiązuje do najbardziej niechlubnych kart polskiej historii. Filozofia opiniowanego przedłożenia wpisuje się bowiem w logikę, jaką kierowano się przy wprowadzaniu stanu wojennego"" - czytamy. Jak dodano w tych uwagach, nawiązując do okresu stanu wojennego ""ówczesny ustawodawca mimo oczywistej sprzeczności dekretu Rady Państwa z dnia 12 grudnia 1981 r. o stanie wojennym z Konstytucją PRL, również oczekiwał od polskich sędziów ślepego posłuszeństwa treści przepisów zrównanych mocą z ustawą"". ""Podkreślenia wymaga, że formułowane obecnie w przestrzeni publicznej przez najwyższych przedstawicieli władzy ustawodawczej i wykonawczej zarzuty dotyczące sędziów stanu wojennego, sprowadzają się do tego, że stosowali oni dekret o stanie wojennym, bez uwzględnienia jego sprzeczności z normami wyższego rzędu. W istocie do tego samego dąży projektodawca, proponując surowe kary dyscyplinarne za odmowę stosowania przepisów sprzecznych z prawem europejskim i stosowanie wyroków Trybunału Sprawiedliwości UE"" - podkreślił SN. W ocenie SN sprzeczność pomiędzy prawem polskim a unijnym, jaką projektodawca zamierza wywołać, z dużym prawdopodobieństwem prowadzić będzie do wszczęcia przez instytucje Unii Europejskiej procedury o stwierdzenie uchybienia zobowiązaniom wynikającym z traktatów, a w dłuższej perspektywie – do konieczności opuszczenia Unii Europejskiej. ""Ewidentnym celem projektu jest także doprowadzenie do obsadzenia urzędu I prezesa SN przez urzędującego Prezydenta RP, na wypadek, gdyby przegrał on wybory prezydenckie w 2020 r. Obsadzenie odpowiednią osobą funkcji I prezesa pozwoliłby na przejęcie, przynajmniej wizerunkowej kontroli nad Sądem Najwyższym oraz, co ważniejsze, realnej kontroli nad Trybunałem Stanu"" - dodano w uwagach SN.","Od lewej: Jacek Ozdoba, Jan Kanthak, Sebastian Kaleta",
https://wiadomosci.onet.pl/kraj/mateusz-morawiecki-odpowiada-na-fale-krytyki-pomyslu-pis-ws-dyscyplinowania-sedziow-w/gc83f3d,Mateusz Morawiecki odpowiada na falę krytyki pomysłu PiS ws. dyscyplinowania sędziów w Polsce,"- Chaos w sądownictwie. Żadne poważne państwo nie może sobie na to pozwolić. Warto przypomnieć środowisku sędziowskiemu, jakie standardy panują w Europie Zachodniej. Nasza propozycja czerpie z rozwiązań francuskich czy niemieckich. W Niemczech są dla sędziów m.in. konsekwencje prawne. Musimy zabezpieczyć porządek w wymiarze sprawiedliwości - oświadczył premier, odnosząc się do silnego sprzeciwu środowiska sędziowskiego wobec planów PiS.","Dziś SN wydał opinię o projekcie PiS, oceniając, że ""wpisuje się w logikę, jaką kierowano się przy wprowadzaniu stanu wojennego"". Do zarzutów odniósł się premier. - Zastanówmy się, jakie poważne państwo, np. zachodniej Europy, mogłoby sobie pozwolić na to, że jedni sędziowie kwestionują możliwość powoływania oraz wydawania wyroków, podejmowania decyzji przez innych sędziów. Do jakiego stanu taka sytuacja by prowadziła. Taka sytuacja prowadziłaby do stanu chaosu w sądownictwie - oświadczył premier w KPRM. - I żadne poważne państwo oczywiście na coś takiego nie może sobie pozwolić. W związku z tym warto, żeby przypomnieć środowisku sędziowskiemu, jakie standardy panują w Europie Zachodniej. W Europie Zachodniej, na której bazujemy nasze zmiany, które się teraz pojawiły jako propozycja w Sejmie, a przede wszystkim w oparciu o ustawy niemiecką i francuską, otóż tam panują zdecydowanie zasady apolityczności sędziów - mówił w trakcie konferencji Morawiecki. - Zwróćcie państwo uwagę na ustawę francuską. W ustawie francuskiej wprost jest napisane, że sędzia nie może się angażować w takie działania, w jakie angażują się niestety niektórzy, nieliczni na szczęście, sędziowie w Polsce. W związku z tym, żeby zapobiec temu chaosowi, w jakimś sensie też bałaganowi w tym obszarze wymiaru sprawiedliwości, ta propozycja została sformułowana - stwierdził premier. Dodał jednocześnie, że ""warto sięgnąć do zapisów niemieckich ustaw i francuskich, że tam konsekwencje dyscyplinarne są dużo dalej posunięte"". - W Niemczech np. są konsekwencje również karne. U nas te propozycje tak daleko jak niemieckie nie idą i tak daleko jak francuskie również nie idą, natomiast zdecydowanie musimy zabezpieczyć niejako porządek w ramach wymiaru sprawiedliwości – stwierdził premier Morawiecki na konferencji.",Mateusz Morawiecki,
https://wiadomosci.onet.pl/kraj/donald-tusk-o-projekcie-pis-ataku-na-sedziow/v3l384p,"Tusk w obronie sądownictwa. ""Jedyną metodą jest twardy opór ludzi""","""Wszędzie tam, gdzie władza rzuca się na niezależne sądownictwo, zawsze w końcu okazuje się, że chodzi jej o to samo: żeby móc bezkarnie kraść. A jedyną metodą, by ją powstrzymać, jest twardy opór ludzi"" - napisał we wtorek były premier Donald Tusk, cytując fragment ze swojej książki ""Szczerze"".","We wtorek napisał na Twitterze: ""Wszędzie tam, gdzie władza rzuca się na niezależne sądownictwo, zawsze w końcu okazuje się, że chodzi jej o to samo: żeby móc bezkarnie kraść. A jedyną metodą, by ją powstrzymać, jest twardy opór ludzi"". ""Ten cytat z 'Szczerze' coraz bardziej aktualny"" - dodał były premier. W poniedziałek rzecznik Komisji Europejskiej Christian Wigand poinformował, że KE będzie analizować projekt PiS w sprawie dyscyplinowania sędziów pod kątem zgodności z unijnymi zasadami, dotyczącymi niezależności w wymiarze sprawiedliwości. - Jesteśmy świadomi tego projektu, który został złożony w czwartek, 12 grudnia, w polskim Sejmie. Komisja przeanalizuje te propozycje, zwłaszcza jeśli chodzi o ich zgodność z prawem UE, dotyczącym niezależności sędziowskiej – powiedział Wigand. Projekt nowelizacji przepisów o ustroju sądów i Sądzie Najwyższym złożony przez PiS, przewiduje m.in. wprowadzenie odpowiedzialności dyscyplinarnej sędziów za działania lub zaniechania, mogące uniemożliwić lub istotnie utrudnić funkcjonowanie wymiaru sprawiedliwości, a także za działania kwestionujące skuteczność powołania sędziego oraz za działania o charakterze politycznym. Kontra Tuska do dziennikarki. TVP Info zmienia jego słowa",Donald Tusk,
https://wiadomosci.onet.pl/kraj/grodzki-o-chorobie-kaczynskiego-fogiel-komentuje/b80h5w0,Fogiel: wypowiedź marszałka Grodzkiego o prezesie PiS to bezczelność,"- Te słowa nie powinny mieć miejsca w polskiej debacie publicznej; to kompletna kompromitacja, to jest niegodne marszałka Senatu - tak wicerzecznik PiS Radosław Fogiel odniósł się do słów marszałka Senatu Tomasza Grodzkiego o prezesie PiS.","Słowa Grodzkiego padły w poniedziałek w Radiu Zet. Dopytywany, czy jako lekarz sugeruje, że prezes Kaczyński ma zaburzone postrzeganie rzeczywistości dlatego, że bierze leki przeciwbólowe w związku z tym, że miał operację kolana, marszałek Senatu odparł, że wszystkie leki mają działania uboczne, przeciwbólowe również. - Jak człowiek jest na zwolnieniu, nie powinien zajmować się pracą, a pracą prezesa Kaczyńskiego jest polityka. I powinien jak najszybciej wracać do zdrowia - czego mu szczerze życzę. Natomiast takie doraźne komentowanie i to w sposób dość ostry w mojej ocenie jest nieuzasadnione - podkreślił Grodzki. Fogiel odnosząc się we wtorek w Radiu Zet do słów Grodzkiego,stwierdził: ""Nazwałbym to bezczelnością i naprawdę nieodnalezieniem się w sytuacji"". - Te słowa, które padły wczoraj z ust marszałka Grodzkiego, nie powinny mieć miejsca w polskiej debacie publicznej - powiedział wicerzecznik PiS. Dopytywany, czy Grodzki skompromitował się tą wypowiedzią, Fogiel stwierdził, że w jego ocenie tak. - Jeżeli używamy w debacie sformułowań, które sugerują, że ktoś nie jest w pełni władny podejmować decyzji czy wypowiadać się na jakieś tematy i odnosimy się do sytuacji zdrowotnej, robi jakieś brzydkie sugestie; jeszcze jeśli mówi to osoba, która jest szanowanym lekarzem, to jest kompletna kompromitacja. To jest niegodne marszałka Senatu - podkreślił Fogiel.",Radosław Fogiel,
https://wiadomosci.onet.pl/swiat/sueddeutsche-zeitung-pisze-o-kneblowaniu-sadow-w-polsce/e0vl7xx,"""Sueddeutsche Zeitung"" pisze o ""kneblowaniu sądów w Polsce""","Jeśli Komisja Europejska nie zmieni w odczuwalny sposób kursu wobec Warszawy, państwo prawa w Polsce zostanie ostatecznie zdemontowane – pisze „Sueddeutsche Zeitung”.","Dziś na pierwszej stronie ""SZ"" złożony przez PiS projekt ustawy dyscyplinującej sędziów. „Polska chce podporządkować sędziów rządowi” – informuje gazeta. W komentarzu do artykułu korespondent dziennika Fliorian Hassel pisze, że niedawno Trybunał Sprawiedliwości UE, a za nim polski Sąd Najwyższy, wydały jednoznaczne wyroki dotyczące dwóch ustanowionych przez rząd organów kontrolujących sądownictwo. „Od tego czasu zdaniem wielu prawników jedno jest pewne: wszystkie nominacje sędziów i prokuratorów od 2018 roku były niezgodne z prawem. Prawdopodobny skutek: każdy akt ich oskarżenia, każdy ich wyrok mogą teraz zostać unieważnione. Całkiem możliwe, że Sąd Najwyższy uczyni to w przypadku wszystkich postępowań sądowych, które prowadziło ponad 550 nominowanych od 2018 roku sędziów” – dodaje Hassel. Jak pisze, „z punktu widzenia narodowopopulistycznego rządu byłoby to katastrofą”, bo jego rządzenie „systematycznie opiera się na sprzecznych z prawem ustawach i sprzecznych z prawem nowych instytucjach”. „Aby temu zapobiec, Warszawa planuje teraz przyjęcie ustawy kneblującej sędziów i prokuratorów, która przewiduje kary za każdą krytykę, każde prawne podważenie nielegalnych nominacji albo pokazowych sądów. Wprawdzie to sprzeczne z prawem UE. Ale rząd wierzy, że może sobie pozwolić na sięgnięcie po metody autorytarnych reżimów, zwłaszcza, że nigdy nie musiał obawiać się odczuwalnych konsekwencji” – dodaje komentator „SZ”. „Od nowej Komisji Europejskiej zależy to, czy kurs wobec Warszawy zmieni się w odczuwalny sposób. W przeciwnym razie państwo prawa w Polsce, i tak już osłabione, zostanie ostatecznie zdemontowane” – konkluduje Hassel.","15 grudnia 2019 - ""łańcuch światła"" w obronie sądów w Poznaniu",
https://wiadomosci.onet.pl/tylko-w-onecie/prokuratura-nie-znalazla-puczu-przeciw-pis/118b4eb,Prokuratura nie znalazła puczu przeciw PiS,"Prokuratura nie znalazła rzekomego puczu, który miał obalić rządy PiS. O puczu mówił Jarosław Kaczyński dokładnie trzy lata temu, gdy wybuchły duże protesty uliczne przed Sejmem i zaczęła się okupacja sali plenarnej przez opozycję.","To były największe protesty przed Sejmem w czasach rządów PiS — tysiące ludzi protestowało w nocy z 16 na 17 grudnia 2016 r. Zaczęło się od tego, że PiS chciał wprowadzenia drastycznych ograniczeń dla dziennikarzy w parlamencie; opozycja przeciwko temu protestowała, co doprowadziło do wykluczenia z obrad Sejmu Michała Szczerby (PO); w reakcji opozycja rozpoczęła okupację sali plenarnej Sejmu. Przed Sejmem szybko zaczął się zbierać tłum. W nocy dochodziło do dantejskich scen — protestujący nie pozwalali politykom PiS opuścić gmachu parlamentu, były wyzwiska i przepychanki. Jarosław Kaczyński szybko ogłosił teorię, wedle której protesty przed Sejmem oraz okupacja mównicy to elementy puczu, czyli próby siłowego obalenia rządu. — Trzeba to nazwać wprost: to była próba puczu. Sygnały o takiej możliwej próbie przejęcia władzy docierały już do nas wcześniej. To była poważna próba sparaliżowania władzy w sposób siłowy, niedemokratyczny. Nie wiem, jak można Polsce życzyć krwawych rozruchów. Ale, widać, tam żadnych hamulców nie ma — stwierdził. Podobnie mówili inni wpływowi politycy PiS, choćby ówczesny szef MSWiA Mariusz Błaszczak, który dziś kieruje resortem obrony, czy też ówczesny poseł, a dziś minister aktywów państwowych Jacek Sasin. Ekspresowo, w porze największej oglądalności TVP1 pokazała film „Pucz”. Przesłanie filmu, narzucane doborem zdjęć, wypowiedzi i komentarzy, było proste: to była próba obalenia rządu. Autorka filmu — Ewa Świecińska, druga reżyserka „Smoleńska” — nie przedstawia jednak żadnych dowodów na swą tezę. Sprawa trafiła do prokuratury, która miała ustalić sprawców puczu i przyjrzeć się roli Donalda Tuska, który wtedy jako szef Rady Europejskiej przebywał w Polsce, co budziło podejrzenia Kaczyńskiego. Onet sprawdził, jaki jest finał tego dochodzenia. Choć śledztwo toczy się już trzy lata, to można powiedzieć z całą pewnością: prokuratura puczu nie znalazła i już nie znajdzie. Tak, są podejrzani — to sześciu uczestników protestów przed Sejmem. Tyle że prokuratura nie postawiła im zarzutów dotyczących próby obalenia władzy (art. 127 kodeksu karnego). Są podejrzani tylko o wtargnięcie na teren Sejmu, czyli tzw. naruszenie miru domowego. To zupełnie inne, znacznie lżejsze przestępstwo, opisane w art. 193 („Kto wdziera się do cudzego domu, mieszkania, lokalu, pomieszczenia albo ogrodzonego terenu albo wbrew żądaniu osoby uprawnionej miejsca takiego nie opuszcza, podlega grzywnie, karze ograniczenia wolności albo pozbawienia wolności do roku”). — Prokuratura wyłączyła z tego śledztwa do odrębnego postępowania kilka wątków — poinformował nas prokurator Łukasz Łapczyński z Prokuratury Okręgowej w Warszawie. Je także sprawdziliśmy — w żadnym nie ma mowy o puczu, zamachu stanu ani innym nielegalnym ataku na rząd. Prokuratura wysłała do Sądu Okręgowego w Warszawie akty oskarżenia przeciwko siedmiu osobom, które podczas protestów atakowały przedstawicieli mediów publicznych. Są one oskarżone o znieważenie reporterów, naruszenie ich nietykalności cielesnej oraz utrudnianie krytyki prasowej. Jeden z napastników miał uderzać w kamerę, inni - popychać dziennikarzy TVP. Badane były też konkretne przypadki poturbowania posłów, w tym Krystyny Pawłowicz, Marka Suskiego i Tadeusza Cymańskiego z klubu PiS oraz Joanny Muchy z Platformy. Wszystkie prokuratura umorzyła. Badane są jeszcze inne przepychanki protestujących z posłami, ale także tutaj pucz znaleziony nie zostanie. Prokuratura prowadzi bowiem śledztwo w kierunku „stosowania przemocy wobec posłów i innych osób w celu uniemożliwienia im swobodnego przemieszczania się po terenie Sejmu oraz jego opuszczenia, a tym samym wywierania wpływu na czynności urzędowe Sejmu”.",,
https://wiadomosci.onet.pl/kraj/adam-bodnar-interweniuje-ws-ustawy-o-sedziach/rx57q23,Adam Bodnar interweniuje ws. ustawy o sędziach,"Gdybyśmy przyjęli ustawę ws. dyscyplinowania sędziów, wówczas pozbawiamy nasze członkostwo w UE tych wartości, na których się to opiera. Długoterminowo powoduje to, że stajemy się coraz bardziej osamotnieni - mówił w rozmowie z Jackiem Nizinkiewiczem Rzecznik Praw Obywatelskich, Adam Bodnar.","Bodnar zapowiedział, że wystąpi do OBWE, by Organizacja ta przedstawiła swoją opinię ws. projektu nowelizacji ustaw przygotowane przez PiS i Solidarną Polskę. - Może marszałek Senatu, prof. Tomasz Grodzki, zwróci się o opinię do Komisji Weneckiej, ma taką możliwość - dodał. - Prezydent powinien dbać o spójność funkcjonowania całego państwa, a nie pogłębiać konfliktu, który narasta i zagraża bezpieczeństwu obywateli. Nasz system konstytucyjny, za który prezydent odpowiada, opiera się na trójpodziale władzy - stwierdził Rzecznik Praw Obywatelskich. Gość mówił też, że ""sędziowie co do zasady nie powinni się angażować w politykę"". - Natomiast jeżeli sędzia się odzywa w kontekście zmian, które dotyczą ustroju sądowniczego w Polsce, które mogą zagrażać niezależności sądownictwa, to jest to nie tylko jego prawo, ale i obowiązek - stwierdził.",Adam Bodnar,
https://wiadomosci.onet.pl/kraj/co-moze-pomoc-w-w-kampanii-prezydenckiej-dudzie/2cb5jqm,Co może pomóc w w kampanii prezydenckiej Dudzie?,"Po kontrowersyjnym i oprotestowanym przez opozycję wyborze i zaprzysiężeniu byłych posłów Pawłowicz i Piotrowicza na sędziów Trybunału Konstytucyjnego miała zapanować polityka miłości. Ułatwiłoby to bez wątpienia Prawu i Sprawiedliwości kupienie sobie neutralnego centrum potrzebnego do reelekcji prezydenta Andrzeja Dudy. A jednak nie - czytamy w poniedziałkowej ""Rzeczpospolitej"".","W swoim komentarzu Bogusław Chrabota pisze dalej: bo czymże innym jest przedstawiony w czwartek projekt nowelizacji ustawy o ustroju sądów powszechnych mający dyscyplinować sędziów. Rozwiązania w istocie są bardzo brutalne. Przewidują ostre sankcje wobec sędziów podważających legalność skutków zmian w wymiarze sprawiedliwości przeprowadzonych przez PiS. Karami mają być: przepadki wynagrodzeń, przeniesienia, a nawet złożenie z urzędu. Przepisy napisane są do tego tak ogólnie, że Izba Dyscyplinarna SN może zakwalifikować jako zakazane nie tylko czysto „polityczne"" zachowanie sędziego, ale również niezgodne z intencją polityków działania orzecznicze. Nic więc dziwnego, że projekt stał się zapalnikiem natychmiastowego konfliktu. Oprotestowany przez opozycję i krytycznych wobec władzy sędziów poważnie radykalizuje i eskaluje napięcia w sądownictwie, a po ewentualnym uchwaleniu może doprowadzić do jego rozsypania. Już dziś sędziowie i adwokaci zapowiadają bojkot postępowań przed Izbą Dyscyplinarną. Co się wydarzy, jeśli będą sądzeni i skazywani in absentia? Nietrudno wyobrazić sobie ich siłowe usuwanie z sądów. Przed telewizyjnymi kamerami i na oczach świata. Czy to nie zapowiedź kompletnego chaosu? Dlatego musi dziwić ten projekt, o którym można było myśleć jak o prowokacji ze strony radykalnego skrzydła rządzącej prawicy. Jednak żyruje go sam Jarosław Kaczyński, który w wywiadzie dla PAP przyznał, że wobec anarchii w sądownictwie chce tymi przepisami powstrzymać „wysadzenie w powietrze wymiaru sprawiedliwości"". Jest zbyt doświadczony, by nie rozumieć, że może być zupełnie odwrotnie. Jaka jest więc logika tej konfrontacji? Możliwych odpowiedzi jest kilka. Pierwsza to kryzys osobistego autorytetu. Będąc koalicyjnym zakładnikiem Solidarnej Polski, musiał się zgodzić na scenariusz napisany przez Zbigniewa Ziobrę. Może być też całkiem odwrotnie. Wobec kryzysu w koalicji chce zaostrzeniem kursu doprowadzić do zwarcia szeregów. Dla mniej radykalnych sojuszników poparcie tych rozwiązań byłoby jak spalenie mostów.",Andrzej Duda,
https://wiadomosci.onet.pl/kraj/byly-posel-pis-okradal-pck-i-mial-oplacac-kampanie/rrm83y3,"Były poseł PiS podejrzany o okradanie PCK. Z ""zarobionych"" pieniędzy miał finansować kampanię",Były poseł PiS i były członek tej partii Piotr B. jest podejrzany w śledztwie dot. nieprawidłowości w dolnośląskim oddziale PCK. Prokuratura zarzuca mu m.in. przywłaszczenie środków należących od stowarzyszenia PCK.,"Dotychczas w śledztwie dotyczącym nieprawidłowości w dolnośląskim oddziale PCK zarzuty postawiono 10 osobom. Główny podejrzany to wybrany z list PiS w poprzedniej kadencji radny Sejmiku Województwa Dolnośląskiego Jerzy G. Jak informowała wcześniej wrocławska prokuratura, G. i sześć innych osób jest podejrzanych o przywłaszczenie ponad miliona złotych. Pieniądze te pochodziły ze zbiórek odzieży. Jak przekazała w poniedziałek rzeczniczka Prokuratury Okręgowej we Wrocławiu prok. Justyna Pilarczyk, w śledztwie zarzuty postawiono również Piotrowi B. - B. zarzuca się popełnienie czterech czynów, z czego dwa czyny dotyczą przywłaszczenia środków pieniężnych należących do stowarzyszenia PCK oraz przyjęcia środków pieniężnych pochodzących z przestępstwa - mówiła prokurator Pilarczyk. B. jest również podejrzany o niedopełnienie obowiązków, w okresie kiedy pełnił funkcję w-ce prezesa zarządu Dolnośląskiego Zarządu Okręgowego Polskiego Czerwonego Krzyża z siedzibą we Wrocławiu. Prok. Pilarczyk dodała, że śledztwo ws. nieprawidłowości w PCK nadal jest toku i dlatego prokuratura nie będzie ujawniać jego szczegółów. Piotr B. w marcu ubiegłego roku zrezygnował z członkostwa w PiS. Przestał pełnić funkcję szefa wrocławskich struktur tej partii. Tłumaczył to względami osobistymi. ""Od wielu, wielu miesięcy moje nazwisko wykorzystywane jest w kontekście sprawy wrocławskiego PCK. Czuję się niewinny, jednak dla dobra imienia oraz partii, z którą byłem związany przez kilkanaście lat, podjąłem decyzję o rezygnacji"" - napisał wówczas B. w oświadczeniu. Z kolei we wrześniu ubiegłego roku wrocławska prokuratura poinformowała, że umorzyła wątek śledztwa ws. nieprawidłowości w dolnośląskim oddziale PCK, który dotyczył nielegalnego finansowania kampanii wyborczej lokalnych polityków PiS w wyborach samorządowych w 2014 r. Ten wątek został umorzony – bo jak mówiła ówczesna rzeczniczka Prokuratury Okręgowej we Wrocławiu prok. Małgorzata Klaus - śledczy „nie dopatrzyli się przestępstwa”. - W uzasadnieniu tego postanowienia wskazano, że wszelkie środki pieniężne na kampanię wyborczą zostały w sposób prawidłowy wpłacone, w granicach określonych limitem, zaś źródła pochodzenia środków nie są przez komitety wyborcze badane - powiedziała wówczas prok. Klaus",Piotr B. jest kolejnym podejrzanym w aferze związanej z wyprowadzaniem pieniędzy z PCK,
https://wiadomosci.onet.pl/kraj/tomasz-grodzki-o-sedziach-szykuje-im-sie-projekt-ustawy-jak-z-czasow-stalinowskich/88l5ghx,Tomasz Grodzki o sędziach: szykuje im się projekt ustawy jak z czasów stalinowskich,"Prof. Grodzki pytany o protesty w obronie sędziów stwierdził, że ""Polacy powinni pokazać, że praworządność i niezależność trzech filarów demokracji, czyli władzy sądowniczej, ustawodawczej i wykonawczej, jest im droga"". Marszałek Senatu odniósł się także do słów Kaczyńskiego. – Jak bierze się silne leki przeciwbólowe, umysł człowieka reaguje trochę inaczej – powiedział w programie ""Gość Radia ZET"".","– Niech pani sobie wyobrazi, jakby sędziowie z taką zaciekłością atakowali np. władzę wykonawczą czy władzę ustawodawczą. Byłby krzyk na pół Europy. A oni są atakowani brutalnie, szykuje im się projekt ustawy jak z lat 50., jak z czasów stalinowskich. Dlaczego mają nie protestować? Dlaczego ludzie mają to akceptować? Nie może tak być – powiedział marszałek Senatu. – W demokratycznym państwie są reguły zgłaszania manifestacji, ludzie mają prawo je zgłosić, mają prawo je przeprowadzić. Warunek jest jeden: one muszą się odbywać w sposób absolutnie pokojowy, bez narażania na gwałtowne działania kogokolwiek, kto jest przeciwnego zdania, i bez naciskania na kogokolwiek czy przymuszania go do udziału. To jest oczywiste – dodał w rozmowie z Beatą Lubecką. Jarosław Kaczyński, pytany o kontrowersyjny projekt ustawy wobec sędziów stwierdził wcześniej, że to, co dzieje się w wymiarze sprawiedliwości „to właściwie anarchia”. Na antenie Radia Zet skomentował to marszałek Senatu.",Prof. Tomasz Grodzki,
https://wiadomosci.onet.pl/kraj/wojciech-czuchnowski-o-mafii-z-pis-wygral-proces/1l43hlr,Wojciech Czuchnowski wygrał proces z PiS,"Sąd uznał, że dziennikarz ""Gazety Wyborczej"" Wojciech Czuchnowski w sposób dopuszczalny skomentował aferę korupcyjną w Komisji Nadzoru Finansowego, pisząc o ""mafii z PiS"" - informuje branżowy portal ""Press"".","W listopadzie 2018 r. prezes Narodowego Banku Polskiego Adam Glapiński nazwał artykuł Czuchnowskiego i Agnieszki Kublik w ""GW"", dotyczący możliwej korupcji w Komisji Nadzoru Finansowego, ""nieodpowiedzialną publikacją"" i apelował ""i do dziennikarzy, i do publicystów, i do polityków, aby nie mieszali polskiego systemu finansowego i bankowego do jakichś rozgrywek politycznych"". Czuchnowski napisał 18 listopada na Twitterze: ""Właśnie się dowiedziałem od prezesa Glapińskiego, że razem z Kublik zachwiałem systemem finansowym w Polsce. Jeśli tak, to przepraszam. Już więcej nie będę opisywał mafii z PiS..."". Prawo i Sprawiedliwość pozwało Czuchnowskiego za naruszenie dóbr osobistych. Domagało się od dziennikarza przeprosin i 15 tys. zł na cel charytatywny. Czuchnowski wnosił o oddalenie powództwa ""jako w oczywisty sposób bezzasadnego, ale też kłócącego się z poczuciem zdrowego rozsądku i powagi wobec wymiaru sprawiedliwości"". W piątek Sąd Okręgowy w Warszawie oddalił pozew, uznając, że sprawa afery korupcyjnej w KNF jest na tyle poważna, że można było komentować ją przy użyciu ostrych i krytycznych stwierdzeń. ""Choć wpis pozwanego był żartem, to ten żart miał swoje osadzenie w rzeczywistości i był usprawiedliwiony"" - mówił w ustnym uzasadnieniu sędzia Jacek Tyszka (cytat za ""Gazetą Wyborczą""). Wyrok nie jest prawomocny. - Moja linia obrony opierała się na podkreśleniu, że to był żart i robienie z tego sprawy sądowej to ośmieszanie wymiaru sprawiedliwości i przysparzanie mu pracy. (...) Pozytywnie zaskoczył mnie wywód sądu, że komentatorzy są uprawnieni do krytyki tej afery i mogą używać mocnych określeń - komentuje Czuchnowski.","- Pozytywnie zaskoczył mnie wywód sądu, że komentatorzy są uprawnieni do krytyki tej afery - zaznaczył Czuchnowski",
https://wiadomosci.onet.pl/kraj/donald-tusk-o-wyborze-kidawy-blonskiej-kandydatka-najlepsza-do-konfrontacji-z/tklyxq4,"Donald Tusk krytykuje nowy pomysł PiS ws. dyscyplinowania sędziów. ""Nie ma się co łudzić""","- W państwach UE tego typu przepisy, tak sformułowanej, nie tylko nie istnieją, ale nie mają prawa istnieć. Legislatorzy pisowscy bronią idei podporządkowania politycznego sędziów - stwierdził Donald Tusk, komentując projekt ustawy PiS dot. dyscyplinowania sędziów. Donald Tusk odniósł się również do wyboru Kidawy-Błońskiej na kandydatkę PO do wyborów prezydenckich. Ocenił, że to najlepsza kandydatka i choć trzymał kciuki za wszystkich, to ""serce bije mocniej, bo wygrała Małgorzata Kidawa-Błońska"".","- Obrońcy tej ustawy i jej autorzy nawet nie ukrywają, że o to im chodzi. (...) Warto, by dotarło to do każdego Polaka - jeżeli PiS podporządkuje sądy, to będzie to atak na każdego obywatela, a nie instytucje - mówił dalej Tusk. - Świat będzie starał się wspierać tych, którzy chcą bronić rządów prawa w Polsce, ale wyłącznie jeśli tego będą chcieli Polacy -stwierdził. - Nie ma się co łudzić, że światowa opinia będzie w sprawie tej ustawy bardziej krytyczna niż sami Polacy - dodał. W trakcie konferencji Tusk odniósł się również do wyboru Kidawy-Błońskiej na kandydatkę PO w wyścigu o prezydenturę w Polsce. - Trzymałem kciuki za obu kandydatów (Jaśkowiaka i Kidawę Błońską - red.), ale serce mi bije mocniej, że jest to Małgorzata Kidawa-Błońska - stwierdził Tusk. W jego ocenie to kandydatka ""najlepsza z możliwych"" do konfrontacji z Andrzejem Dudą. - Nie zgadzam się fundamentalnie z argumentami, że jest za mało bojowa lub mało charyzmatyczna - dodał. - Kidawa-Błońska prezentuje ciepło, a nie chłód. Synonimem charyzmy nie jest bycie twardzielem. Polska polityka potrzebuje ludzi gotowych do robienia dobra i działania nie przeciwko ludziom - ocenił Tusk. Pytany o przyszłość, Tusk mówił: ""może to jest moja misja, żeby pomóc wygrać wybory parlamentarne"". Zapowiedział, że będzie przedstawiał swoje propozycje, aby osiągnąć ten cel. - Chcę wyrównać rachunki i spłacić długi wobec tych, którzy moim zdaniem szkodzą Polsce - oznajmił, parafrazując fragment swojej książki. - Także nadrobić ten czas niż mogłem robić przez ostatnie pięć lat - doprecyzował. Pytany o nadchodzące wybory przewodniczącego Platformy Obywatelskiej zadeklarował, że jest za ""dobrymi zmianami"". Tusk zapytany został również o możliwość kandydowania w kolejnych wyborach prezydenckich w 2025 r. - Jeśli dobrze pamiętam, to zanim będą kolejne wybory prezydenckie, to będą najpierw wybory parlamentarne. I z racji też mojej nowej funkcji nie tylko mogę już być, ale powinienem być zaangażowany w pełni, żeby pomagać w Polsce Platformie Obywatelskiej, PSL - bo to jest ta rodzina - w wygraniu wyborów. Będę prezentował w najbliższym roku pomysły, w jaki sposób przybliżyć zwycięstwo w wyborach parlamentarnych, tym będę chciał się zająć z pełnym przekonaniem - powiedział Tusk. - Całe doświadczenie życiowe mi mówi, że byłem całkiem niezły - przepraszam za nieskromność - w wyborach parlamentarnych, a w tych prezydenckich raz próbowałem, jak pamiętacie, nie wyszło (...). Więc może to jest moja misja, żeby pomóc wygrać wybory parlamentarne - dodał. Podkreślił jednak, że wszystko bierze pod uwagę. Tusk zabrał głos w trakcie wystąpienia przed spotkaniem autorskim poświęconym jego książce pt. ""Szczerze"". Pytany z kolei, czy Platforma Obywatelska potrzebuje zmiany, Tusk odparł, że jeżeli przychodzi czas i są takie możliwości, żeby nastąpiła zmiana na lepsze, to nie można się wahać ani chwili.- ""I Platforma musi sobie na to pytanie odpowiedzieć, czy to jest ten moment. Wiele na to wskazuje, że to jest ten moment, wiele na to wskazuje, że to jest ten czas, kiedy potrzeba takiej zmiany, i pokoleniowej, i - powiedziałbym też - energetycznej - ocenił Tusk. - Ale ponieważ wszyscy znacie historię naszej trudnej, ale autentycznej przyjaźni z Grzegorzem Schetyną, nie chcę iść zbyt daleko z komentarzami, bo mówię naprawdę serio - bardzo doceniam to, co zrobił przez ten czas. Podejmował trudne decyzje i raczej sensowne, i dobre, wysoko oceniam szczególnie jego ostatni rok - podkreślił b. premier. - Natomiast czy nie będzie lepiej dla Platformy i szerzej, dla całego środowiska opozycji, żeby nowi ludzi wzięli sprawy w swoje ręce - nie wykluczam, że tak jest - powiedział. 12 grudnia klub Prawa i Sprawiedliwości złożył w Sejmie projekt nowelizacji ustaw sądowych. Nowe przepisy mają ""dyscyplinować sędziów, którzy przekraczają swoje uprawnienia"". Zmiany przewidują możliwość usunięcia z zawodu sędziów, którzy domniemywaliby sobie możliwość podważania legalności Krajowej Rady Sądownictwa. - Jest to odpowiedź na działanie, które podejmuje część środowiska sędziowskiego, które samo nazwało się nadzwyczajną kastą - mówił Jan Kanthak. Dodał, że chodzi na przykład o ""roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd"".Według nowelizacji ustawy o ustroju sądów powszechnych, podważanie statusu innych sędziów traktowane będzie jako wykroczenie przeciwko wymiarowi sprawiedliwości i będzie najcięższym deliktem dyscyplinarnym - i w związku z tym podlegało będzie najsurowszej karze. Mowa tu również o sędziach wskazanych przez tzw. nową KRS - w odniesieniu do której sędziowie SN orzekli ostatnio, że nie daje ona wystarczających gwarancji niezależności od władzy ustawodawczej. - W ustawie, którą skierowaliśmy do laski marszałkowskiej przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał. Katalog kar przewiduje przeniesienie do innego miejsca pracy albo karę pieniężną. W tej sprawie wypowiedział się również poseł Jacek Ozdoba, który na Twitterze doprecyzował, czego ustawa będzie wymagała od sędziów.",Donald Tusk krytykuje projekt PiS ws. dyscyplinowania sędziów,
https://wiadomosci.onet.pl/kraj/opozycjonisci-w-czasach-prl-przeciwko-pis/ym08v41,Działacze opozycji w czasach PRL przeciwko działaniom PiS,"Działacze opozycji demokratycznej w PRL przedstawili w piątek wieczorem oświadczenie, w którym skrytykowali działania PiS. ""Przywódcom partii rządzącej marzy się system PRL-owski, kiedy jedynie słuszna partia mogła sterować wszystkimi dziedzinami życia"" - napisali.","Oświadczenie, pod którym znalazły się nazwiska m.in. Seweryna Blumsztajna, Jana Dworaka, Władysława Frasyniuka, Barbary Labudy, Józefa Lassoty, Bogdana Lisa, Jana Lityńskiego, Leszka Moczulskiego, a także Henryka i Ludwiki Wujców, przesłał w piątek późnym wieczorem dziennikarz i publicysta Jan Ordyński. ""Prawo i Sprawiedliwość zwalcza te wartości i zasady, które stały u podstaw powstania Solidarności i budowy państwa wolnego i demokratycznego. Nie wydaje się przypadkiem, że inicjatywa posłów PiS, wprowadzająca kaganiec na polskich sędziów została zgłoszona 13 grudnia w 38. rocznicę wprowadzenia stanu wojennego przez komunistyczne władze. Przywódcom partii rządzącej marzy się system PRL-owski, kiedy jedynie słuszna partia mogła sterować wszystkimi dziedzinami życia społecznego. A przynajmniej tak się tej władzy wydawało. Skończyło to się katastrofą gospodarczą i upadkiem systemu"" - napisali dawni opozycjoniści. ""Taki też los czeka obecnych władców. Jednak samowola rządzących zawsze odbywa się kosztem rządzonych. I tak polityczna twórczość panów Kaczyńskiego, Morawieckiego, Ziobry, Glińskiego czy Terleckiego już dzisiaj powoduje, że Polska znajduje się na marginesie decyzji podejmowanych przez Unię Europejską. Obecny zdumiewający swą bezczelnością projekt pogłębi tylko izolację Polski na arenie międzynarodowej"" - dodali. W oświadczeniu napisanym - jak zaznaczono - przez ""działaczy struktur opozycyjnych w okresie PRL-u"" zwrócono także uwagę na ""karykaturalne działanie reżimu"", w tym m.in. sytuację z prezesem NIK Marianem Banasiem, oraz ""pełną kłamstw i zakłamań propagandę, uprawianą przez rządzących począwszy od prezydenta"". ""Prezydent pod osłoną nocy przyjmuje ślubowanie wysłanego na nowy front walki z wolnością i demokracją komunistycznego prokuratora, a jednocześnie deklaruje wolę walki z postkomunizmem"" - głosi oświadczenie. ""Nic więc dziwnego, że w rocznicę wprowadzenia stanu wojennego próbuje się chwycić za twarz niezawisłych sędziów. Symbolem może być fakt, że głównym egzekutorem ustaw niszczących system sędziowskiej niezależności był tropiący opozycję prokurator stanu wojennego, zaś prezesem ubezwłasnowolnionego Trybunału Konstytucyjnego sędzia mianowana jeszcze przez Radę Państwa"" - dodali działacze opozycji w PRL-u. ""My działacze struktur opozycyjnych w okresie PRL-u słyszymy rozpaczliwy okrzyk dochodzący z ław poselskich PIS-u - Komuno, wróć"" - podsumowali w oświadczeniu. W czwartek wieczorem posłowie PiS złożyli projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze. Zakłada on m.in. wprowadzenie odpowiedzialności dyscyplinarnej sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, działania kwestionujące skuteczność powołania sędziego oraz działania o charakterze politycznym.","Jeden z sygnatariuszy oświadczenia, Władysław Frasyniuk",
https://wiadomosci.onet.pl/kraj/projekt-pis-dotyczacy-sedziow-czego-dokladnie-dotyczy/5dyp1xp,Najważniejsze zmiany proponowane przez polityków PiS w projekcie nowelizacji,"Posłowie PiS złożyli w czwartek projekt nowelizacji ustawy o ustroju sądów powszechnych, Sądzie Najwyższym i innych ustaw. Powszechnie projekt określa się ""dyscyplinującym"" sędziów. Wyjaśniamy, czego dokładnie dotyczy nowelizacja.","Chodzi na przykład o roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd. - W ustawie, którą skierowaliśmy do laski marszałkowskiej, przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. Autorzy projektu chcą w ten sposób ograniczyć sędziom możliwość podważania działań innych sędziów. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał Kanthak. - Sędziowie wyłonieni przez demokratyczną Krajową Radę Sądownictwa mogliby podważać sędziów, którzy zostali powołani przez Radę Państwa i na odwrót, sędziowie powołani przez Radę Państwa mogliby kontestować sędziów powołanych przez demokratyczną KRS - tłumaczył. - Fakt złożenia projektu wynika z bardzo głębokiego zaniepokojenia tym, co robią w swoich działaniach niektórzy sędziowie - mówił poseł PiS, wiceminister sprawiedliwości Sebastian Kaleta. - Sędzia powinien oceniać wyrok innego sędziego, jeśli jest skierowana apelacja lub inny środek zaskarżenia, natomiast nie ma kompetencji aby oceniać, czy dany sędzia może wykonywać władzę sędziowską - dodał. Sędziów w Polsce powołuje prezydent. Jest to regulowany ustawą zasadniczą przywilej prezydenta. - Niestety niektórzy sędziowie przyjmują bardzo niebezpieczną dla stabilności stosunków prawnych w Polsce logikę, wedle której każdy sędzia może podważać możliwość orzekania przez innego sędziego - zaznaczył Kaleta. Zwrócił uwagę, że Polsce jest nadal około 700 sędziów powołanych przez Radę Państwa PRL i ""stosując tę logikę, można podważyć wszystkie wyroki, które ci sędziowie wydawali przez 30 lat"". - Do takiego chaosu prawnego państwo polskie nie może dopuścić - podkreślił. Wśród proponowanych sankcji jest m.in. przeniesienie na inne stanowisko służbowe, złożenie z urzędu oraz kary finansowe. Kary te będzie orzekać Izba Dyscyplinarna Sądu Najwyższego i rzecznicy dyscyplinarni. Projekt, jak dodał Kaleta, ma również zabezpieczyć ""ciągłość funkcjonowania Sądu Najwyższego na wypadek, gdyby w Sądzie Najwyższym nie wszyscy sędziowie tego sądu byli respektowani przez I Prezes SN jako sędziowie Sądu Najwyższego"". Chodzi o to, by uniknąć sparaliżowania wyboru nowego I Prezesa SN po zakończeniu kadencji Małgorzaty Gersdorf. - Jeśli Sąd Najwyższy nie przeprowadzi prawidłowo procedury wskazania kandydatów prezydentowi, to wedle naszej propozycji prezydent po upływie kadencji I Prezes wskaże p.o. I Prezesa SN, aby ten jak najszybciej przeprowadził zgodnie z przepisami prawa to zgromadzenie, aby Sąd Najwyższy mógł funkcjonować i nie był sparaliżowany - wyjaśnił Kaleta. - Zależy nam, by sądownictwo funkcjonowało stabilnie - przekonywał wiceminister sprawiedliwości. - By sędziowie oceniali wyroki, a nie samych sędziów. Ponieważ wzywanie sędziów przez innych sędziów do wstrzymania się od orzekania jest de facto atakiem na niezawisłość tych sędziów, na których się naciska, przy przestali pracować - dodał. Poseł Jacek Ozdoba poinformował, że w myśl projektu sędziowie będą też mieli obowiązek oświadczenia, w jakich stowarzyszeniach i fundacjach działają oraz do jakich partii należeli przed objęciem funkcji sędziego. Będą też zobligowani do ujawnienia nicku, pod którym zabierają głos na portalach społecznościowych ""w tematach politycznych i okołopolitycznych"". - To jest dbanie o to, by sędzia zarówno na sali rozpraw, jak i wtedy, gdy zdejmuje togę, zachowywał apolityczność i nie uczestniczył w sporze politycznym - wyjaśniał Ozdoba. Kaleta zaznaczył, że projekt nie daje żadnych nowych kompetencji władzy ustawodawczej lub wykonawczej, poza istniejącymi prerogatywami prezydenta. Dodał, że proponowane przepisy są wzorowane na tych, które funkcjonują w innych państwach UE.","Jan Kanthak, Jacek Ozdoba, Sebastian Kaleta",
https://wiadomosci.onet.pl/kraj/byla-poslanka-pis-maria-zuba-ma-nowa-prace/d7w380j,Była posłanka PiS znalazła pracę u wojewody świętokrzyskiego,"Maria Zuba od dziś ma nową pracę. Była posłanka Prawa i Sprawiedliwości została doradcą wojewody świętokrzyskiego. – Wierzę, że jej wiedza przyda się w bieżącym działaniu urzędu – mówi Andrzej Pruś, także doradca wojewody.","O tej nominacji mówiło się w Kielcach od kilku dni, ale dziś wszystko stało się jasne. Maria Zuba podpisała stosowne dokumenty i rozpoczęła pracę w Urzędzie Wojewódzkim. Była posłanka PiS objęła stanowisko doradcy wojewody świętokrzyskiego Zbigniewa Koniusza. - Doradcy mówiąc kolokwialnie są od wszystkiego. Nie ma czegoś takiego jak zakres obowiązków doradców. Codziennie wykonują zadania zlecone przez wojewodę – mówi Onetowi Andrzej Pruś, który od kilku tygodni także jest doradcą wojewody świętokrzyskiego, a odpowiada m.in. za kontakty z mediami. Maria Zuba ma 68 lat. Przez ostatnie czternaście była posłem z ramienia Prawa i Sprawiedliwości z województwa świętokrzyskiego. W ostatnich wyborach dość niespodziewanie nie zdobyła jednak mandatu. Głosowało na nią tylko 3607 wyborców, co przełożyło się na dopiero 15. wynik na liście PiS (mandat zdobyło dziesięciu posłów PiS z woj. świętokrzyskiego). - Pani Maria jest niezwykle doświadczoną osobą. Tylko przypomnę, że była burmistrzem Suchedniowa, wicewojewodą, a przede wszystkim posłem kilku kadencji. Pracowała chociażby w komisji finansów publicznych. Wierzę, że jej wiedza w tych dziedzinach przyda się w bieżącym działaniu urzędu – podkreśla Andrzej Pruś. Przypomnijmy, że w Urzędzie Wojewódzkim w Kielcach zachodzą ostatnio spore zmiany. Wszystko dlatego, że poprzedni wojewoda i wicewojewoda, a więc Agata Wojtyszek i Bartłomiej Dorywalski, dostali się do Sejmu RP. Ich miejsca zajęli już Zbigniew Koniusz i Rafał Nowak. Doradcami wojewody świętokrzyskiego są na razie tylko wspomniani wcześniej Andrzej Pruś i Maria Zuba, ale to grono ma się jeszcze powiększyć. Prestiżowe stanowiska objęli także byli posłowie Prawa i Sprawiedliwości. Krystyna Pawłowicz, Stanisław Piotrowicz i Jakub Stelina zostali wybrani przez posłów do zasiadania w Trybunale Konstytucyjnym. Wszystkich troje kandydatów zgłosiło PiS. Za wyborem Krystyny Pawłowicz głosowało 230 posłów, 213 było przeciw, nikt nie wstrzymał się od głosu. Za kandydaturą Stanisława Piotrowicza głos oddało 230 posłów, 218 było przeciw, nikt nie wstrzymał się od głosu. Za powołaniem Jakuba Steliny na sędziego TK zagłosowało 233 posłów, 209 oddało głos przeciwny, zaś 8 wstrzymało się od głosu. Kandydatury Pawłowicz i Piotrowicza wzbudziły szeroką krytykę opozycji. Przypominano liczne nieparlamentarne wypowiedzi Pawłowicz i przeszłość Piotrowicza, który w czasach PRL był prokuratorem i przez wiele lat należał do PZPR. Zwracano również uwagę na to, że w stanie wojennym Piotrowicz sporządził akt oskarżenia przeciw antykomunistycznemu opozycjoniście. Sam kandydat do TK twierdzi, że dążył do umorzenia tej sprawy. 3 grudnia skończyła się kadencja trzech sędziów TK: Marka Zubika, Piotra Tulei i Stanisława Rymara. Zgodnie z regulaminem Sejmu, wnioski w sprawie kandydatów do TK składa się marszałkowi w terminie 30 dni przed upływem kadencji. (mt, PAP)","Jarosław Rusiecki, Marek Kwitek, Krzysztof Lipiec, Maria Zuba, Krzysztof Lipiec",
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/dvddp5m,Podsumowanie tygodnia. Najważniejsze wydarzenia w Polsce i na świecie,"Olga Tokarczuk odebrała Nagrodę Nobla; PiS chce karać sędziów; Prawo i Sprawiedliwość zmieniło zasady wyboru PKW; kolizja z udziałem limuzyny z Jarosławem Gowinem; zdecydowane zwycięstwo Partii Konserwatywnej w Wielkiej Brytanii - zobacz, co działo się w Polsce i na świecie w mijającym tygodniu.",,,
https://wiadomosci.onet.pl/kraj/onet-opinie-marcin-warchol-gosciem-andrzeja-gajcego/3hgmqw2,Onet Opinie – Marcin Warchoł gościem Andrzeja Gajcego,"Zapraszamy na program ""Onet Opinie"". Dziś gościem Andrzeja Gajcego będzie Marcin Warchoł. Początek transmisji o godz. 11:00 na stronie głównej Onetu.",,,
https://wiadomosci.onet.pl/opinie/olga-tokarczuk-z-literackim-noblem-komentarz-lukasza-warzechy/g4c3kpv,Warzecha: nikt nie ma obowiązku czytać książek Tokarczuk [OPINIA],"Wokół Nobla dla Olgi Tokarczuk mamy mnóstwo udawania. Udawania, że nie ma tam polityki, że się jej książki zna, czyta i ceni, że sama Tokarczuk jest tylko zdolną pisarką i nikim więcej. Dla lepszej atmosfery dobrze by było przestać udawać lub udawać choć trochę mniej.","Uprzedzam: to nie jest tekst o książkach Tokarczuk, których nie znam, czego nigdy nie ukrywałem. To tekst o zjawisku politycznym, jakim bez wątpienia jest pisarka i Nobel dla niej. Można by powiedzieć, że to szkoda, że wszystko stało się polityką, ale przecież sama Tokarczuk z polityką flirtuje całkiem otwarcie. Ona sama wybrała taką, a nie inną drogę. I nie jest to zarzut – ma do tego prawo i jako osoba publiczna, i jako obywatelka. Nie udawajmy jednak, że jest inaczej. Tymczasem zwolennicy tej światopoglądowej opcji, do której nasza noblistka się swoimi działaniami (ale chyba też literaturą) zapisuje, próbują dokonać pewnej manipulacji. Mając „swoją” laureatkę, chcą pokazać tych, którzy się z nią politycznie nie zgadzają, jako tępych zawistników, prymitywów i ignorantów. W wieczór wręczenia nagrody pani Tokarczuk znalazłem się w studiu TVN24 z Pawłem Potoroczynem, byłym dyrektorem Instytutu Adama Mickiewicza, usuniętym ze stanowiska przez PiS w 2016 r. Pan Potoroczyn ma powody, żeby obecnej władzy nie lubić i to jest zrozumiałe. W trakcie rozmowy użył zresztą określenia „dyrektorzy wyklęci” na opisanie pozwalnianych przez PiS menedżerów kultury. Czy zwolnionych słusznie, czy nie – nie mnie wyrokować. Z pewnością natomiast sprzyja to krytycznemu stosunkowi do obecnie rządzących. Już w jednej z pierwszych wypowiedzi pan Potoroczyn postarał się odpowiednio noblistkę oraz jej krytyków ustawić, twierdząc, że „prawica” ma z nią problem, podobnie jak – jego zdaniem – z innymi noblistami, a nawet nie tylko. Tu sięgnął aż do Wyspiańskiego, co mocno mnie zaciekawiło, ponieważ pod koniec XIX i na początku XX wieku późniejsze i dziś używane pojęcia prawicy i lewicy nie miały zastosowania. Wyspiański, owszem, był przez konserwatywny krakówek krytykowany za swój mezalians z Teodorą Pytko, ale to całkiem inna historia. Potoroczyn starał się powielić schemat: źli „prawicowcy” (inna sprawa, że PiS to nie prawica, ale lewica konserwatywna społecznie) nie mają własnych noblistów, więc chcą zniszczyć… No właśnie – kogo? Noblistkę lewicową? To się w żadnej wypowiedzi nie pojawia, a przecież taki byłby logiczny wniosek. Przypomina to trochę zabieg stosowany często przy opisywaniu publicystów. Są mianowicie publicyści „prawicowi” i publicyści bezprzymiotnikowi – choć w istocie przecież lewicowi. Jeśli faktycznie prawica (użyjmy tego określenia umownie) ma jakiś problem z Tokarczuk, to przecież właśnie dlatego, że ona sama nie unika jasnego – jak na pisarkę – politycznego usytuowania po lewej stronie. W bardzo ciekawym tekście na portalu Nowej Konfederacji, zatytułowanym „Cała prawda o Tokarczuk”, Wojciech Stanisławski – konserwatywny (tak właśnie – konserwatywny, nie „prawicowy”) publicysta, jak najdalszy od stereotypu czarnosecinnego pisowca – przypomniał bardzo nieszczęśliwą wypowiedź Tokarczuk sprzed czterech lat, wygłoszoną przy okazji wręczenia jej nagrody Nike: „Wymyśliliśmy historię Polski jako kraju tolerancyjnego, otwartego, jako kraju, który nie splamił się niczym złym w stosunku do swoich mniejszości. Tymczasem robiliśmy straszne rzeczy jako kolonizatorzy, większość narodowa, która tłumiła mniejszość, jako właściciele niewolników czy mordercy Żydów”. Oczywiście Tokarczuk ma prawo do swojej oceny. Ba, myślę nawet, że pierwsze zdanie – o wymyśleniu własnej historii jako tej bez plam – jest trafne. Piszę to jako wielbiciel Gombrowicza, który ze swoją polskością, z jej ubóstwieniem, z naszym polskim kompleksem walczył swoim pisaniem całe życie – ale walczył jako Polak właśnie, arcy-Polak nawet. Jednak drugie zdanie już się nie broni – jest po prostu straszliwie krzywdzącym uproszczeniem. I trudno się dziwić, że reakcja wielu ludzi była wówczas alergiczna. To prawda, że w bardzo wielu przypadkach również chamska, obraźliwa i paskudna. Znów jednak napiszę: nie udawajmy, że Tokarczuk nie rozumiała, co mówi, że nie przewidywała, jakie reakcje sprowokuje i że swoją wypowiedzią nie wpisała się w narrację polskiej lewicy, która konsekwentnie walczy z heroiczną polską narracją historyczną. Heroiczną – dodajmy – wielokrotnie do przesady. Niestety, przy okazji Nobla Tokarczuk swoje słowa podtrzymała. Powiedziała, że nadal uważa, iż Polacy robili rzeczy straszne „jako kolonizatorzy, właściciele niewolników czy mordercy Żydów”. Zagadkowa jest tu zwłaszcza kwestia bycia właścicielami niewolników – doprawdy trudno dociec, co pisarka ma na myśli. Polska jako kraj żadnych kolonii nie miała, nie miała też niewolników. W naszym kraju niewolnictwo nie istniało, chyba że uznać za takie konsekwencje systemu feudalnego, ale ten istniał w całej Europie. Przy okazji wręczania Nagrody Nobla padły podobne słowa nie tylko ze strony samej Tokarczuk. Per Waesterberg z Akademii Szwedzkiej mówił o polskim antysemityzmie. On, owszem, istniał, ale bez umieszczenia tego oskarżenia w kontekście tego, co kiedyś i dzisiaj dzieje się w Europie, jest ono po prostu skrajnie niesprawiedliwe. „Przekaz, który otrzymał świat jest taki, że autorka wymierzyła swojemu narodowi sprawiedliwość, głównie za antysemityzm. […] Cieszę się z Nobla jak każdy Polak. Ale usłyszeliśmy coś, co zabrzmiało źle, nieprzyjemnie. Wyszło na to, że Olga Tokarczuk pisze o nieszczęściach, jakie przeżyła Polska, głównie za sprawą nazizmu. Dwukrotnie została też podkreślona kwestia antysemityzmu. Pytam się: z jakiego powodu?” – komentował znany krytyk literacki Krzysztof Masłoń. I trudno się z nim nie zgodzić. Tokarczuk mówiła też podczas spotkania z młodzieżą w Sztokholmie: „Przyjedźcie do Polski, to normalny kraj, ale nie jest tak kolorowy, jak Szwecja. Brakuje mi tego w moim małym kraju. (…) Jestem zawstydzona tym, że polski rząd odmówił przyjęcia imigrantów. (…) Polski rząd nie jest otwarty, mam nadzieję, że możemy to zmienić”. Cóż to jest, jeśli nie deklaracja stricte polityczna? Czy jednak Tokarczuk nie może takich opinii wygłaszać? Ależ może – jak najbardziej! Lecz znów – nie udawajmy, że to opinie spoza sfery politycznej. I nie udawajmy, że nie są to opinie wpisujące się w lewicowy dyskurs. Jak to się ma do samej nagrody i do książek pisarki? Byłoby idealnie, gdybyśmy potrafili odseparować od siebie satysfakcję z Nobla i twórczość pani Olgi od naszego politycznego sporu. Owszem, literatura w dużej części nie jest neutralna światopoglądowo i nie musi być. Camus, wspomniany Gombrowicz, Jünger, Witkacy, Żeromski, Sartre, Dostojewski, Rymkiewicz, Zola, Chesterton… Lista pisarzy, którzy stawali zdecydowanie po stronie takiego czy innego spojrzenia na świat, ludzi, państwo, naród liczyłaby tysiące nazwisk. A jednak nie ma powodu – poza niektórymi dziełami – żeby książki tych autorów odbierać jako deklaracje wprost polityczne. I nie trzeba by tak czynić w przypadku pisarstwa Tokarczuk, nawet jeśli – tu znów odwołam się do Wojciecha Stanisławskiego – „Tokarczuk jest pierwszą, której udało się na taką skalę […] stworzyć w polskiej literaturze uniwersum całkiem achrześcijańskie”. Chciałbym i życzyłbym sobie, żeby można książki polskiej noblistki traktować po prostu jako głos w wielkiej debacie światopoglądów, oczywiście mającej pośredni wpływ na politykę, ale należącej jednak do innego uniwersum. Zarazem rozumiem tych, którzy takiego odseparowania ewidentnej aktywności politycznej noblistki od jej dzieła nie umieją dokonać. I którzy w związku z tym nie są w stanie po prostu się z tej nagrody cieszyć, szczególnie że jej wręczenie opakowano deklaracjami, jako się rzekło, już stricte politycznymi. Do udających trzeba też zaliczyć tych, którzy zachwycają się dzisiaj książkami Tokarczuk, choć naprawdę nie przeczytali ani jednej albo ledwie liznęli któryś z tytułów. Mało tego – twierdzą, że kto Tokarczuk nie czyta, ten prostak i cham. To już naprawdę stwierdzenie absurdalne. Zgodzimy się zapewne, że istnieje jakiś kanon literacki człowieka niewykorzenionego, ale nie zgodzimy się, co do niego należy. Nie ma tu jakiejś odgórnej wytycznej. Czytanie Olgi Tokarczuk nie jest niczyim obowiązkiem. Znajomość jej dzieł lub też ich nieznajomość nie jest ani świadectwem inteligencji, ani jej braku, świadectwem obycia, ani jego braku. Oburzenie, które ściągnął na siebie minister Gliński, mówiąc, że jej książek nie zna, było absurdalne. Nie musi. Miał udawać? W jakimś stopniu udają z pewnością prezydent i premier, kwitując milczeniem krytykę noblistki pod adresem obecnej władzy, gratulując nagrody, zapraszając na spotkanie. Ale to akurat udawanie usprawiedliwione. Oni reprezentują państwo, Nobla dostała polska pisarka – osoby sprawujące w polskim państwie najważniejsze funkcje powinni tak właśnie zadziałać, odkładając na bok swoje sentymenty. Ciekawe natomiast, czy sama pani Tokarczuk będzie umiała wznieść się ponad swoje uprzedzenia i zaproszenie na spotkanie przyjmie. Proponowałbym zatem skończyć z hipokryzją i ustalić kilka kwestii. Po pierwsze – że świeża noblistka nie jest jakoś cudownie politycznie neutralna. Świadomie opowiada się po jednej ze stron światopoglądowego sporu, mając do tego pełne prawo, ale zarazem ponosząc konsekwencje. Jedną z nich jest to, że niezgadzający się z nią naprawdę nie mają obowiązku składać jej hołdów, nawet przy okazji tak doniosłej jak literacki Nobel. Po drugie – że książki pani Olgi czytała niewielka część spośród tych, którzy pokrzykują o tym, że ich nieczytanie to hańba i blamaż. Po trzecie – że nikt nie ma obowiązku tych książek czytać i nie świadczy to o nim ani źle, ani dobrze. Źle świadczy o kimś nieczytanie w ogóle. Po czwarte – że lewica traktuje tego Nobla jako pałkę na swoich ideowych przeciwników, twierdząc zarazem, że nic takiego nie ma miejsca. Po piąte – że mamy dziś w Polsce sytuację, w której nie jesteśmy w stanie wyjść poza niszczący często polityczny spór. I jest to zarzut i do przeciwników Tokarczuk, i do jej obrońców, i do niej samej. Powiedzmy to wszystko otwarcie, a może uda nam się nieco oczyścić atmosferę. Zobacz inne teksty Łukasza Warzechy w Onecie",Olga Tokarczuk z rąk króla Karola XVI Gustawa odbiera Nagrodę Nobla,
https://wiadomosci.onet.pl/tylko-w-onecie/piec-rzeczy-ktore-warto-zapamietac-z-dzisiejszego-dnia/gtsf60c,"Pięć rzeczy, które warto zapamiętać z dzisiejszego dnia","Kolejny dzień minął pod znakiem zmian wymiaru sprawiedliwości w Polsce. Klub PiS złożył budzący kontrowersje projekt, który ma dyscyplinować sędziów przekraczających swoje uprawnienia. Premier udał się do Brukseli, gdzie rozpoczął się szczyt klimatyczny. Polski rząd postawił na nim swoje warunki przed podjęciem decyzji o tzw. neutralności klimatycznej. Świat przygląda się z kolei Wielkiej Brytanii, gdzie odbywają się wybory, które mogą zmienić bieg brexitu. Co jeszcze wydarzyło się dziś? Zobacz nasze zestawienie najważniejszych wydarzeń.","Klub Prawa i Sprawiedliwości złożył w Sejmie projekt nowelizacji ustawy o ustroju sądów powszechnych - poinformował poseł PiS, rzecznik Ministerstwa Sprawiedliwości Jan Kanthak. Projekt ma dyscyplinować sędziów, którzy przekraczają swoje uprawnienia. - Jest to odpowiedź na działanie, które podejmuje część środowiska sędziowskiego, które samo nazwało się nadzwyczajną kastą - mówił Jan Kanthak. Polska gotowa do poparcia celu neutralności klimatycznej, ale tylko na poziomie UE, a nie poszczególnych państw - podają źródła Polskiej Agencji Prasowej w Brukseli. Według źródeł unijnych Bruksela oczekuje, że wszystkie 28 krajów członkowskich poprze cel neutralności klimatycznej do 2050 r. Sąd Okręgowy w Zamościu prewencyjnie zakazał dziennikarzom ""Tygodnika Zamojskiego"" publikacji przez najbliższe 11 miesięcy tekstów o Przedsiębiorstwie Gospodarki Komunalnej w Zamościu. Redakcja musiała usunąć też ze swojej strony pięć tekstów, w których opisywała kontrowersyjny przetarg przeprowadzony przez miejską spółkę. Z tygodnikiem solidaryzują się 32 redakcje mediów lokalnych, które opublikowały usunięte artykuły na swoich stronach. Sprawę niejasnego przetargu w PGK bada prokuratura i CBA. Jak podaje dziś ""Rzeczpospolita"" w Polsce ponad 30 tys. ludzi zarabia rocznie co najmniej 1 mln złotych. 116 tys. osób może się zaś pochwalić aktywami wartymi nie mniej niż 1 mln dolarów. Reprezentujący Airly - Wiktor Warchałowski i Jurand Saternus mieli okazję wręczyć prezydentowi Andrzejowi Dudzie wydrukowany raport Airly i Onetu #Oddychaj Polsko. Trwa walka o zdrowe powietrze! Okręg wyborczy Holborn i St Pancras w północnym Londynie to jedna z najbardziej pro-europejskich części Wielkiej Brytanii. W referendum z 2016 r. za pozostaniem we Wspólnocie zagłosowały tutaj aż trzy czwarte wyborców. To także jeden z najbardziej ""czerwonych"" miejsc na mapie wyborczej: opozycyjna Partia Pracy triumfowała tutaj - z jednym wyjątkiem - we wszystkich wyborach parlamentarnych od lat 50. ubiegłego wieku - pisze dla Onetu z Londynu Jakub Krupa.",,
https://wiadomosci.onet.pl/kraj/sejm-pis-zlozylo-projekt-zmian-dot-dyscyplinowania-sedziow/76bnj3z,Sejm: PiS złożyło projekt zmian dot. dyscyplinowania sędziów,"Klub Prawa i Sprawiedliwości złożył w Sejmie projekt nowelizacji ustaw sądowych. Nowe przepisy mają ""dyscyplinować sędziów, którzy przekraczają swoje uprawnienia"". Zmiany przewidują możliwość usunięcia z zawodu sędziów, którzy domniemywaliby sobie możliwość podważania legalności Krajowej Rady Sądownictwa.","- Jest to odpowiedź na działanie, które podejmuje część środowiska sędziowskiego, które samo nazwało się nadzwyczajną kastą - mówił Jan Kanthak. Dodał, że chodzi na przykład o ""roszczenie sobie prawa do oceniania, czy sędziowie wybrani przez demokratyczną KRS i powołani przez prezydenta mogą pełnić ten urząd"". Według nowelizacji ustawy o ustroju sądów powszechnych, podważanie statusu innych sędziów traktowane będzie jako wykroczenie przeciwko wymiarowi sprawiedliwości i będzie najcięższym deliktem dyscyplinarnym - i w związku z tym podlegało będzie najsurowszej karze. Mowa tu również o sędziach wskazanych przez tzw. nową KRS - w odniesieniu do której sędziowie SN orzekli ostatnio, że nie daje ona wystarczających gwarancji niezależności od władzy ustawodawczej. - W ustawie, którą skierowaliśmy do laski marszałkowskiej przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie Polskim i działalność zgodnie z konstytucją - mówił Kanthak. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał. Katalog kar przewiduje przeniesienie do innego miejsca pracy albo karę pieniężną. W tej sprawie wypowiedział się również poseł Jacek Ozdoba, który na Twitterze doprecyzował, czego ustawa będzie wymagała od sędziów. ""Ujawnione muszą zostać również nazwy profili używanych przez sędziów do komentowania spraw publicznych. Sędzia będzie zobligowany do złożenia w tym zakresie oświadczenia. Koniec z atakami politycznymi sędziów i anonimowym angażowaniem się w spory polityczne"" - napisał. ""Aby obywatel będący stroną w procesie miał gwarancję, iż sędzia orzekający zachowuje najwyższe standardy, będzie mógł sprawdzić w jakich stowarzyszeniach działa sędzia lub jak komentuje sprawy publiczne w internecie"" - wtóruje mu wiceminister sprawiedliwości Sebastian kaleta Projekt przewiduje też, że w sytuacji, gdy Sąd Najwyższy nie przeprowadzi prawidłowo procedury wskazania prezydentowi kandydatów na I Prezesa SN, prezydent będzie mógł powołać p.o. I Prezesa SN, który przeprowadzi tę procedurę. Zmiana ta, jak tłumaczył na konferencji prasowej w Sejmie wiceminister sprawiedliwości i poseł PiS Sebastian Kaleta, ma zabezpieczyć ""ciągłość funkcjonowania Sądu Najwyższego na wypadek, gdyby w Sądzie Najwyższym nie wszyscy sędziowie tego sądu byli respektowani przez I Prezes SN jako sędziowie Sądu Najwyższego"". Chodzi o zapobieżenie, dodał, sparaliżowania wyboru nowego I Prezesa SN po zakończeniu kadencji Małgorzaty Gersdorf. - Jeśli Sąd Najwyższy nie przeprowadzi prawidłowo procedury wskazania kandydatów prezydentowi, to wedle naszej propozycji prezydent po upływie kadencji I Prezes wskaże p.o. I Prezesa SN, aby ten jak najszybciej przeprowadził zgodnie z przepisami prawa to zgromadzenie, aby Sąd Najwyższy mógł funkcjonować i nie był sparaliżowany - wyjaśnił Kaleta.","Jacek Ozdoba, Jan Kanthak i Sebastian Kaleta",
https://wiadomosci.onet.pl/kraj/pawel-kowal-o-aferze-mariana-banasia-opozycja-nie-ma-z-tym-nic-wspolnego/xq0tr91,Paweł Kowal o aferze Mariana Banasia: opozycja nie ma z tym nic wspólnego,"Paweł Kowal był gościem Agnieszki Burzyńskiej w ""Onet Opinie"". Polityk KO odniósł się do wypowiedzi Jacka Sasina, który powiedział, że to opozycja bierze odpowiedzialność za to, że prezes NIK nadal będzie pełnić swoją funkcję. - To, co mówi Jacek Sasin, jest niepoważne. Z tą sprawą opozycja nie ma nic wspólnego - powiedział Kowal. - Odpowiedzialność polityczna dotyczy honoru. Ktoś podnosi rękę podczas głosowania, a potem mówi, że to kto inny jest winny. To jest żenujące. Jak dorosły człowiek może opowiadać takie rzeczy - mówił polityk KO.",,,
https://wiadomosci.onet.pl/kraj/pawel-kowal-o-aferze-mariana-banasia-to-powaznie-zaszkodzi-pis-owi/ecp7c5b,Paweł Kowal o aferze Mariana Banasia: to poważnie zaszkodzi PiS-owi,"Paweł Kowal był gościem Agnieszki Burzyńskiej w ""Onet Opinie"". Polityk KO wypowiedział się na temat afery związanej z Marianem Banasiem. - To poważnie zaszkodzi Prawu i Sprawiedliwości - mówił Kowal. - PiS nie straci władzy przez działania Mariana Banasia, ale przez pychę, dlatego że uważali, że nad wszystkim panują. W pewnym momencie do ich sposobu myślenia wkradła się idea, że co chcą, to mają i nie ma żadnych przeszkód przed nimi. Okazało się, że przeoczyli własne błędy, a potem w kampanii wyborczej ukrywali przed opinią publiczną informacje na temat prawdziwości zarzutów wobec Mariana Banasia - powiedział polityk KO.",,,
https://wiadomosci.onet.pl/kraj/katarzyna-piekarska-w-onet-rano-marian-banas-bedzie-kompromitowac-pis/9rvm0p1,Piekarska: Banaś będzie kompromitować PiS,"Katarzyna Piekarska była gościem Iwony Kutyny w ""Onet Rano."". Posłanka wypowiedziała się na temat Mariana Banasia. - Myślę, że Banaś będzie kompromitować PiS i będzie kierować kolejne wnioski do prokuratury, a ona to będzie je umarzać albo nic nie będzie z tym robić. Ten żenujący spektakl będzie niestety trwać - mówiła Katarzyna Piekarska.",,,
https://wiadomosci.onet.pl/kraj/plan-tuska-na-pokonanie-pis-czy-jest-realny/qkwhmxm,Plan Tuska na pokonanie PiS. Czy jest realny?,"W niedawnym wywiadzie Donald Tusk mówił o konieczności stworzenia nowej centroprawicowej siły, która mogłaby w perspektywie kilku lat pokonać PiS. Warto zastanowić się nad tym, czy – po pierwsze – ów plan jest rzeczywiście najlepszym dla opozycji sposobem odsunięcia partii Jarosława Kaczyńskiego od władzy, oraz – po drugie – czy były szef Rady Europejskiej jest w stanie wprowadzić go w życie - pisze dla ""Rzeczpospolitej"" Marek Migalski.","Poglądy większości Polaków są centroprawicowe, chadeckie, umiarkowanie konserwatywne, socjalistyczne w ekonomicznej treści i katolickie w aksjologicznej formie. Dlatego też PiS, które w dużej mierze mieści się w tych ramach, może być pokonane tylko przez partie idące do wyborów z podobną agendą - zauważa Migalski w ""Rzeczpospolitej"". W Polsce jeszcze długo ugrupowania chcące zlikwidować program 500+, podwyższać wiek emerytalny, wprowadzać aborcję na życzenie, walczyć z Kościołem czy legalizować małżeństwa homoseksualne lub miękkie narkotyki – nie będą miały szansy na zwycięstwo - stwierdza. Osobnym jednak zagadnieniem jest to, czy miałaby to być jakaś całkowicie nowa partia, czy też jednak byłemu premierowi chodziło o ściślejszą współpracę PO z PSL w ramach koalicji wyborczych. Jeśli miałby to być ten pierwszy scenariusz, to szanse na jego realizację należy ocenić nisko. Obie partie, a także ich liderzy raczej nie będą skorzy do samolikwidacji po to, by przetestować pomysł Tuska – bez żadnej zresztą gwarancji powodzenia - uważa Marek Migalski. O wiele bardziej realnym jest pomysł zawiązania koalicji wyborczej tych dwóch (a może kilku innych) formacji i pójścia do następnych wyborów jednym blokiem. Właśnie taki chadecki blok jest najgroźniejszym wyzwaniem dla PiS, a nie jednocząca się lewica - twierdzi autor. Czy jednak ma szansę na wymuszenie na krajowych graczach realizacji tego scenariusza? - zastanawia się Migalski. W jego opinii, odpowiedź jest raczej negatywna. Były premier stracił bowiem już wiele ze swej mocy, która przez siedem lat czyniła z niego najpotężniejszego polityka w kraju - zauważą.",Donald Tusk,
https://wiadomosci.onet.pl/kraj/falszowanie-podpisow-na-listach-ruchu-narodowego-dyscyplinarka-dla-prokuratorow/3q97nz7,Sprawa fałszowania podpisów na listach Ruchu Narodowego. Dyscyplinarka dla prokuratorów,"Czterech prokuratorów, którzy prowadzili śledztwo ws. fałszowania podpisów pod listami poparcia Ruchu Narodowego stanie przed sądem dyscyplinarnym. Śledztwo prowadzi obecnie Prokuratura Okręgowa w Lublinie, która uważa, że robi wszystko, by wyjaśnić sprawę. Przesłuchano ponad 400 świadków i pobrano próbki pisma m.in. od wiceministra Adama Andruszkiewicza.","Śledczy z Białegostoku, którzy od 2016 r. badali sprawę fałszowania podpisów pod listami poparcia Ruchu Narodowego do sejmiku woj. podlaskiego, wkrótce mogą odpowiadać przed sądem dyscyplinarnym. To właśnie oni planowali wystąpić do Sejmu o uchylenie immunitetu Adama Andruszkiewicza. Prokuratorzy badali powiązanie między wiceministrem w rządzie PiS a fałszowaniem podpisów w wyborach samorządowych w 2014 r. Jak informuje TVN 24, rzecznik dyscyplinarny działający przy Prokuraturze Regionalnej w Białymstoku stwierdził, że ""zachodzą podstawy do wszczęcia postępowania dyscyplinarnego wobec prokuratorów w związku z popełnieniem przewinienia służbowego wskazanego w artykule 137 par. 1 ustawy z dnia 28 stycznia 2016 r. Prawo o prokuraturze"". Chodzi o ""przewinienia służbowe, w tym za oczywistą i rażącą obrazę przepisów prawa i uchybienia godności urzędu, prokurator odpowiada dyscyplinarnie"". Podczas badania sprawy przez śledczych z Białegostoku pojawiło się sporo zastrzeżeń co do zakresu prowadzonego postępowania, rodzaju i intensywności podejmowanych działań. W trakcie badania sprawy zaginął jeden z kluczowych tomów akt. Prokuratura Okręgowa w Lublinie informuje, że po przejęciu śledztwa rozszerzono zakres postępowania. Chodzi o przebadanie dodatkowych list wyborczych z pozostałych trzech okręgów w zakresie autentyczności widniejących na nich podpisów. - W tym celu powołano biegłych z zakresu badania pisma ręcznego, którzy wskazali, iż z ponad 1300 zbadanych pozycji, 501 podpisów nadaje się do pełnych badań. Realizując czynności w tym zakresie, przesłuchano ponad 400 świadków spośród 501 wytypowanych i pobrano od nich wzory pisma ręcznego celem przeprowadzenia badań porównawczych. Próbki pisma zostały pobrane również od podejrzanych, a także od Adama Andruszkiewicza - podkreśla Agnieszka Kępka, rzecznik prasowy Prokuratury Okręgowej w Lublinie. Śledczy odpierają pojawiające się w mediach zarzuty o spowalnianie postępowania. Przypominają, że niezależnie od wymienionych wcześniej czynności powołany został biegły, którego celem jest przeprowadzenie badań podpisów znajdujących się na 11 listach wyborczych z okręgu wyborczego nr 3. Jest to ta czynność, która została zaniechana przez śledczych z Prokuratury Okręgowej w Białymstoku. - Stwierdzić należy zatem, że od daty przejęcia śledztwa zintensyfikowano czynności procesowe zmierzające do wyjaśnienia wszystkich okoliczności sprawy i jej zakończenia - dodaje prokurator Kępka. Z ustaleń dziennikarzy ""Superwizjera"" wynika, że szefostwo białostockiej prokuratury blokowało prowadzenie sprawy fałszowania podpisów przez działaczy narodowych. Stąd decyzja o przeniesieniu śledztwa do Lublina. Zdaniem śledczych prawie 300 podpisów na listach poparcia Młodzieży Wszechpolskiej w wyborach samorządowych w 2014 r. zostało sfałszowanych. Jej ówczesny szef Adam Andruszkiewicz miał wiedzieć o fałszerstwach, a nawet dokonywać ich osobiście. Wiceminister wszystkiemu zaprzecza. Według reporterów śledczy chcieli przeszukać mieszkanie Andruszkiewicza, ale zostali zablokowani przez Elżbietę Pieniążek, Prokurator Regionalną w Białymstoku. 26 września 2018 r. Pieniążek poleciła wezwać Andruszkiewicza i pobrać próbki jego pisma. Prowadzący śledztwo chcieli jednak dokonać również przeszukania. Kiedy Pieniążek dowiedziała się o tym, zabrała akta i do wezwania polityka nie doszło. Prokuratorzy mieli dostać dokumenty dopiero miesiąc po wyborach - twierdzi ""Superwizjer"".",Adam Andruszkiewicz,
https://wiadomosci.onet.pl/tylko-w-onecie/prokuratura-chce-uchylenia-immunitetu-synowi-ryszarda-czarneckiego/2k2debj,Prokuratura wnioskuje o uchylenie immunitetu posłowi PiS Przemysławowi Czarneckiemu,"Chodzi o awanturę w domu Przemysława Czarneckiego, gdy w sylwestrową noc doszło tam do dźgnięcia nożem jednego z uczestników spotkania. Poszkodowany twierdzi, że został zaatakowany przez Czarneckiego. Dziś, jak dowiedział się Onet, prokuratura skierowała wniosek o uchylenie posłowi immunitetu.","Informację o wniosku do marszałka Sejmu ws. posła potwierdził w rozmowie z Onetem prokurator Łukasz Łapczyński z Prokuratury Okręgowej w Warszawie. Z uzyskanym informacji wiemy, że chodzi właśnie o Przemysława Czarneckiego. - Mogę potwierdzić, że Prokuratura Okręgowa w Warszawie za pośrednictwem Prokuratora Generalnego skierowała do marszałka Sejmu wniosek o uchylenie immunitetu jednemu z posłów w związku ze zdarzeniem, do jakiego doszło nad ranem 1 stycznia 2019 r. w jego mieszkaniu - mówi prokurator Łapczyński. Wniosek prokuratora dotyczy czynu określonego w art. 157 paragraf 1 kodeksu karnego. Chodzi o spowodowanie ""naruszenia czynności narządu ciała"". Podlega ono karze ograniczenia wolności albo pozbawienia wolności do dwóch lat. - Na obecnym etapie postępowania prokuratura nie przekazuje informacji dotyczących zgromadzonego w sprawie materiału dowodowego - dodaje prokurator Łapczyński. Onet skontaktował się również z Przemysławem Czarneckim. Poseł o wniosku ws. immunitetu dowiedział się od nas. - Jestem zdziwiony, ale sam zrzeknę się immunitetu i będę bronił się przed sądem - komentuje krótko doniesienia. Przemysław Czarnecki jest synem eurodeputowanego PiS Ryszarda Czarneckiego. Według ustaleń Onetu, awantura miała podłoże osobiste. W sprawie przesłuchana została już żona Czarneckiego. Do zdarzenia doszło w warszawskim mieszkaniu w dzielnicy Wilanów. - Potwierdzam, że w moim domu interweniowała policja, którą sam wezwałem. W sylwestrowy wieczór byliśmy we trójkę. Ja, moja żona i nasz znajomy, chrzestny córki. Mężczyzna według mojej wiedzy rozciął sobie dłoń. Podobno mnie za to obwinia, ale to nieprawda, gdyż nawet nie byłem bezpośrednim świadkiem zdarzenia. Był pijany, gdy przyjechała policja, miał bodajże 2,3 promila. A ja byłem całkowicie trzeźwy. Nie chcę opowiadać, jak wyglądała ta sytuacja, gdyż jestem świadkiem w tej sprawie. Zresztą to dotyczy moich osobistych rodzinnych spraw, więc nie chcę się na ten temat wypowiadać publicznie - powiedział Przemysław Czarnecki w rozmowie z Onetem w styczniu tego roku.",Prokuratura chce uchylenia immunitetu Przemysława Czarneckiego,
https://wiadomosci.onet.pl/tylko-w-onecie/newsletter-onetu-andrzej-gajcy-to-byl-wielki-dzien-dla-polski/ttpybxz,Newsletter Onetu. Andrzej Gajcy: to był wielki dzień dla Polski!,"Wczorajszy dzień na zawsze zapisał się na kartach naszej narodowej historii. Olga Tokarczuk, odbierając z rąk króla Szwecji literacką Nagrodę Nobla dołączyła do grona polskich wielkich noblistów.","""Polska literatura błyszczy w Europie – ma w swoim dorobku już kilka Nagród Nobla, a teraz przyszła pora na kolejną, tym razem dla pisarki o światowej renomie i niezwykle rozległym wachlarzu zainteresowań, łączącej w swej twórczości elementy poezji i humoru. Polska, rozdroże Europy, być może nawet jej serce – Olga Tokarczuk odkrywa historię Polski jako kraju będącego ofiarą spustoszenia dokonanego przez wielkie siły, lecz również posiadającego swoją własną historię kolonializmu i antysemityzmu. Olga Tokarczuk nie ucieka od niewygodnej prawdy, nawet pod groźbą śmierci"" - mówił członek Akademii Szwedzkiej. Andrzej Gajcy jest autorem Informacyjnego Newslettera Onetu – zapisz się już dziś! Tu znajdziesz formularz. I trudno się z nim nie zgodzić. Te słowa to ważne przesłanie dla wszystkich, którzy wierzą, że kultura może być nie tylko kluczem do rozpoznania świata, ale może także ten świat choć trochę naprawić. Z literackiego Nobla dla Tokarczuk powinniśmy cieszyć się wszyscy, bo to ważny dzień dla Polski. A już na pewno nie powinniśmy odgrywać prawicowej tragedii, że lewactwo teraz wejdzie drzwiami i oknami. Nobel jest za jej książki, a nie prywatne poglądy. Jest to wielki dzień dla polskiej literatury. Tak jak Nobel dla Szymborskiej czy Miłosza. To powinien być ważny dzień dla nas wszystkich. Ponad wszelkimi podziałami… Ceremonia wręczenia nagród stanowiła zwieńczenie tzw. tygodnia noblowskiego. Galę poprzedziły odczyty noblowskie. W swoim uzasadnieniu Akademia Szwedzka napisała, że Tokarczuk otrzymała Nobla za ""narracyjną wyobraźnię, która wraz z encyklopedyczną pasją reprezentuje przekraczanie granic, jako formę życia"". Jak wynika z raportu NIK-u, niemal 370 tys. zł kosztowało zaprojektowanie i utworzenie toru przeszkód w Centralnym Ośrodku Szkolenia Służby Więziennej w Kaliszu. Onet dotarł do zawiadomienia złożonego w tej sprawie. Jego autor poinformował m. in., że znalazł firmę, którą była w stanie zrealizować tę inwestycję za kwotę dziewięciokrotnie niższą. Na najbliższym posiedzeniu sejmowa speckomisja ma zaopiniować kandydaturę Marka Łapińskiego, wiceministra obrony na stanowisko szefa Służby Wywiadu Wojskowego – dowiedział się Onet. Kłopot w tym, że Łapiński, choć ma doświadczenie w służbach mundurowych to nie miał do tej pory w zasadzie nic wspólnego z wywiadem wojskowym. Ale dla polityków partii rządzącej wydaje się to być mało istotny szczegół.",Newsletter Andrzej Gajcy,
https://wiadomosci.onet.pl/kraj/nik-16-zawiadomien-do-prokuratury-po-kontroli-programu-ministerstwa-sprawiedliwosci/e5z489m,NIK: 16 zawiadomień do prokuratury po kontroli programu Ministerstwa Sprawiedliwości,"Najwyższa Izba Kontroli wykryła ""liczne nieprawidłowości"" w Służbie Więziennej. Chodzi o finansowanie inwestycji i remontów realizowanych ze środków publicznych. Izba podjęła decyzję o skierowaniu 16 zawiadomień do prokuratury. Rozważane są kolejne kroki prawne.","Chodzi o program Praca dla więźniów zainicjowany przez wiceministra sprawiedliwości Patryka Jakiego w 2016 r. oraz realizowany przez Służbę Więzienną. Polega on na budowie przy zakładach karnych hal produkcyjnych, w których mają pracować osoby osadzone. Są one dzierżawione przedsiębiorcom prowadzącym określoną działalność gospodarczą. ""Najwyższa Izba Kontroli przyjrzała się w Centralnym Zarządzie Służby Więziennej nadzorowi nad wydatkowaniem środków przeznaczonych na budowę hal. Wnioski są niepokojące"" - podkreślono. Kontrola wykazała, że w momencie podpisania umowy z zakładem karnym przedsiębiorstwo przywięzienne zlecało większość prac podwykonawcom, w niektórych przypadkach zdecydowaną większość. NIK w czasie czynności kontrolnych stwierdziła 27 przypadków udzielenia zamówień z pominięciem przepisów prawa zamówień publicznych, a w ten sposób na budowę hal wydatkowano środki publiczne na łączną kwotę ponad 115 mln zł. Ponadto - zdaniem NIK - dyrektor generalny Służby Więziennej, określając w grudniu 2016 r. kryteria wyboru dzierżawców obiektów produkcyjnych, nie zadbał o to, by były one przestrzegane, a wybudowane nakładem środków publicznych hale wynajmowane były poniżej stawek rynkowych. W części zakładów nie było gwarancji dotyczących zatrudniania osadzonych albo zakres zatrudniania osadzonych był bardzo ograniczony. Wyniki kontroli NIK wskazują też, że czynsz zaniżano w 14 przypadkach dzierżawy hal przemysłowych, co mogło skutkować mniejszymi wpływami - w kontrolowanym okresie o ponad 2,6 mln zł, a w całym okresie trwania umów o blisko 37 mln zł. ""W związku z wynikami kontroli NIK podjęła decyzję o skierowaniu 16 zawiadomień do prokuratury - osiem zawiadomień wysłano, osiem jest jeszcze przygotowywanych"" - napisano w komunikacie. W ubiegłym tygodniu rozpoczęła się kontrola w Ministerstwie Sprawiedliwości będącym organem sprawującym nadzór nad programem. Jak przekazali przedstawiciele NIK, zakończy się ona w połowie stycznia, a jej wyniki zostaną przedstawione w pierwszym kwartale 2020 r. ""Praca dla więźniów"" to flagowy program Patryka Jakiego, który jako wiceminister sprawiedliwości do czerwca 2019 r. odpowiadał za więziennictwo. Do wyników kontroli NIK odniósł się we wpisie na Facebooku. Polityk zwrócił uwagę, że protokół z kontroli podpisano w czerwcu br., gdy prezesem Izby był jeszcze Krzysztof Kwiatkowski. ""Nie zawierał żadnych wniosków o »przestępstwach« tylko lakoniczne zalecenia. Z tego samego protokołu »bez przestępstw« nowy prezes Banaś wymyślił... 15 wniosków do prokuratury"" - napisał Jaki. Zarzuty NIK ocenił jako ""absurdalne"" i takie, z którymi ""nikt, kto pracował nad tym programem się nie zgadza"". Podkreślił przy tym, że nigdy nie zajmował się szczegółami programu na poziomie inwestycyjnym, prawnym czy innym. Jak ustaliła ""Rzeczpospolita"", sprawa ma drugie dno. Jeszcze w czerwcu czynności kontrolne dotyczące realizacji programu pracy dla więźniów zostały zakończone. Nic nie wskazywało na to, jak wielka jest skala nieprawidłowości. Stwierdzono wówczas pewne mankamenty, ale nie złamanie prawa kwalifikujące się do zawiadomienia prokuratury. Tymczasem nowy prezes Marian Banaś, opierając się na tych samych wynikach kontroli, dopatrzył się przestępstw. – Jestem w szoku, poznałem ten raport w czerwcu, nie było tam słowa o złamaniu prawa – mówi ""Rzeczpospolitej"" polityk PiS z kręgu Ministerstwa Sprawiedliwości.",Marek Bieńkowski i Marcin Stefaniak z NIK,
https://wiadomosci.onet.pl/kraj/raport-nik-ws-wieziennictwa-15-doniesien-do-prokuratury/g9vwml5,Marian Banaś ma złożyć 15 doniesień do prokuratury,"Marian Banaś kontratakuje, składając 15 doniesień do prokuratury o popełnieniu przestępstwa przez urzędników podległych ministrowi sprawiedliwości - czytamy w ""Rzeczpospolitej"".","To kolejny rozdział wojny z PiS. Prezes NIK Marian Banaś uderza w jeden z kluczowych projektów rządu poświęcony pracy dla więźniów, a także składa 15 doniesień do prokuratury. Jak ustaliła ""Rzeczpospolita"", sprawa ma drugie dno. Jeszcze w czerwcu czynności kontrolne dotyczące realizacji programu pracy dla więźniów zostały zakończone. Nic nie wskazywało na to, jak wielka jest skala nieprawidłowości. Stwierdzono wówczas pewne mankamenty, ale nie złamanie prawa kwalifikujące się do zawiadomienia prokuratury. Tymczasem nowy prezes Marian Banaś, opierając się na tych samych wynikach kontroli, dopatrzył się przestępstw. – Jestem w szoku, poznałem ten raport w czerwcu, nie było tam słowa o złamaniu prawa – mówi ""Rzeczpospolitej"" polityk PiS z kręgu Ministerstwa Sprawiedliwości. Szef NIK ma dziś przedstawić wyniki kontroli programu ""Praca dla więźniów"" ze środków Funduszu Aktywizacji Zawodowej Skazanych oraz Rozwoju Przywięziennych Zakładów Pracy. W ramach tego programu rząd zapowiadał budowę 40 hal do pracy dla więźniów. Projekt pilotował Patryk Jaki – do niedawna wiceminister sprawiedliwości rządu PiS. W finansowaniu inwestycji i remontów realizowanych w ramach programu – co wskaże prezes Banaś – miało dojść do licznych nieprawidłowości. W 27 przypadkach przyznano zlecenia, naruszając prawo zamówień publicznych, a łączna kwota wydatkowanych w ten sposób środków ma sięgać 115 mln zł. Z kolei przez zaniżanie czynszu dzierżawionych hal przemysłowych straty mają wynieść nawet 37 mln – to ustalenia NIK. W efekcie NIK skieruje 15 zawiadomień do prokuratury (do wczoraj wysłano siedem) o niedopełnieniu obowiązków przez dyrektorów zakładów karnych i dyrektora generalnego Służby Więziennej. Jest też zawiadomienie NIK o ""wyrządzenie znacznej szkody majątkowej"" w Centralnym Ośrodku Szkolenia Służby Więziennej w Kaliszu. Skala 15 doniesień do prokuratury w efekcie kontroli to rzadkość – zanim Banaś został prezesem, nawet przy krytycznych raportach, aż tylu zawiadomień naraz nigdy nie było. Zaskakujące jest także to, że NIK za nowego prezesa surowiej niż za poprzednika ocenił najwyraźniej te same ustalenia kontroli. Skąd tak duża skala zawiadomień? – Można skierować jedno zawiadomienie do prokuratury o podejrzeniu przestępstwa, obejmujące wiele zdarzeń czy podmiotów albo ująć nieprawidłowości w wielu osobnych doniesieniach. Może, żeby zrobić większe wrażenie, prezes Banaś taką formę wybrał – uważa jeden z kontrolerów NIK w rozmowie z dziennikiem.",Marian Banaś,
https://wiadomosci.onet.pl/kraj/niemieckie-reparacje-dla-polski-sejm-bez-zespolu-parlamentarnego-w-tej-sprawie/pjeekr1,Niemieckie reparacje dla Polski? Sejm bez zespołu parlamentarnego w tej sprawie,"W obecnej kadencji Sejmu nie powołano parlamentarnego zespołu ds. reparacji wojennych. Arkadiusz Mularczyk z PiS przekonuje, że temat będzie kontynuowany, choć kwestią otwartą pozostaje, na jakim szczeblu teraz będą toczyć się prace. Dodaje, że raport zapowiadany na wrzesień br. jest tłumaczony na języki obce i nie ma nowej daty publikacji.","W wykazie zespołów parlamentarnych IX kadencji brak jest zespołu ds. reparacji wojennych. Zespół taki działał w Sejmie poprzedniej kadencji, a na jego czele stał właśnie poseł Mularczyk. Zadaniem zespołu było opracowanie raportu dotyczącego strat Polski poniesionych w wyniku II wojny światowej. W połowie roku Mularczyk podsumowywał prace swoje zespołu. Mówił wówczas, że raport ws. strat wojennych Polski będzie gotowy na 1 września, a wysokość strat została oszacowana na ponad 850 mld dolarów. Mularczyk pytany, czy w tej obecnej kadencji Sejmu będzie działał parlamentarny zespół ds. reparacji wojennych, odparł, że zespół ""jeszcze nie został powołany"". - Jesteśmy przed decyzją co do zakresu i obszaru, w jakim praca będzie kontynuowana. Na chwilę obecną jeszcze zespół nie jest powołany, natomiast sprawa reparacji będzie w tej kadencji prowadzona czy realizowana - zapewnił. Dopytywany, czy zatem decyzja polityczna ws. ponownego powołania zespołu już zapadła i wznowienie prac jest tylko kwestią czasu odparł, że nie chciałby teraz tego deklarować. - Sprawa reparacji wojennych będzie w tej kadencji kontynuowana i prowadzona, natomiast jest kwestią otwartą, czy to będzie w parlamencie i na jakim szczeblu w parlamencie - powiedział Mularczyk. Przekazał, że raport ws. strat wojennych Polski ""jest w zasadzie gotowy"". - Natomiast jesteśmy na etapie dosyć żmudnego tłumaczenia tego raportu na języki obce, to jeszcze troszeczkę potrwa, bo publikacja musi się wiązać nie tylko z publikacją w języku polskim, ale też w językach obcych - podkreślił poseł. Dodał, że tłumaczenie zajmuje dużo czasu ze względu na skomplikowaną tematykę i słownictwo w raporcie. Raport - jak poinformował - będzie przetłumaczony na języki: angielski i niemiecki. Zaznaczył, że trwają jeszcze ostatnie poprawki w polskiej wersji raportu. - W dużej mierze raport jest zakończony, ale (jeszcze go) finalizujemy - stwierdził Mularczyk. Na pytanie, kiedy raport zostanie przedstawiony odparł jedynie, że nastąpi to wtedy, kiedy będzie już gotowy cały raport oraz tłumaczenia. - Trudno publikować go tyko w języku polskim w sytuacji, gdy ten raport wywoła dyskusję na świecie - powiedział Mularczyk. Pytany, czy w PiS jest jakaś koncepcja, kiedy raport mógłby zostać opublikowany odparł, że nie chce składać takich deklaracji. - To jest uzależnione od ukończenia raportu i od decyzji politycznej o charakterze i miejscu publikacji - zaznaczył Mularczyk. Parlamentarny zespół ds. oszacowania wysokości odszkodowań należnych Polsce od Niemiec za szkody wyrządzone w trakcie II wojny światowej powstał pod koniec września 2017 r. z inicjatywy PiS. Zgodnie z opinią Biura Analiz Sejmowych - o którą wnioskował Mularczyk - zasadne jest twierdzenie, że Rzeczypospolitej Polskiej przysługują wobec Republiki Federalnej Niemiec roszczenia odszkodowawcze, a twierdzenie, że roszczenia te wygasły lub uległy przedawnieniu jest nieuzasadnione. Polskie władze wielokrotnie w ostatnim czasie zapowiadały, że będą się domagać od Niemiec reparacji wojennych, gdyż, jak wyjaśniano, sprawa ta nie została po II wojnie światowej w należyty sposób załatwiona. Niemiecki rząd stoi na stanowisku, że z punktu widzenia Berlina sprawa reparacji jest zamknięta.",Arkadiusz Mularczyk,
https://wiadomosci.onet.pl/kraj/konwencja-szymona-holowni-radni-pis-pytaja-o-udostepnienie-teatru-szekspirowskiego/r95ryd4,"Kto i ile zapłacił za niedzielną konwencję Szymona Hołowni w Gdańsku? Pytają radni PiS, odpowiada miasto","Nie milkną echa wczorajszej konwencji Szymona Hołowni w Gdańsku. Głos zabrali także lokalni radni Prawa i Sprawiedliwości, którzy mają tutaj kilka pytań do miasta, m.in. o to, na jakich zasadach i za jaką kwotę Teatr Szekspirowski udostępnił swoją przestrzeń dla kandydata na prezydenta. Magistrat w rozmowie z Onetem odpowiada na kilka znaków zapytania.","Jak pisaliśmy wczoraj w Onecie, Szymon Hołownia ogłosił wczoraj w Gdańsku, że będzie startował w przyszłorocznych wyborach prezydenckich w Polsce. Jego konwencja miała miejsce w gdańskim Teatrze Szekspirowskim (GTS). Zdaniem gdańskich radnych Prawa i Sprawiedliwości Przemysława Majewskiego i Andrzeja Skiby, miasto musi odpowiedzieć tutaj na kilka pytań. Autorzy interpelacji do prezydent Dulkiewicz przypominają, że GTS jest samorządową instytucją kultury, dotowaną m.in. z budżetu Gdańska. Radni chcą wiedzieć, na jakich zasadach i za jaką kwotę GTS udostępniło przestrzeń teatru sztabowi Hołowni. A także dopytują, czy Gdańsk dofinansowywał organizację wczorajszego wydarzenia. Majewski zapewnia, że interpelacja nie ma na celu politycznego przykrycia wystąpienia Hołowni. - Naszą interpelację złożyliśmy do władz miasta już w piątek gdy wydarzenie pojawiło się na portalu społecznościowym, a przed samą konwencją Szymona Hołowni. Liczyliśmy, że do tego czasu pojawią się informację na temat zasad udostępniania GTS, niestety tak się nie stało - tłumaczy w rozmowie z Onetem Majewski. - Szymon Hołownia nie odpowiedział na konwencji na pytania dot. finansowania jego kampanii, a uważamy, że transparentność finansów jest w przypadku kandydata na kandydata na urząd prezydenta bardzo ważna. Jawność finansów jest tez istotna dla władz miasta Gdańska - dopowiada radny PiS. O komentarz poprosiliśmy miasto. Rzecznik prezydent Dulkiewicz Daniel Stenzel mówi Onetowi, że umowę z Hołownią zawarł Gdański Teatr Szekspirowski i że wszystkie wydatki pokrywał tutaj sztab kandydata. Gdy pytamy o szczegóły Stenzel odpowiada nam, że ""w przypadku zaangażowania podobnego do spotkania autorskiego p. Szymona Hołowni to koszt od 15 do 20 tys zł. netto, bez kosztów obsługi technicznej"". I że ""organizatorzy tego spotkania, podobnie jak organizatorzy innych wydarzeń, zastrzegli sobie szczegóły dot. kosztów wynajmu"". Z nieoficjalnych informacji wynika, że Hołownia za wczorajsze wydarzenie w GTS zapłacił kilkanaście tysięcy złotych.",Szymon Hołownia,
https://wiadomosci.onet.pl/kraj/tadeusz-rydzyk-ksiazka-prawda-o-imperium-ojca-rydzyka/51yd41s,"Członek KRRiT napisał książkę gloryfikującą Rydzyka. ""Imperium nie istnieje""","Wchodzący w skład Krajowej Rady Radiofonii i Telewizji Janusz Kawecki napisał książkę, która ma obalić mity związane z ojcem Rydzykiem oraz zainicjowanymi przez niego przedsięwzięciami. Stwierdził w niej, że część mediów kłamie i manipuluje na ten temat, ""imperium Rydzyka"" nie istnieje, a państwo nie spełnia swojej roli, ponieważ nienależycie ściga niektórych krytyków redemptorysty.","Kawecki w styczniu skończy 77 lat. Jest profesorem nauk technicznych, specjalistą m.in. od inżynierii wiatrowej. Wcześniej pisał np. podręczniki akademickie. W 1995 r. został członkiem rady programowej Radia Maryja. Wybrano go także na czoło Zespołu Wspierania Radia Maryja. Poza tym znalazł się w radzie naukowej założonej przez Tadeusza Rydzyka Wyższej Szkoły Kultury Społecznej i Medialnej w Toruniu. W 2016 r. prezydent Andrzej Duda powołał go do Krajowej Rady Radiofonii i Telewizji na kadencję 2016-2022. Kilka miesięcy temu Kawecki w liście otwartym domagał się od ministra sprawiedliwości Zbigniewa Ziobry nadzoru nad dochodzeniem ws. protestu feministek pod Radiem Maryja. Chciał również, aby Prezes Sądu Najwyższego pouczyła sędziów w związku z dopuszczeniem do tej demonstracji. Jak wyjaśnił sam autor, napisał swoje dzieło ""Prawda o »imperium ojca Rydzyka«"", bo warto dzielić się prawdą z bliźnimi i należy przeciwstawiać się kłamstwu. Jego książkę wydała fundacja Nasza Przyszłość, która wchodzi w skład tytułowego ""imperium Rydzyka"". Jej elektroniczną wersję można odnaleźć w sieci. Jest darmowa. Naukowiec zadedykował ją ""przewielebnemu o. dr. Tadeuszowi Rydzykowi CSsR"", nie podpisując się pod tą dedykacją jako Janusz Kawecki, lecz jako ""Janusz Kawecki, członek KRRiT"", czyli członek państwowego organu konstytucyjnego. Tytuł wytłumaczył w następujący sposób: ""Kłamliwą etykietę o »imperium ojca Rydzyka« wylansował Jerzy Morawski w swoim filmie wyemitowanym w 2002 roku. Jego tytuł brzmiał właśnie »imperium ojca Rydzyka« i niemal natychmiast po jego upublicznieniu przeciwnicy rozgłośni zaczęli upowszechniać to określenie, wiążąc je z o. Tadeuszem Rydzykiem i własnością instytucji powstających z jego inspiracji"". Janusz Kawecki sporą część swojej książki poświęcił kłopotom, jakie media założone przez Rydzyka miały z przyznaniem częstotliwości i koncesji. Uważa, że w stosunku do Rodziny Radia Maryja nie można używać terminu ""imperium"", ponieważ radiostacja nie obejmuje całego kraju, tylko 78 proc. jego powierzchni, a inne mediowe rodziny są znacznie bardziej potężne. Jego zdaniem jest ona celem medialnej nagonki. Autor książki starał się obalić mity związane z toruńskim redemptorystą, m.in. na temat nieudanej zbiórki na ratowanie gdańskiej stoczni, antysemityzmu, moherowych beretów i maybacha, którym według legend rzekomo miał jeździć duchowny. W wielu fragmentach sformułowania Kaweckiego mogą dziwić. Np. czytelnika, który pokusi się o przeczytanie całego artykułu prasowego (a nie samego tytułu) nazwał ""dociekliwym czytelnikiem"". Część dziennikarzy oskarżył o manipulacje, ale nie wspomniał, że podmioty związane z redemptorystą nie chcą odpowiadać na ich pytania i bardzo rzadko robi to też rząd PiS oraz podległe mu instytucje, mimo że mają taki obowiązek w przypadkach dofinansowań z publicznych środków. Naukowiec przemilczał również dobre relacje toruńskiego kapłana z najważniejszymi politykami PiS, które wielu odbiera jako polityczny układ działający według zasady: Rydzyk i jego współbracia dostają dofinansowania, a PiS otrzymuje jego polityczne wsparcie. W książce na próżno też szukać wzmianek o wchodzeniu zakonnika w sfery polityczne w bardzo wielu publicznych wypowiedziach. Janusz Kawecki skrytykował metodologie badań, według których Tv Trwam oraz Radio Maryja nie mogą pochwalić się zbyt wysoką liczbą odbiorców. Ponadto wyraził przekonanie, iż ""działania przeciwko o. Tadeuszowi Rydzykowi wpisują się w systemowo prowadzoną walkę z Kościołem"". Nie ukrywał również pretensji do państwa, sądów i prokuratorów z powodu braku działań w przypadku części artykułów prasowych na temat ojca Rydzyka. Takie podejście, mogące kojarzyć się z wzywaniem sędziów i śledczych do surowego traktowania dziennikarzy piszących źle o redemptoryście, może wydać się o tyle zaskakujące, że według konstytucji Krajowa Rada Radiofonii i Telewizji powinna bronić prawa do informacji, a także wolności słowa. To, że po dojściu do władzy PiS uczelnia WSKSiM dostaje spore wsparcie finansowe od rządu PiS, Kawecki wytłumaczył tak: ""Dopiero od 2016 r. zespoły naukowe i dydaktyczne tej uczelni mogą zgłaszać - i czynią to z powodzeniem - wnioski dotyczące różnych konkursów na projekty i granty, wiedząc, że nie będą przez gremia oceniające dyskryminowane ze względów pozamerytorycznych. Uczestniczenie w tych konkursach wyzwala twórczą inicjatywę"". Autora wyraźnie oburzają określenia mediów, że tego typu dofinansowania są ""pieniędzmi dla ojca Rydzyka"". Jego zdaniem w ten sposób oszukuje się odbiorców, ""którzy przeważnie nie znają zasad wyłaniania beneficjentów i finansowania takich projektów"". Przeanalizował wiele takich dotacji i jego zdaniem należały się one podmiotom związanym z zakonnikiem z Torunia, a niektóre z tych projektów nawet pochwalił. Napisał: ""Tylko kłamcy i manipulujący mogą twierdzić, że jakiekolwiek z tych funduszy są »przyznawane dla o. Tadeusza Rydzyka«, że są »odwdzięczeniem się za...« itd. W żadnym z konkursów beneficjentem nie był o. Tadeusz Rydzyk"". I nie omieszkał wspomnieć, że chodzi o zakonnika, który nie posiada żadnego majątku. Według Słownika języka polskiego PWN za ""imperium"" można uznać m.in. ""potężne przedsiębiorstwo o ogromnym zasięgu"", a wokół Rydzyka skupionych jest sporo projektów o potężnym zasięgu. Wiele ma charakter biznesowy. Mimo to Kawecki podsumował swoje analizy w następujący sposób: ""Nie jest prawdą, jakoby istniało jakieś finansowe imperium ojca Rydzyka; nie jest też prawdą, jakoby temu Kapłanowi przekazywane były jakieś fundusze publiczne. (...) Jeśli ktoś w odniesieniu do tej społeczności chciałby nadal posługiwać się terminem »imperium«, to powinien doprecyzować, że chodzi tu o IMPERIUM MARYI, w którym zadania hetmana przekazała Pani Jasnogórska o. Tadeuszowi Rydzykowi"".",Janusz Kawecki na urodzinach Radia Maryja w Toruniu,
https://wiadomosci.onet.pl/kraj/slupsk-rocznica-smierci-jolanty-szczypinskiej-list-jaroslawa-kaczynskiego/s22xf48,Jarosław Kaczyński: wciąż żyję w poczuciu niepowetowanej straty,"Śmierć poseł Jolanty Szczypińskiej przyniosła wielką stratę dla Polski, a dla PiS, dla mnie osobiście, była wielkim ciosem – napisał prezes PiS Jarosław Kaczyński w liście, który odczytano w Słupsku podczas odsłonięcia tablicy upamiętniającej zmarłą.","W Słupsku w pierwszą rocznicę śmierci Jolanty Szczypińskiej regionalne i miejskie struktury PiS zorganizowały uroczystości upamiętniające zmarłą posłankę Prawa i Sprawiedliwości. Na ścianie budynku przy ul. Lutosławskiego 33, w którym od 2004 r. Szczypińska miała swoje biuro poselskie, odsłonięto pamiątkową tablicę. Podczas uroczystości prezes zarządu okręgowego PiS w Słupsku poseł Aleksander Mrówczyński odczytał list od Jarosława Kaczyńskiego. Szef PiS podkreślił, że Jola była darem dla nich wszystkich. Jak dodał, tą tablicą należy jej podziękować ""za dobro, które w ciągu tylu lat ofiarowała"". ""Wciąż żyję w dojmującym poczuciu niepowetowanej straty. (…) Śmierć poseł Jolanty Szczypińskiej przyniosła wielką stratę dla Polski, a dla Prawa i Sprawiedliwości, (…) dla mnie osobiście – była wielkim ciosem” – napisał. Lider PiS zaznaczył, że miał smutny i bolesny przywilej częstego odwiedzania posłanki w szpitalu. ""Towarzyszyłem jej, można powiedzieć, do ostatka. Widziałem ile cierpiała. Byłem świadkiem tego jak gasła. I choć zdawałem sobie sprawę, że śmierć w jej przypadku oznacza wyzwolenie z nieustającego, strasznego bólu, to do tej pory nie mogę się z tym pogodzić"" – dodał. ""Jola odchodziła tak, jak żyła - a żyła pięknie i mężnie, dzielnie stawiając czoło wszelkim przeciwnościom"" - podkreślił. ""Nie poddawała się. Dopóki sił jej starczało kierowała telefonicznie sprawami swego okręgu. Była zaangażowana całą sobą i do końca. W sumie przez całe swoje dorosłe życie"" – pokreślił Kaczyński. Przypomniał jej zaangażowanie w losy Polski, które zaczęło się w duszpasterstwie akademickim. Wspomniał o Solidarności, działalności w podziemiu, a następnie o aktywności ściśle politycznej – najpierw w Porozumieniu Centrum, a następnie w PiS. Mówił o represjach, które dotknęły Szczypińską, o pobiciach i problemach ze znalezieniem pracy. Jak podkreślił, to, co robiła dla Polski, ""to była służba bezinteresowna idei oraz wyraz wierności sobie"". ""Jola była chodzącym dobrem, ciepłem, uśmiechem. Była zawsze pogodna i życzliwa. Pomimo niełatwego życia, a może, dlatego że takie ono było, zawsze była gotowa pomagać innym. (…) Pewnie dlatego pragnęła, by Polska była wolna i lepsza. To był dla mnie wielki zaszczyt, że zaliczała mnie do grona swoich przyjaciół"" – napisał Kaczyński. Tłumaczył, że nie mógł być na uroczystościach osobiście ze względu ""na przyczyny natury zdrowotnej"". Złożył życzenia świąteczne wszystkim zgromadzonym i ich rodzinom. Rodakom życzył, by żyli w takiej Polsce, o jakiej marzyła śp. Jolanta Szczypińska. Poseł ziemi słupskiej rzecznik rządu Piotr Müller, który przejął biuro poselskie po zmarłej posłance powiedział, że Jolantę Szczypińską znał od zawsze, od urodzenia, bo jego ojciec działał z nią w podziemiu. - Ona zawsze w moim życiu była. Najpierw jako ciocia, tak do niej mówiłem. Później jako pani poseł, jako Jola. Współpracowaliśmy w różnych obszarach życia społecznego w Słupsku. Pani poseł dużo dla naszego miasta zrobiła – zaznaczył Müller. Wiceminister infrastruktury, prezes zarządu okręgowego PiS w Gdyni Marcin Horała zaznaczył: ""Joli z nami nie ma, ale pozostaje pamięć o tym, jak traktowała służbę publiczną"". Dodał, że była zawodowym politykiem, a ta grupa często jest, jego zdaniem, źle kojarzona. - Tymczasem Jola budziła dosyć powszechną sympatię. Ludzie dostrzegali, że dla niej właśnie człowiek jest na pierwszym miejscu. Jola zawsze z wielki sercem, zawsze z wielkim zaangażowaniem podchodziła do człowieka, który zwracał się do niej o pomoc – mówił Horała. Prezydent Słupska Krystyna Danilecka-Wojewódzka wyraziła zadowolenie, że w przestrzeni Słupska są ""ślady dziewczyn z Solidarności"". - Ma swój mural senator Anna Bogucka-Skowrońska, ma swoje miejsce Jolanta Szczypińska z domu Joachimiak. Ta tablica jest bardzo piękna, elegancka, tak jak Jola była zawsze skromna, ale elegancka. Wierzę, że są też inne piękne przestrzenie miasta - ronda i ulice - że ta pamięć dziewczyn z Solidarności, do których Jola należała, będzie miała swoje trwałe miejsce. Pamiętajmy, wieczność umarłych póty trwa, póki pamięcią im się płaci – podkreśliła Danilecka Wojewódzka. Mrówczyński dodał, że będzie zabiegał o to, by imieniem posłanki Jolanty Szczypińskiej została nazwana jedna ze słupskich ulic. Uroczystości w 1. rocznicę śmierci posłanki Jolanty Szczypińskiej rozpoczęły się mszą św. w Kościele Mariackim w Słupsku. Ks. proboszcz Zbigniew Krawczyk modlił się o miłosierdzie dla zmarłej, „by bramy nieba jak najszerzej otworzyły się przed panią Jolantą” oraz „by podziękować za jej działalność” także na rzecz parafii. Prosił o modlitwę za nią wszystkich zgromadzonych. Po odsłonięciu pamiątkowej tablicy w auli Akademii Pomorskiej w Słupsku pokazany został film zrealizowany przez TVP3 Gdańsk, będący wspomnieniem o posłance Szczypińskiej. Jolanta Szczypińska zmarła 8 grudnia 2018 r. po ciężkiej chorobie w wieku 61 lat. 17 grudnia spoczęła w rodzinnym grobie, przy rodzicach i bracie, na cmentarzu komunalnym w Słupsku. W uroczystościach pogrzebowych, które miały charakter państwowy, wzięli udział m.in. prezydent Andrzej Duda, premier Mateusz Morawiecki i prezes PiS Jarosław Kaczyński. Prezydent odznaczył pośmiertnie Szczypińską ""za wybitne osiągnięcia podejmowane z pożytkiem dla kraju w działalności państwowej i publicznej, za działalność na rzecz przemian demokratycznych w Polsce"" Krzyżem Komandorskim z Gwiazdą Orderu Odrodzenia Polski. Jolanta Szczypińska (z domu Joachimiak), urodziła się 24 czerwca 1957 roku w Słupsku. Była absolwentką Policealnego Studium Medycznego; po jego ukończeniu pracowała jako pielęgniarka. W latach 80. zaangażowała się w działalność opozycyjną; była m.in. współzałożycielką struktur NSZZ ""Solidarność"" w słupskim szpitalu wojewódzkim. Działała w podziemiu. Karierę polityczną zaczynała w Porozumieniu Centrum, partii Jarosława Kaczyńskiego. Następnie była wśród współzałożycieli Prawa i Sprawiedliwości. Była posłanką na Sejm ze Słupska w IV, V, VI, VII oraz VIII kadencji. Pracowała w Komisji Zdrowia oraz Komisji Regulaminowej, Spraw Poselskich i Immunitetowych. Była wiceprzewodniczącą Klubu Parlamentarnego PiS.",Jarosław Kaczyński,
https://wiadomosci.onet.pl/kraj/pis-znow-skarzy-do-tk-przepisy-o-jawnosci-list-poparcia-kandydatow-do-krs/h8j7hxb,PiS znów skarży do TK przepisy o jawności list poparcia kandydatów do KRS,"Do Trybunału Konstytucyjnego wpłynął wniosek grupy posłów PiS o zbadanie konstytucyjności przepisów o ujawnianiu zgłoszeń kandydatów do Krajowej Rady Sądownictwa i ograniczaniu prawa do informacji publicznej. Podobny wniosek, złożony przez PiS w sierpniu, uległ umorzeniu.","Pismo w tej sprawie zostało skierowane do TK w poniedziałek i zamieszczone na stronie Trybunału w piątek. Zgodnie z treścią wniosku posłowie PiS chcą zbadania zgodności z konstytucją art. 11c ustawy o KRS i art 5 ust. 2 ustawy o dostępie do informacji publicznej. Pierwszy z zaskarżonych przepisów stanowi, że zgłoszenia kandydatów do Rady marszałek Sejmu niezwłocznie przekazuje posłom i podaje do publicznej wiadomości, z wyłączeniem załączników. Posłowie PiS wnioskują o stwierdzenie niezgodności z konstytucją tego przepisu w rozumieniu, w którym ""nie zakazuje on udzielenia informacji publicznej w postaci wykazu sędziów popierających zgłoszenie kandydata na członka KRS wybieranego spośród sędziów"". Zdaniem posłów partii rządzącej przepis ten jest niezgodny z konstytucyjnymi zasadami: ochrony zaufania obywateli do państwa i stanowionego przez nie prawa, ochrony prawa do prywatności i ochrony autonomii informacyjnej jednostki. Z kolei drugi zaskarżony przepis zakłada, że prawo do informacji publicznej podlega ograniczeniu ze względu na prywatność osoby fizycznej lub tajemnicę przedsiębiorcy. ""Ograniczenie to nie dotyczy informacji o osobach pełniących funkcje publiczne, mających związek z pełnieniem tych funkcji, w tym o warunkach powierzenia i wykonywania funkcji, oraz przypadku, gdy osoba fizyczna lub przedsiębiorca rezygnują z przysługującego im prawa"" – stanowi przepis. Wnioskodawcy chcą stwierdzenia niekonstytucyjności tego przepisu rozumianego w ten sposób, że wyrażenie przez sędziego poparcia dla kandydata do KRS ma związek z wykonywaniem przez sędziego wyrażającego takie poparcie funkcji publicznych, a zatem dostęp do takiej informacji nie podlega ograniczeniu ze względu na ochronę prywatności tego sędziego. Według grupy posłów PiS przepis ten narusza konstytucyjne zasady: ochrony prawa do prywatności i ochrony autonomii informacyjnej jednostki. Nie jest to pierwszy wniosek posłów PiS w tej sprawie. W połowie sierpnia zawnioskowali oni do Trybunału o stwierdzenie niekonstytucyjności jedynie art. 11c ustawy o KRS. Wniosek ten został jednak umorzony w związku z nową kadencją Sejmu, bo z regulaminu TK wynika, że niezakończone postępowania przed TK, zainicjowane przez parlamentarzystów, ulegają umorzeniu w dniu zakończenia kadencji Sejmu i Senatu. Kwestia jawności list poparcia kandydatów do KRS i udostępnienie wykazu nazwisk osób ich popierających wzbudza dyskusje i kontrowersje m.in. wśród sędziów i polityków. Wybór przez Sejm 15 członków sędziów KRS na czteroletnią kadencję odbył się w marcu ub.r. zgodnie z nowelizacją ustawy o KRS, która weszła w życie w połowie stycznia 2018 r. Wcześniej wybierały ich środowiska sędziowskie. Podmiotami uprawnionymi do zgłoszenia propozycji kandydatów do KRS były grupy 25 sędziów i co najmniej dwóch tysięcy obywateli. Wpłynęło 18 kandydatur. Do Kancelarii Sejmu były składane wnioski m.in. polityków i organizacji społecznych o udostępnienie informacji o imionach, nazwiskach i miejscach orzekania sędziów, którzy poparli zgłoszenia kandydatów do KRS. Szef Kancelarii Sejmu odmawiał udostępnienia tych danych. Skargę na odmowę przez Kancelarię Sejmu udostępnienia załączników do zgłoszeń kandydatów na członków KRS – zawierających wykaz obywateli i sędziów popierających te zgłoszenia – złożyła posłanka PO-KO Kamila Gasiuk-Pihowicz. Kiedy warszawski sąd administracyjny uchylił decyzję szefa Kancelarii Sejmu, ta odwołała się do Naczelnego Sądu Administracyjnego. 28 czerwca NSA orzekł, że Kancelaria Sejmu powinna udostępnić wykazy nazwisk osób popierających kandydatów do KRS. ""Objęta wnioskiem o udostępnienie informacja w postaci załączników do zgłoszeń kandydatów na członków Krajowej Rady Sądownictwa w zakresie wykazów obywateli oraz wykazów sędziów popierających zgłoszenia mieści się w pojęciu informacji publicznej"" – orzekł NSA. Kancelaria Sejmu nie udostępniła jednak żądanych załączników, bo prezes Urzędu Ochrony Danych Osobowych skierował do Kancelarii postanowienie zobowiązujące do powstrzymania się od upublicznienia lub udostępnienia w jakiejkolwiek formie danych osobowych sędziów, zawartych w wykazach osób popierających zgłoszenia kandydatów do Krajowej Rady Sądownictwa. Jak przekazano, postanowienie nie ma charakteru ostatecznego, ale tymczasowy i zakazuje udostępniania danych do czasu wydania przez prezesa UODO decyzji kończącej postępowanie w sprawie. W końcu listopada sędzia Sądu Okręgowego w Olsztynie Paweł Juszczyszyn, rozpoznając jedną ze spraw, zażądał od Kancelarii Sejmu list poparcia dla kandydatów do KRS.",Trybunał Konstytucyjny,
https://wiadomosci.onet.pl/kraj/radoslaw-fogiel-w-onet-opinie-nie-jestem-strozem-banasia/xpfdze0,"Radosław Fogiel w ""Onet Opinie"": nie jestem stróżem Banasia","Wicerzecznik PiS w rozmowie z Andrzejem Gajcym przekonywał, że sprawdzanie wszystkich kandydatów na państwowe stanowiska przez służby jest nierealne. - Już widzę ten krzyk opozycji, że jakiś ich polityk jest inwigilowany - mówił. - Nie mam wglądu w prace służb, mogę, znając zasady funkcjonowania państwa, domyślać się, że jest pewna procedura, następstwo działań - opisywał w kontekście afery wokół szefa NIK Mariana Banasia.",,,
https://wiadomosci.onet.pl/kraj/radoslaw-fogiel-w-onet-opinie-pis-nie-ma-zadnego-wplywu-na-decyzje-kadrowe/t4cj0cf,"Radosław Fogiel w ""Onet Opinie"": PiS nie ma żadnego wpływu na decyzje kadrowe państwowego banku","Gościem Andrzeja Gajcego był wicerzecznik PiS. Fogiel podkreślał, że syn Mariana Banasia - Jakub, nie jest podmiotem konfliktu z szefem NIK, dlatego nie należy go do tego mieszać. - Każde odejście budzi spekulacje - mówił o plotkach na temat zwolnienia Jakuba Banasia z banku Pekao. - Oczywiście chcemy, żeby kwestie kierownicze pełniły osoby, których światopogląd, wizja prowadzenia biznesu pokrywa się z propaństwowym podejściem, a nie ""bierz kasę i w nogi"" - mówił.",,,
https://wiadomosci.onet.pl/kraj/radoslaw-fogiel-w-onet-opinie-o-dymisji-banasia-do-skonsumowania-gotowosci-nie-doszlo/4c0ytw9,"Radosław Fogiel w ""Onet Opinie"" o dymisji Banasia: do skonsumowania gotowości nie doszło","Gościem Andrzeja Gajcego był wicerzecznik PiS. Prowadzący program dopytywał, czy Marian Banaś złożył dymisję, która nie została przyjęta przez marszałek Sejmu Elżbietę Witek. - Pismo miałoby walory dokumentu, gdyby zostało złożone. Banaś może i dokument napisał i podpisał, ale ta dymisja nie wpłynęła - mówił. Fogiel przyznał, że sprawa szefa NIK dla partii rządzącej jest wyzwaniem i można mówić o konflikcie. - Trwają prace i analizy, jak z tego wybrnąć - dodał.",,,
https://wiadomosci.onet.pl/tylko-w-onecie/radoslaw-fogiel-w-onet-opinie-dzialamy-zgodnie-z-planem-bez-niespodzianek/zk9zmpy,"Radosław Fogiel w ""Onet Opinie"": działamy zgodnie z planem, bez niespodzianek","Gościem Andrzeja Gajcego był wicerzecznik PiS. Pytany o stan zdrowia Jarosława Kaczyńskiego, który kilka dni temu przeszedł operację uspokajał: wszystko jest w najlepszym porządku. Fogiel dodał, że partia ma wypracowane mechanizmy działania i gdy prezes potrzebuje kilku dni prywatnych, to wszystko nadal funkcjonuje regularnie, zgodnie z planem i bez niespodzianek.",,,
https://wiadomosci.onet.pl/kraj/krystian-markiewicz-o-wyroku-tsue-i-projekcie-dot-sadownictwa-dyscyplinarnego/n5wmbkz,"Prezes ""Iustitii"": Z naszej strony ręka jest wyciągnięta. Chcemy rozmawiać","- Wyrok TSUE jest podstawą do pewnej zadumy. Z naszej strony ręka jest wyciągnięta - powiedział szef stowarzyszenia ""Iustitia"" sędzia Krystian Markiewicz. Dodał, że za parę dni zostanie przedstawiony gotowy projekt dotyczący sądownictwa dyscyplinarnego.","Szef stowarzyszenia ""Iustitia"" sędzia Krystian Markiewicz był pytany o obecną sytuację w wymiarze sprawiedliwości oraz o czwartkowe postanowienie Izby Pracy i Ubezpieczeń Społecznych SN w pierwszej z trzech spraw, których dotyczyło orzeczenie Trybunału Sprawiedliwości UE z 19 listopada br. Izby Pracy i Ubezpieczeń Społecznych SN uchyliła uchwałę KRS w sprawie z odwołania sędziego Naczelnego Sądu Administracyjnego i oddaliła wniosek prezesa Izby Dyscyplinarnej SN o przekazanie sprawy do tej Izby. Izba Pracy SN uznała przy tym, że KRS nie daje wystarczających gwarancji niezależności od organów władzy ustawodawczej i wykonawczej. Z postanowienia wynika też, że Izba Dyscyplinarna SN nie jest sądem w rozumieniu prawa UE i prawa krajowego. Prezes ""Iustitii"" sędzia Krystian Markiewicz w rozmowie na antenie RMF FM podkreślił, że projekt dotyczący sądownictwa dyscyplinarnego zostanie przedstawiony za parę dni. - Przedstawimy cały gotowy projekt dotyczący sądownictwa dyscyplinarnego. Ale sędzia, tak samo jak każdy inny obywatel ma prawo do niezależnego sądu - mówił w RMF FM sędzia Markiewicz, który podkreślił jednocześnie, że są prowadzone konsultacje z Senatem ws. zmian ustawowych po wyroku TSUE ws. Izby Dyscyplinarnej i KRS. Szef stowarzyszenia ""Iustitia"" był też pytany o zarzuty dyscyplinarne, które usłyszał na początku grudnia. - Uważam, że to są zarzuty, które mają charakter quasi-polityczny. Mnie się zarzuca działalność polityczną, a tak naprawdę te 55 zarzutów jest związanych z jednym listem. Wysłałem po prostu jeden list do sędziów sądów dyscyplinarnych, po tym jak Komisja Europejska wszczęła przeciwko Polsce tzw. postępowanie przeciwnaruszeniowie w związku z dyscyplinarkami - stwierdził Markiewicz. Dodał, że apelował do sędziów, żeby poczekali na wyrok Trybunału Sprawiedliwości i nie przesyłali akt do Izby Dyscyplinarnej Sądu Najwyższego. Dopytywany z kolei, dlaczego przeciwstawia się proponowanym przez rząd ustawom dot. sądownictwa odpowiedział, że uważa je ze niezgodne z konstytucją i z prawem unijnym. - Ustawy można uchwalić wszystkie, jakie się chce. Wiem, że to jest mocne porównanie, ale przypomina mi się III Rzesza (...) Tam też były ustawy i tam też sędziowie później mówili: dobra, są ustawy przez niemiecki parlament uchwalone, to będziemy je stosować - powiedział Markiewicz. W jego opinii przepisy, które chce wprowadzić ministerstwo, co do odpowiedzialności karnej sędziów, to są przepisy, ""które zostały przyjęte później przez państwo niemieckie"", ""właśnie dlatego, że ci sędziowie wtedy w czasie III Rzeszy wydawali wyroki na podstawie tych ustaw, które zostały prawidłowo przyjęte"" - mówił prezes ""Iustitii"". Zaznaczył też, że należy ""usiąść jak najszybciej do okrągłego stołu w obronie praworządności"". - Wyrok TSUE jest podstawą do pewnej zadumy, żeby klasa polityczna zrobiła dwa kroki do tyłu, złapała głębszy oddech. Z naszej strony ręka jest wyciągnięta. Chcieliśmy rozmawiać przez cztery lata, chcemy rozmawiać nad tym, co zrobić, żeby obywatele jak najmniej ucierpieli - podkreślał szef stowarzyszenia ""Iustitia"".",Krystian Markiewicz,
https://wiadomosci.onet.pl/kraj/tusk-o-kaczynskim-pis-nie-bedzie-rzadzic-w-polsce-za-cztery-lata/jpwng2n,"Tusk o PiS: nie spoczną na wysiłkach, by rozwalić system do końca","- To tylko kwestia przesunięcia w czasie, ale PiS nie będzie rządzić w Polsce za cztery lata - mówi w wywiadzie dla sobotniej ""Gazety Wyborczej"" szef Europejskiej Partii Ludowej, były lider PO Donald Tusk. Ostrzega jednocześnie przed kolejnymi ruchami polityków PiS, ponieważ - jak twierdzi - ""wiedzą, że już stracili władzę"".","- Widać teraz każdego dnia, jak to zaczyna się kruszyć. Proszę sobie wyobrazić, jak z miesiąca na miesiąc będzie narastał ich strach. Strach tych, którzy teraz rozwalają system sędziowski, obrażają sędziów, szantażują ich, wyrzucają z pracy, organizują hejt przeciw nim. Ta władza najzwyczajniej w świecie boi się odpowiedzialności, i słusznie - jest wiele ewidentnych powodów do pociągnięcia wielu funkcjonariuszy tej władzy do odpowiedzialności karnej i procesowej - ocenił Tusk w rozmowie z ""Wyborczą"". Dodał, że ""oni (red. - PiS) teraz nie spoczną na wysiłkach, by rozwalić system do końca, bo wiedzą, ze już stracili władzę"". Były premier pytany, czy czuje się chrześcijańskim demokratą, odpowiedział: W polityce można być chrześcijańskim niezależnie od wyznania i od praktykowanej religii. - Jeśli jesteś chrześcijańskim demokratą, to wszystko musi się w tobie buntować przeciwko praktyce politycznej w Polsce. Nie można być chrześcijańskim demokratą i wspierać bezrefleksyjnie rządów Kaczyńskiego, bo to jak ogień i woda - argumentował. Tusk zapytany o swój dystans czy sceptycyzm do działań Fransa Timmermansa (który w nowej KE będzie odpowiadać za Europejski Zielony Ład), kiedy zaczynały się pierwsze postępowania dotyczące praworządności w 2016 r., zaznaczył, że od pierwszego dnia do dziś miał i ma ambiwalentny stosunek do tego, co robi się w Brukseli wobec Polski. - Niezależnie od idiotycznej retoryki PiS nikt z nas nie chciałby, żeby Europa zajmowała się Polską jako pacjentem - stwierdził. - Ale z drugiej strony bierność instytucji europejskich mogłaby oznaczać - i byłaby tak odbierana przez część Polaków - przyzwolenie na to, co się działo. Trzeba było robić wszystko dla chronienia polskiej reputacji - powiedział. Podkreślił również, że nikogo nie namawiał, by sprawa Polski trafiła na forum Rady Europejskiej (...) Ale Timmermansowi wystawiłbym bardzo pozytywną ocenę. Tusk mówił też o polityce europejskiej, rosnącej roli Emmanuela Macrona i relacjach z Angelą Merkel. - Bardzo wielu obserwatorów Unii prognozuje co najmniej lekkie przesunięcie środka ciężkości z Berlina w stronę Paryża. Macron być może jest wciąż przed szczytem kariery - ocenił. Zaznaczył, że Angela Merkel była ""nadzwyczaj skoncentrowana na współpracy z Europą Środkowo-Wschodnią, w szczególności z Polską"". - Nawet Jarosław Kaczyński kiedyś wyraził pogląd, że w Niemczech nic lepszego od rządów Merkel spotkać nas nie może. To jedyne w ciągu kilkunastu lat zdanie Kaczyńskiego,z którym mógłbym się zgodzić - powiedział szef Europejskiej Partii Ludowej. W rozmowie były lider PO był pytany o swoją książkę, która wkrótce ukaże się w księgarniach. - Jeśli miałbym być w zgodzie z obyczajem, nie powinienem tej książki drukować teraz. Ale z drugiej strony kłamstwo stało się tak permanentnym instrumentem w polityce - nie tylko w Polsce lecz także w Europie, Ameryce - że jeżeli będziemy zbyt długo trzymać informację o trzewiach polityki w tajemnicy, to będziemy przegrywać konfrontację w kłamcami - tłumaczył w rozmowie z Tomaszem Bieleckim. Źródło: ""Gazeta Wyborcza"", PAP",Donald Tusk,
https://wiadomosci.onet.pl/kraj/marian-banas-ma-zamiar-opublikowac-dwa-raporty-moga-uderzyc-w-pis/jlk13p9,Marian Banaś ma zamiar opublikować dwa raporty. Mogą uderzyć w PiS,"Marian Banaś stworzył listę osób, które - w razie jego nieobecności - mogą go zastąpić na stanowisku prezesa w Najwyższej Izbie Kontroli. Szykuje też publikację dwóch raportów, które mogą wygenerować nowe kłopoty dla Prawa i Sprawiedliwości - dowiaduje się ""Dziennik Gazeta Prawna"". Najwyższa Izba Kontroli planuje opublikować przed świętami Bożego Narodzenia raporty na temat GetBacku i Krajowej Administracji Skarbowej – potwierdziła rzeczniczka prasowa NIK Ksenia Maćczak.","Według relacji ""DGP"", Marian Banaś zdecydował, że w razie jego nieobecności obowiązki prezesa NIK w pierwszej kolejności przejmie jego zastępczyni Małgorzata Motylow, która z NIK związana jest od 2001 roku. Następny w kolejności będzie inny wiceprezes NIK Marek Opioła (do niedawna poseł PiS). Ostatnią osobą na liście jest wiceprezes Tadeusz Dziuba (również były poseł PiS). Według rozmówców dziennika, kolejność nie jest przypadkowa - PiS miał naciskać, aby w razie dymisji Banasia izbą kierował Dziuba. Co więcej, według ""Dziennika Gazety Prawnej"", w przyszłym lub najdalej kolejnym tygodniu opublikowane mają być dwa raporty NIK - jeden dotyczący afery GetBack, drugi związany z działalnością Krajowej Administracji Skarbowej. Dla partii rządzącej mogą być kłopotliwe. - NIK planuje opublikowanie ich przed świętami – potwierdziła rzeczniczka NIK, pytana przez Polską Agencję Prasową o te raporty. We wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny, i że wynajem kamienicy o powierzchni 400 mkw. i dwóch mniejszych, miał przynosić rocznie 65,7 tys. zł dochodu. Według ""Superwizjera"", Banaś zaniżył w oświadczeniach dochody z wynajmu kamienicy w Krakowie, mowa była także o powiązaniach ze stręczycielami. W połowie października CBA poinformowało, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. 16 października Banaś wrócił do pracy; pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura. W piątek CBA skierowało do prokuratury zawiadomienie o możliwości popełnienia przestępstwa przez szefa NIK. W Onecie pisaliśmy, że syn prezesa NIK Mariana Banasia został zwolniony z państwowego banku Pekao S.A., w którym był pełnomocnikiem zarządu. Tę informację potwierdziły nam trzy niezależne źródła w obozie władzy. Sam Banaś junior nie chciał skomentować swego odejścia. - Nie wypowiadam się publicznie w tej sprawie - stwierdził. Według naszych źródeł - zarówno w obozie władzy, jak i w banku - dymisja syna ma być sygnałem ostrzegawczym dla Mariana Banasia. Szefostwo PiS próbuje zmusić Banasia, by zrezygnował z szefostwa NIK. Jednak Banaś ani myśli tego zrobić - i to mimo że do prokuratury trafiły doniesienia CBA w sprawie ukrywania przez niego majątku i nieudokumentowanych dochodów. - Kontekst zwolnienia Jakuba Banasia był jasny. To sygnał dla ojca — mówi nasz rozmówca z Pekao. Czytaj więcej tutaj. Źródło: ""Dziennik Gazeta Prawna""",Marian Banaś,
https://wiadomosci.onet.pl/kraj/lublin-czterech-zatrzymanych-przez-cba-ws-wiezowca-w-lublinie/8c8jpdw,Czterech zatrzymanych przez CBA ws. wieżowca w Lublinie. Wniosek prokuratura,"Prokuratura Okręgowa w Zamościu skierowała do sądu wniosek o tymczasowy areszt wobec zatrzymanych przez CBA ws. budowy wieżowca w Lublinie. Wśród nich jest Piotr Kowalczyk, były przewodniczący Rady Miasta. Jednym z zatrzymanych jest Mariusz P., krewny byłego wojewody lubelskiego, a obecnie posła PiS Przemysława Czarnka.","Wczoraj w Prokuraturze Okręgowej w Zamościu odbyło się przesłuchanie czterech zatrzymanych osób, które miały otrzymać korzyść majątkową w wysokości 1 mln zł za pomoc przy budowie wieżowca przy ul. Zana w Lublinie. Zatrzymani mieli powoływać się m.in. na wpływy w Ratuszu. Jednym z nich jest były przewodniczący Rady Miasta, Piotr Kowalczyk. Prokuratura konsekwentnie milczy i nie chce odpowiadać na pytania dziennikarzy na temat przedstawionych im zarzutów. Jedno jest pewne - śledczy skierowali wniosek o tymczasowe aresztowanie na trzy miesiące. - Potwierdzam, że jest wniosek o tymczasowy areszt. I będzie rozpoznawany przez sąd w piątek - mówi Onetowi adw. Marek Chołdzyński, który reprezentuje Piotra Kowalczyka. Oprócz byłego przewodniczącego Rady Miasta Lublin zatrzymano również Artura M. oraz lubelskiego biznesmena Mariusza P. Według ""Kuriera Lubelskiego"" to właśnie Mariusz P. pośredniczył pomiędzy inwestorem ze Słowacji (który okazał się być podstawionym agentem CBA) a firmą Kowalczyka. W całej sprawie jest jeszcze jeden smaczek - P. jest spokrewniony z byłym wojewodą lubelskim, a dziś posłem PiS Przemysławem Czarnkiem. W przeszłości łączyły ich wspólne interesy. - Jest moim krewnym, z którym nie utrzymuję żadnych relacji towarzyskich i rodzinnych. Prowadziłem z nim działalność do 2005 roku. Działalność ta zakończyła się 14 lat temu. Uprzejmie proszę o nie łączenie mnie, choćby w pośredni sposób z interesami osób zatrzymanych w tej sprawie - informuje na Twitterze Przemysław Czarnek. Pełnomocnik Piotra Kowalczyka wysłał do mediów oświadczenie, w którym zatrzymany tłumaczy, co się stało. - Padłem ofiarą prowokacji wykonanej przez agentów CBA - podkreśla Piotr Kowalczyk. - Zaistniała sytuacja jest absurdalną próbą oczernienia i dyskredytowania mojej osoby oraz rodziny. Będę walczył o moje dobre imię, prawdę i udowodnię przed niezawisłym sądem, że wczorajsze zdarzenie to bezprawny i haniebny atak. Dołożę wszelkich starań, aby w pełni wyjaśnić tę sytuację - zapewnia.",CBA,
https://wiadomosci.onet.pl/kraj/afera-mariana-banasia-stankiewicz-i-burzynska-o-dymisji-szefa-nik/t96e8k0,"Stan po Burzy. ""Gest Banasia"" czyli dalszy ciąg niekończącej się opowieści o dymisji szefa NIK [Podcast]","Agnieszka Burzyńska i Andrzej Stankiewicz rozmawiają m.in. o próbach wymuszenia na Marianie Banasiu jego dymisji, o tym, gdzie aktualnie znajduje się polityczne serce Polski, a także o tym, czy na opozycji powstaje machiavelliczny plan odebrania głosów Andrzejowi Dudzie.",,Marian Banaś,
https://wiadomosci.onet.pl/kraj/rafal-wojciechowski-kandydatem-pis-na-sedziego-trybunalu-konstytucyjnego/1ysl1f9,PiS zgłosiło kandydaturę Rafała Wojciechowskiego na sędziego TK,Prof. Rafał Wojciechowski jest prorektorem Uniwersytetu Wrocławskiego. Klub PiS zgłosił Wojciechowskiego na nowego sędziego Trybunału Konstytucyjnego – podaje portal 300POLITYKA.,"""Nasi rozmówcy twierdzą, że ta kandydatura została wskazana przez Porozumienie Jarosława Gowina, wskazując na wypowiedź Marcina Ociepy, który w rozmowie z Interią zapowiadał, iż nowego sędziego TK wskaże właśnie ugrupowanie koalicyjne wchodzące w skład Zjednoczonej Prawicy"" - czytamy na stronie 300POLITYKI. Wybór nowego sędziego Trybunału Konstytucyjnego ma nastąpić 20 grudnia. Wkrótce więcej informacji.",Rafał Wojciechowski,
https://wiadomosci.onet.pl/kraj/jacek-ozdoba-w-onet-opinie-marian-banas-powinien-podac-sie-do-dymisji/yeh09ep,"Jacek Ozdoba w ""Onet Opinie"": Banaś powinien podać się do dymisji","Jacek Ozdoba był gościem Agnieszki Burzyńskiej w programie ""Onet Opinie"". Polityk PiS wypowiedział się na temat afery wokół Mariana Banasia, który w opublikowanym wczoraj oświadczeniu zadeklarował, że nie poda się do dymisji. - Konstytucja i ustawa o NIK daje dosyć specyficzną sytuację w aspekcie problemów prawnych prezesa NIK – skomentował Ozdoba. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/marian-banas-przed-trybunalem-stanu-jacek-ozdoba-komentuje-w-onet-opinie/y72b961,"Banaś przed Trybunałem Stanu? Ozdoba: każdy, kto łamie prawo, powinien być pociągnięty do odpowiedzialności","Jacek Ozdoba był gościem Agnieszki Burzyńskiej w programie ""Onet Opinie"". Polityk PiS skomentował pomysł opozycji, która domaga się powołania komisji śledczej w sprawie Mariana Banasia.- Na tym etapie komisja śledcza jest jeszcze hasłem. Mam nadzieję, że pan prezes poda się do dymisji i takie okoliczności nie będą potrzebne – powiedział Ozdoba. - Patrząc na zachowanie opozycji, komisja nie zdałaby swojego egzaminu – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/jacek-ozdoba-w-onet-opinie-nie-podoba-mi-sie-postawa-banasia/c4wnks3,"Jacek Ozdoba w ""Onet Opinie"": nie podoba mi się postawa Banasia","Jacek Ozdoba był gościem Agnieszki Burzyńskiej w programie ""Onet Opinie"". Polityk PiS wypowiedział się na temat afery wokół Mariana Banasia. - To na pewno jest duży problem. Nie podoba mi się jego postawa w kontekście trwania za wszelką cenę na tym stanowisku – powiedział Ozdoba. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/radny-pis-prawomocnie-skazany-za-stwierdzenie-ze-marsz-rownosci-promuje-pedofilie/n1qfz1c,"Radny PiS prawomocnie skazany za stwierdzenie, że Marsz Równości promuje pedofilię","Tomasz Pitucha, radny miejski PiS oraz doradca wojewody lubelskiego, został prawomocnie skazany za zniesławienie organizatora Marszu Równości. Chodzi o wpis z września 2018 r., który umieścił na Facebooku: ""Najzagorzalsi fani filmu W. Smarzowskiego chcą zorganizować w Lublinie tzw. Marsz Równości, promujący homoseksualizm, pedofilię"".","Sąd Okręgowy w Lublinie nie uwzględnił apelacji radnego PiS, który odwołał się od wyroku ws. uznania go winnym pomówienia organizatora Marszu Równości. - Zaskarżony wyrok utrzymuję w mocy - powiedział Wiesław Pastuszak, sędzia Sądu Okręgowego w Lublinie. W swoim uzasadnieniu sędzia podkreślił, że nie dopatrzył się błędów wskazywanych w apelacjach oskarżonego i obrońcy. Jego zdaniem Sąd Rejonowy w Lublinie w sposób prawidłowy przeprowadził postępowanie, dobrze ocenił materiał dowodowy oraz wydał wyrok, co do którego nie można mieć wątpliwości. - Sąd pierwszej instancji stosunkowo szczegółowo, a wręcz drobiazgowo odniósł się do tej sprawy. Dokonał oceny wszystkich przeprowadzonych w tej sprawie dowodów, zarówno wyjaśnień oskarżonego i zeznań świadków. Zostały przeanalizowane, co znalazło odzwierciedlenie w uzasadnieniu wyroku, które jest drobiazgowe - dodaje sędzia Wiesław Pastuszak. Radny PiS Tomasz Pitucha musi zapłacić 5 tys. zł na konto stowarzyszenia ""Marsz Równości w Lublinie"" oraz poinformować o wyroku w lokalnych gazetach. Sędzia pierwszej instancji skorzystała z przepisów, które pozwalają na odstąpienie od wymierzenia kary pozbawienia wolności. Dzisiejszy wyrok jest prawomocny. Skazany może złożyć kasację do Sądu Najwyższego. Radny PiS jeszcze nie wie, czy to zrobi. W pierwszej kolejności złoży wniosek o pisemne uzasadnienie wyroku Wtedy wspólnie z obroną podejmie decyzję ws. kasacji. - Być może trzeba przegrać wiele procesów, by powstrzymać to zło, które się dzieje poprzez promocję homoseksualizmu w Polsce. Przyjmuję ten wyrok z pokorą i swojego zdania, co do szkodliwości marszów nie zmieniam - mówi Tomasz Pitucha. - Marsze przynoszą wiele negatywnych skutków społecznych, zwłaszcza u młodych ludzi - dodaje radny Prawa i Sprawiedliwości. - Długo czekałem na ten dzień. Po kilkunastu rozprawach i po przesłuchaniu tylu świadków wreszcie doczekałem się sprawiedliwości. Pieniądze, które wpłaci pan Pitucha pójdą na organizację Marszu Równości, szerzenie tolerancji i szerzenie szacunku do drugiego człowieka - mówi Bartosz Staszewski, organizator Marszu Równości w Lublinie. Według mecenasa Bartosza Przeciechowskiego sprawy w ogóle nie powinno być, bo te słowa nigdy nie powinny paść. Przypomina, że w każdym społeczeństwie są różni ludzie: niscy i wysocy, kędzierzawi i łysi oraz heteroseksualni i homoseksualni. - Jest to lekcja, jaką otrzymał pan radny i były wojewoda, a obecnie poseł Przemysław Czarnek, któremu dano szansę na przeproszenie za inne słowa. To prosta lekcja - nie używa się języka nienawiści, nie należy antagonizować i dzielić społeczeństwa - zaznacza Bartosz Przeciechowski.",Tomasz Pitucha,
https://wiadomosci.onet.pl/tylko-w-onecie/afera-wokol-mariana-banasia-pawel-poncyljusz-komentuje-w-onet-rano/kd8wc4p,Paweł Poncyljusz o aferze wokół Banasia: Kaczyński zignorował ostrzeżenia,"Paweł Poncyljusz był gościem Odety Moro w programie ""Onet Rano."". Były polityk Prawa i Sprawiedliwości, który w ostatnich wyborach dostał się do Sejmu z listy Koalicji Obywatelskiej, wypowiedział się na temat afery wokół szefa NIK Mariana Banasia. - To jest kompromitacja PiS. To PiS i Jarosław Kaczyński biorą odpowiedzialność za nominowanie Mariana Banasia na stanowisko szefa NIK – ocenił Poncyljusz. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/jaroslaw-kaczynski-przeszedl-operacje-czeka-go-dluga-rehabilitacja/f62747p,"Przed Jarosławem Kaczyńskim długa rehabilitacja. ""Nie chcemy, żeby cierpiał""","W poniedziałek Jarosław Kaczyński przeszedł w Otwocku planowaną od dawna operację kolana. Kilkadziesiąt godzin po zabiegu wciąż potrzebuje leków przeciwbólowych - informuje ""Super Express"".","Prezes Prawa i Sprawiedliwości od wielu miesięcy kilkakrotnie odkładał skomplikowaną operację wszczepienia endoprotezy stawu kolanowego. Lekarzom udało się go przekonać do tego zabiegu na początku grudnia. Odbył się on w poniedziałek, trwał około dwóch godzin. - Wszystko poszło bardzo dobrze, prezes czuje się lepiej, ale najgorsze było 48 godzin po operacji. Potrzebne są w takich sytuacjach środki przeciwbólowe i prezes również musi je brać. Nie chcemy, żeby cierpiał - twierdzi informator ""Super Expressu"", będący ważnym politykiem PiS. Po wyjściu ze szpitala Jarosława Kaczyńskiego czeka długa i skomplikowana rehabilitacja. Będzie zmuszony poruszać się z nogą w szynie i o dwóch kulach. Komfort chodzenia ma odczuć dopiero za trzy miesiące. - Po protezie kolana rehabilitacja jest bardzo potrzebna. Pacjent po operacji będzie chodził mniej więcej dwa miesiące o kulach i później nastąpi ich odstawienie - wyjaśnia ""Super Expressowi"" ortopeda dr Rafał Kamiński ze Sportowego Centrum Medycznego FitMedica. Źródło: ""Super Express""",Prezes PiS dochodzi do siebie po operacji. Przed nim rehabilitacja,
https://wiadomosci.onet.pl/kraj/andrzej-duda-powolal-danute-dmowska-andrzejuk-na-ministra-sportu/2cx9gwc,Andrzej Duda powołał Danutę Dmowską-Andrzejuk na ministra sportu,"Jestem przekonany, że nowa minister sportu Danuta Dmowska-Andrzejuk stworzy doskonały zespół, świetnie wykonujący zadania, ale przede wszystkim, że jej kadencja będzie pasmem sukcesów dla polskiego sportu i dla Rzeczpospolitej - powiedział prezydent Andrzej Duda.","Prezydent podkreślił, że nowa minister jest osobą niezwykle sympatyczną i ujmującą. Wyraził przekonanie, że tak będzie także w kontaktach osobistych ze sportowcami i innymi osobami, z którymi przyjdzie się jej spotykać, realizując obowiązki ministra sportu. Andrzej Duda powiedział, że jest także przekonany, iż stworzy ona ""doskonały zespół, który będzie świetnie wykonywał zadania, ale przede wszystkim, że będzie to pasmo sukcesów dla polskiego sportu, ale także dla Rzeczpospolitej"". - Będzie to nie tylko opieka nad sportowcami, ale też opieka nad sportem amatorskim, opieka nad szeroko pojętą kulturą fizyczną, także dbałość o polskie obiekty sportowe, o inwestycje, które są w tym zakresie potrzebne. Jestem przekonany, że to młode spojrzenie pani minister, takie śmiałe widzenie nowoczesnego rozwoju, jakie jest potrzebne sportowi w każdej jego dziedzinie i w każdym jego calu, tutaj z pewnością będzie doskonale realizowane - powiedział Andrzej Duda. Ministerstwo Sportu to jedyny resort, który w momencie powoływania nowego rządu Mateusza Morawieckiego 15 listopada, nie został obsadzony. Dotychczasowy minister Witold Bańka został szefem Światowej Agencji Antydopingowej. Formalnie na urząd ministra sportu powołany został premier, ale przedstawiciele rządu podkreślali, że to sytuacja tymczasowa. Onet już w poniedziałek nieoficjalnie informował, że kandydatką na ministra sportu jest Danuta Dmowska-Andrzejuk. We wtorek premier Morawiecki poinformował, że kandydatką na ministra sportu jest właśnie Danuta Dmowska-Andrzejuk. ""Utytułowana szpadzistka, silna i zdecydowana kobieta sukcesu, błyskotliwa rozmówczyni"" - napisał premier w mediach społecznościowych, informując o spotkaniu z Dmowską-Andrzejuk. Dodał, że cieszy się, że będą mogli współpracować w ramach rządu. Dmowska-Andrzejuk to polska szpadzistka, mistrzyni świata i Europy w tej dyscyplinie. Pierwszy sukces odniosła w wieku 15 lat, wygrywając zawody Challenge Witt we Wrocławiu. Rok później została mistrzynią Polski juniorek. Rok 2004 przyniósł jej pierwszy tytuł mistrzyni kraju wśród seniorów. Później miano najlepszej polskiej szpadzistki wywalczyła jeszcze pięciokrotnie (2006, 2008-09, 2011, 2015). Przełomowy w jej karierze okazał się rok 2005. W styczniu po raz pierwszy stanęła na podium zawodów o Puchar Świata - była druga w Pradze. W czerwcu zajęła trzecią pozycję w Barcelonie. Zwieńczeniem dobrych wyników był złoty medal mistrzostw świata, który zdobyła w październiku w Lipsku.",Danuta Dmowska-Andrzejuk,
https://wiadomosci.onet.pl/tylko-w-onecie/afera-getback-tworca-i-prezes-spolki-bylem-wspolpracownikiem-cba/4hnvttq,Bohater afery GetBack: byłem współpracownikiem CBA,"Główny bohater największej finansowej afery w czasach rządów PiS zeznał w prokuraturze, że był tajnym współpracownikiem CBA. Jeśli ta deklaracja jest prawdziwa, to oznacza, że służby specjalne są współodpowiedzialne za skandal, w którym 10 tys. osób i ponad 170 instytucji straciło w sumie 2,5 mld zł. W dodatku mowa o aferze, w której przewijały się nazwiska Kornela Morawieckiego oraz ludzi premiera.","Konrad K. od czerwca 2018 r. siedzi w areszcie. Trafił tam, gdy zawalił się misternie budowany przez niego system obrotu długami instytucji finansowych. Kluczowa w tym systemie spółka GetBack była po prostu piramidą finansową. Spółka była ważna dla państwowych banków, bo czyściła je ze złych kredytów, a w dodatku sporo za nie przepłacała, co pozwalało bankom minimalizować swoje straty. GetBack na potęgę skupował długi, finansując te zakupy z emisji obligacji, które często trafiały do indywidualnych inwestorów. Piramida runęła, gdy GetBack nie był już w stanie się finansować, by uciec przed długami. Okazało się wtedy, że poszkodowanych jest ok. 10 tys. osób i 178 instytucji finansowych. W sumie stracili oni 2,5 mld zł – to niemal trzy razy więcej niż w przypadku Amber Gold. Wiosną 2018 r., rozpaczliwie szukając ratunku, Konrad K. prowadził rozmowy z państwowymi podmiotami o przejęciu GetBacku. Zaangażowany w tę sprawę był m.in. ojciec premiera Kornel Morawiecki. W aktach sprawy znajdują się informacje o spotkaniach ojca premiera z Konradem K., a także o konkretnych ustaleniach, które na tych spotkaniach były podejmowane. Sprowadzały się one do obietnic Morawieckiego seniora, że pomoże Konradowi K. dotrzeć do syna. Przed śmiercią Kornel Morawiecki przyznał, że dzwonił w sprawie GetBacku. — Puściłem jedynie taki sygnał, że coś się dzieje. Ale Mateusz powiedział mi, żebym się sprawą nie interesował — mówił „Gazecie Wyborczej"" Morawiecki senior. Akta śledztwa potwierdzają te kontakty. W tym czasie K. wysyłał też listy do premiera. Przypominał w nich, że jest związany z PiS. Jako swe zasługi wymieniał sponsorowanie prorządowych mediów. ""Byliśmy sponsorami strategicznymi takich wydarzeń jak Człowiek Roku [nagrody zdobywali Mateusz Morawiecki i Jarosław Kaczyński], organizowanych przez spółkę Fratria, a także Gali 25-lecia »Gazety Polskiej«"" – pisał. Zwracał też uwagę, że sponsorował Instytut Wolności, think tank kojarzony z Morawieckim. Konrad K. przypominał także, że kupując złe długi, pomagał państwowym bankom. Szacował, że kosztowało to niemal 4 mld zł. „Pozwoliło to tym bankom zarobić 400 mln zł i wsparło działania Państwa” — przekonywał. Twierdził jednocześnie, że padł ofiarą politycznej zemsty — właśnie dlatego, że związał się z PiS. ""Kiedy ewidentne stało się, że GetBack jest sponsorem obozu wolnościowego, nastąpiła zmasowana kampania oczerniająca GetBack jako piramidę finansową PiS"" — pisał. K. liczył na to, że ludzie Mateusza Morawieckiego mu pomogą. Chodzi o Zbigniewa Jagiełłę, prezesa banku PKO BP, oraz Pawła Borysa, szefa Polskiego Funduszu Rozwoju. 16 kwietnia zarząd GetBacku wydał nawet komunikat giełdowy o pomyślnych rokowaniach z PKO BP i PFR. Podano tam, że ""łączna kwota finansowania udzielonego przez Bank i PFR wyniesie do 250 mln zł"". Komunikat szybko został zdementowany i był to początek afery GetBack. K. został zatrzymany, zaś GetBack pod okiem sądu realizuje plan restrukturyzacji. K. siedząc w areszcie, składa zeznania, na podstawie których prokuratura zatrzymuje i stawia zarzuty innym osobom, w tym biznesmenom, którzy robili interesy z GetBackiem. A zatem jest dla prokuratury wiarygodny. Jednocześnie jednak — jak ustaliliśmy — prokuratura ignoruje zeznania Konrada K. o jego kontaktach ze służbami specjalnymi. Otóż K. zeznał, że ""bardzo długo"" przed wybuchem afery współpracował z CBA. Twierdzi, że miał nawet pseudonim — ""Zeus"". Stwierdził, że ""są nagrania"" z tych spotkań. Zeznał też, że przekazywał informacje ABW. Zapytaliśmy o tę sprawę CBA, ABW i prokuraturę. Nikt nie zaprzeczył, że Konrad K. złożył takie zeznania. CBA odpowiedziało szablonowo: ""Nie informujemy o szczegółach prowadzonych czynności i postępowań, ani o źródłach swoich informacji"". ABW i prokuratura milczą. Adwokat twórcy GetBacku Michał Lasota, obecny podczas składania zeznań dotyczących współpracy ze służbami specjalnymi, odpisał nam: ""Ze względu na bezwzględnie wiążącą mnie tajemnicę obrończą, niezależnie od obowiązku zachowania tajemnicy postępowania przygotowawczego, nie mogę udzielić odpowiedzi na zadane mi pytania"". Zadeklarował jedynie, że pytania Onetu przekazał Konradowi K. Jeśli deklaracja K. dotycząca współpracy z CBA jest prawdziwa, to oznacza, że służby specjalne są współodpowiedzialne za aferę GetBacku. Choćby dlatego, że — znając sytuację — reagowały z opóźnieniem. W ostatnich miesiącach przed wybuchem afery spółka, która była już wtedy bankrutem, wyemitowała obligacje warte setki milionów złotych, które trafiły także do osób prywatnych. Część z nich nie zdawała sobie nawet z tego sprawy, bo felerne papiery GetBacku kupowały w ich imieniu instytucje finansowe.",Konrad K.,
https://wiadomosci.onet.pl/kraj/michal-krupinski-rezygnuje-z-pracy-w-pekao-sa-przez-artykul-w-die-welt/6j4rkdz,"Kulisy dymisji prezesa Pekao. PiS zezłościł tekst w ""Die Welt""?","Na kilka dni przed dymisją Michała Krupińskiego w ""Die Welt"" ukazał się artykuł o ""złotych chłopcach"" PiS - związanych z partią rządzącą menedżerach, którzy ""nie utożsamiają się z wulgarną, nacjonalistyczną retoryką"". Jednym z jego bohaterów był dotychczasowy prezes banku Pekao SA. Jak twierdzi ""Gazeta Wyborcza"" publikacja przyczyniła się do jego odejścia.","Tekst w niemieckiej gazecie został opublikowany 27 listopada, jego opracowanie publikowaliśmy także w Onecie. Wśród ""złotych chłopców"" PiS dziennik wymienił Daniela Obajtka, szefa koncernu PKN Orlen, Rafała Milczarskiego, szefa zarządu linii lotniczych LOT oraz Michała Krupińskiego, który stał się głównym bohaterem artykułu i jako jedyny wypowiedział się pod nazwiskiem. ""Nowa elita gospodarcza ma kontakty z kierownictwem partii, ale menadżerowie nie utożsamiają się z wulgarną, nacjonalistyczną retoryką, jak choćby podburzaniem przeciwko homoseksualistom. Są młodzi, znają języki obce i mają kontakty zagraniczne. Podzielają jednak pogląd PiS, że Polska potrzebuje wpływowych wielkich przedsiębiorstw, »globalnych czempionów« (…), aby nie być ciągle przedłużeniem niemieckiego stołu warsztatowego"" - pisał ""Die Welt"". Zdaniem ""Wyborczej"" to właśnie ten fragment miał zezłościć polityków PiS. W ich ocenie opisuje on Krupińskiego, który oprócz tego, że odcina się w ten sposób od ideologii PiS, to robi to jeszcze w niemieckiej gazecie. ""GW"" zapytała odwołanego prezesa oraz ministra aktywów państwowych Jacka Sasina o wpływ artykułu na decyzję o dymisji, ale nie otrzymała odpowiedzi. Źródło: ""Gazeta Wyborcza""",Michał Krupiński,
https://wiadomosci.onet.pl/tylko-w-onecie/lukasz-pawlowski-o-sprawie-banasia-korupcja-to-nie-wada-to-zaleta-opinia/rv4r8lc,"Łukasz Pawłowski o sprawie Banasia: Korupcja? To nie wada, to zaleta [OPINIA]","Chociaż wokół sprawy Mariana Banasia wciąż jest wiele niewiadomych, to każda możliwa odpowiedź na najważniejsze pytania jest kompromitująca. Przede wszystkim dla PiS. Ale też dla państwa, a co za tym idzie dla nas wszystkich, jako obywateli - pisze Łukasz Pawłowski.","Zacznijmy od pytania najważniejszego: dlaczego człowiek od co najmniej roku podejrzewany o malwersacje finansowe i składanie fałszywych oświadczeń majątkowych zostaje w tym czasie najpierw ministrem finansów, a potem szefem NIK? Najprostsza odpowiedź brzmi: ano właśnie dlatego! Z tej perspektywy podejrzane pochodzenie słynnej kamienicy, pokoje na godziny, bliskie kontakty z krakowskimi gangsterami, niewykazanie w oświadczeniu majątkowym kredytu z państwowego Banku Ochrony Środowiska – to wszystko nie wady, ale ogromne zalety kandydatury Banasia. Gwarancja, że mając tyle „za uszami” będzie pokornym wykonawcą poleceń władzy. Bo ta władza może go pozbawić nie tylko tego, co już zdobył, ale także ukarać za to jak to zrobił. Przyjmując taką odpowiedź, dochodzimy do wniosku, że partia rządząca nominuje na jedno z najwyższych stanowisk w państwie, formalnie niezależnych politycznie, człowieka skorumpowanego po to, żeby mieć nad nim pełną i pewną kontrolę. Rzecz w tym, że gdyby tak było, to Mariana Banasia… już by nie było. Oczywiście na stanowisku prezesa NIK. Banaś jednak odmówił „prośbie” prezesa Kaczyńskiego i trzyma się mocno, co sugeruje, że w swojej talii też ma jakieś karty, które – jak sądzi – pomogą mu przetrwać trudny okres. Bo w oficjalne zapewnienia Banasia – że jest niewinny, jego oświadczenia majątkowe są krystalicznie przejrzyste, a uczciwe śledztwo potwierdzi jego racje – nikt rozsądny już chyba nie wierzy. A zatem, w tej wersji, Marian Banaś trafił do NIK nie tylko dlatego, że jest skorumpowany, ale dlatego, że owocami tej korupcji dzielił się z odpowiednimi ludźmi. To odpowiedź jeszcze bardziej kompromitująca niż ta pierwsza. Tu bowiem zakładamy, że władze PiS nie tylko znały prawdę o malwersacjach Banasia, ale same również nie mają czystego konta. Jest jednak jeszcze inna – z pozoru najbardziej niewinna wersja. Otóż być może jest tak, że służby specjalne nie wiedziały o żadnych nieprawidłowościach w prywatnych interesach Banasia, a o oczy otworzyły się im dopiero po emisji reportażu Superwizjera TVN. Na rzecz tej tezy świadczą… szerokie uśmiechy z 30 sierpnia bieżącego roku. Uśmiechali się koordynator służb Mariusz Kamiński, premier Mateusz Morawiecki, minister Zbigniew Ziobro oraz wiceminister spraw wewnętrznych i administracji oraz były wiceszef CBA Maciej Wąsik, po tym jak Banaś został wybrany przez Sejm szefem NIK-u. Wszyscy panowie, siedzący obok Banasia w Sejmie, rzucili się z gratulacjami z nieukrywanym entuzjazmem. Czy znając ciemną stronę nowego prezesa aż tak manifestowaliby swoją radość? Niestety, i ta hipoteza nie prowadzi nas do żądnych optymistycznych wniosków. Okazuje się bowiem, że polskie służby są tak nieudolne, że nie tylko nie potrafiły same odkryć interesów Mariana Banasia, ale nawet zweryfikować krążących już wówczas od miesięcy podejrzeń! Mało tego, wiemy, że w czasie gdy CBA prowadziło dochodzenie w sprawie Banasia, jednocześnie ABW nie cofnęło politykowi prawa dostępu do informacji niejawnych. Jak to możliwe? To powinien wiedzieć Mariusz Kamiński, ale tradycyjnie nawet nie próbuje tłumaczyć się opinii publicznej. Z kolei Jarosław Kaczyński najwyraźniej taką postawę akceptuje, skoro Kamiński nadal koordynuje nie tylko służby specjalne, ale stoi na czele MSWiA. Trudno uwierzyć, aby służby, prowadzące dochodzenie przez co najmniej kilka miesięcy, nie miały żadnych informacji na temat polityka, który z PiS-em związany jest od lat (Banaś pracował w NIK od 1992 roku, kiedy prezesem tej instytucji był Lech Kaczyński, był też podsekretarzem stanu w Ministerstwie Finansów oraz szefem Służby Celnej za czasów pierwszego rządu PiS). A zatem wśród uśmiechniętych panów 30 sierpnia gratulujących Banasiowi wyboru przynajmniej część z nich musiała wiedzieć z kim ma do czynienia. To cofa nas do hipotezy pierwszej lub drugiej, zgodnie z którą interesy Banasia nie były przeszkodą, ale zaletą dla tej nominacji. O tym, że służby nie były w sprawie Banasia całkiem nieświadome świadczy pośrednio także fakt, że Mariusz Kamiński wziął udział w nieformalnym spotkaniu prezesa Kaczyńskiego z Banasiem, na którym szefa NIK „poproszono” o złożenie dymisji. Jak twierdzi „Rzeczpospolita” „kartą przetargową” w żądaniu dymisji miała być „kwestia spółek i fundacji syna Mariana Banasia”, Jakuba. Tylko osoba skrajnie naiwna uwierzy, że o jakichś nieprawidłowościach w interesach Jakuba Banasia nasze służby dowiedziały się dopiero w ciągu ostatnich kilku tygodni. Ale na tym nie koniec. Rozbijmy na czynniki pierwsze to, co piszą dziennikarki „Rzeczpospolitej”. Oto prezes partii rządzącej spotyka się (nie wiadomo w jakim trybie) z prezesem NIK i domaga się jego dymisji. Ale, co gorsza, idzie do niego z następującym przekazem: twój syn prowadzi szemrane interesy i wierchuszka PiS o tym wie, ale o wszystkim zapomnimy, jeśli ty – który masz na sumieniu jeszcze więcej – odejdziesz z funkcji głównego kontrolera kraju. To ma być droga do naprawy Rzeczpospolitej? Afera Banasia pokazuje więc, jakby w powiększeniu, patologiczny model sprawowania rządów przez PiS. To model, w którym ludzie słabi i podatni na szantaż lub sami mający narzędzia szantażu (jedno zresztą nie wyklucza drugiego) są windowani na najwyższe stanowiska. „To, co jest najgroźniejsze i najdramatyczniejsze, to nie to, że któryś z podopiecznych prezesa Kaczyńskiego chce czy nie chce podać się do dymisji, prowadzi hotel na godziny, czy jest jego właścicielem. Problemem jest to, że zbudowano polityczny system, który stał się taką windą do nieba dla tego typu ludzi” – mówił w niedawnym wywiadzie były premier Donald Tusk. Jeśli Tusk ma rację – a to, co wiemy do tej pory sugeruje, że ma – musimy przyjąć, że Banaś nie jest „wypadkiem przy pracy”, ale typowym produktem rządów PiS. Różnica między nim, a, powiedzmy, Markiem Kuchcińskim czy Łukaszem Piebiakiem polega tylko na jednym. Banaś rzucił temu systemowi wyzwanie. W tej sytuacji PiS nie ma dobrego wyjścia – jeśli Banasiowi odpuści, ryzykuje, że dziennikarze już wkrótce ujawnią na jego temat nowe, jeszcze bardziej kompromitujące fakty. Jeśli spróbuje go usunąć, ryzykuje, że kompromitujące fakty ujawni sam Banaś. W tej sytuacji ugrupowanie z prawem i sprawiedliwością w nazwie wybiera drogę… szantażu. Oczywiście, mało kto będzie żałował Mariana Banasia lub jego syna. Ale naiwnością byłoby sądzić, że taką metodę lider PiS zastosował po raz pierwszy. Jarosław Kaczyński zapowiadał kiedyś stworzenie Budapesztu w Warszawie. Reżim Viktora Orbána – w którym najbliżsi znajomi premiera pełnią najważniejsze funkcje w państwie i dorabiają się największych majątków – od dawna nazywa się państwem mafijnym. Sprawa Banasia pokazuje, że prezes Kaczyński faktycznie przybliżył Warszawę do Budapesztu.",Marian Bansś,
https://wiadomosci.onet.pl/tylko-w-onecie/koniec-kadencji-piotra-tulei-i-marka-zubika-w-tk-sedziowie-wydali-oswiadczenie-i-apel/4hff89f,Piotr Tuleja i Marek Zubik żegnają się z TK. Sędziowie napisali apel do władzy,"Wczoraj zakończyła się kadencja sędziów Piotra Tulei i Marka Zubika w Trybunale Konstytucyjnym. W wydanym w środę oświadczeniu sędziowie podkreślają, że w ciągu ostatnich lat, ich zdaniem, ""dorobek TK w dużej mierze został zakwestionowany i zaprzepaszczony"".","Piotr Tuleja i Marek Zubik byli sędziami Trybunału Konstytucyjnego od 2010 r. Odchodząc, poddają krytyce obecny stan TK, pisząc o trwającym ""od czterech lat kryzysie konstytucyjnym"". Jako moment jego rozpoczęcia wskazują wprowadzenie przez Sejm VII kadencji ""niezgodnego z Konstytucją mechanizmu obsadzania zbyt dużej liczby stanowisk sędziowskich"" w 2015 r. Pisząc o tym ruchu, sędziowie określają go mianem ""ekscesu"", który został następnie wykorzystany jako pretekst do dalszych naruszeń Konstytucji i niezależności TK. Wskazują jednocześnie, że sam TK swoim rozstrzygnięciem (3 XII 2015 r. K34/15) dał ""szansę na wyjście z sytuacji"", ale do dziś ""sens i ustalenia tego wyroku"", odnoszącego się do wspomnianego obsadzania stanowisk, nie zostały zrealizowane. Zdaniem sędziów opisywany przez nich kryzys konstytucyjny powoduje, że TK nie jest już w stanie ""efektywnie stać na straży demokratycznego państwa prawa, a orzeczenia TK przestały cieszyć się powszechnym uznaniem sądów polskich i międzynarodowych"". Dalej sędziowie wskazują, że do tego stanu rzeczy ""niestety przyczynił się sam TK"", gdy ""został wykorzystany przez polityków jako jeszcze jeden organ państwa służący realizacji bieżącej polityki"". Sędziowie surowo oceniają w tym kontekście Sejm i władzę wykonawczą, pisząc, że dały sobie niemającą precedensu ""tendencję do przypisywania sobie kompetencji do oceny legalności i poprawności orzeczeń TK"". Jak oceniają sędziowie, ""gwałci to nie tylko niezależność Trybunału, ale również zasadę podziału władzy"". Tuleja i Zubik przypominają, że TK nie rozpoznał przez trzy lata wniosku Prokuratora Generalnego z 2017 r., w którym ""kwestionuje m.in. poprawność naszego wyboru przez Sejm w 2010 r."". Zdaniem sędziów sprawa ta winna być traktowana jako pilna, ale do jej zakończenia nie doszło. W ocenie sędziów w samym TK w 2017 r. doszło do ""gwałtownych zmian w korpusie urzędniczym"", który spowodował odejście wysoko kwalifikowanych pracowników. ""Chociaż zmiany generacyjne uzasadniają stopniową wymianę pracowników, nie uzasadniają jednak radykalnych zmian kadrowych"" w instytucji. Zdaniem sędziów opisany stan rzeczy prowadzi do chaosu prawnego w Polsce. W ostatnich słowach wydanego oświadczenia sędziowie apelują o ""powrót do przestrzegania podstawowych zasad państwa prawa"". Jak podkreślają, są przekonania, że zasady te najlepiej będą służyć ""dobru państwa oraz poszanowaniu godności człowieka, jego wolności i praw"".","Sędzia Marek Zubik i sędzia Piotr Tuleja w TK, rok 2014",
https://wiadomosci.onet.pl/kraj/doktorat-patryka-jakiego-o-czym-jest-jaki-odpowiada-na-zarzuty/7c2ncg2,Patryk Jaki obronił doktorat. Odpiera zarzuty ws. swojej pracy,"Patryk Jaki obronił doktorat z więziennictwa a Akademii Sztuki Wojennej w Warszawie. Tymczasem portal NaTemat.pl podał, że jego promotor i recenzenci nie zajmowali się tym zagadnieniem. Polityk odpiera zarzuty: - Gdzie bronić w Polsce prace dot. systemu bezpieczeństwa państwa niż na wydziale bezpieczeństwa? - pyta.","Jaki rozpoczął przewód doktorski na Uniwersytecie Opolskim. Dlaczego go tam nie kontynuował? Ponieważ władze uczelni odmówiły. - Interdyscyplinarny charakter rozprawy wymaga pewnych korekt i uzupełnień, których wprowadzenie umożliwia ubieganie się o otwarcie przewodu doktorskiego - wyjaśniał w czerwcu Maciej Kochański, rzecznik uczelni. Na pomysł Jakiego zgodziła się za to Rada Wydziału Bezpieczeństwa Narodowego uchwałą nr 87 z 16.04.2019 r. Na promotora został powołany płk nawig. dr hab. Bogdan Grenda. Temat pracy Jakiego to ""Służba więzienna w systemie bezpieczeństwa RP"". Jak podają dziennikarze NaTemat.pl, Grenda w swoim dorobku ma publikacje z dziedziny bezpieczeństwa narodowego, ale raczej rzadko zajmował się tematyką niezwiązaną z siłami powietrznymi. Z tematyką rozprawy niewiele wspólnego mają mieć też recenzenci, którzy są ekspertami w dziedzinie obrony powietrznej. Jednym z nich jest prof. dr hab. inż. Marian Kopczewski, obecnie związany z Akademią Wojsk Lądowych we Wrocławiu. W jego ""obszarach badawczych"" wymieniono jest m.in. bezpieczeństwo narodowe i wewnętrzne, ale z działalnością Służby Więziennej nie ma nic wspólnego. Drugi z recenzentów to dr hab. inż. Jacek Krzysztof Nowak, pracownik naukowy Lotniczej Akademii Wojskowej w Dęblinie, Dyrektor Instytutu Bezpieczeństwa Powietrznego. Jak pisze Wirtualna Polska, której dziennikarze zapoznali się z doktoratem Jakiego, praca badawcza liczy 247 stron i dotyczy obecnego statusu Służby Więziennej i możliwości rozwoju jej kompetencji. Jak twierdzi jej autor, potencjał tej formacji jest w Polsce nadal niewykorzystany. Pisze zarówno o funkcjonariuszach polskiego systemu więziennictwa, jak i więźniach, mogących wspierać społeczeństwo i inne służby w zapobieganiu sytuacjom kryzysowym, np. w okresie klęsk żywiołowych i wojny, będąc pomocą dla MSWiA oraz MON. Patryk Jaki przeprowadził liczącą 200 kwestionariuszy ankietę osobową wśród kadry więziennej, która miała wykazać, że strażnicy więzienni byliby skłonni służyć w modelu przypominającym Wojska Obrony Terytorialnej. Jaki postuluje, by w okresie pokoju strażnicy wspierali już istniejące służby w przypadku zbiorowego naruszenia porządku publicznego (dewastacja mienia lub urządzeń użyteczności publicznej). Również w sytuacjach kryzysowych, czyli ""strajków i akcji protestacyjnych, w których dochodzi do naruszenia prawa"" oraz ""okupacji i blokady obiektów administracji publicznej"", straż więzienna mogłaby wkroczyć do akcji obok policji. W okresie wojny Służba Więzienna miałaby zostać wyraźnie doposażona w ""uzbrojenie indywidualne oraz ciężkie"". Do celów obronnych w czasie wojny mieliby być również wykorzystani więźniowie. Jak zaznacza Patryk Jaki, chodzi jedynie o 35 tys. osób, które ""nie stwarzają zagrożenia dla społeczeństwa"". Po publikacji NaTemat.pl dotyczącej doktoratu europosła, wątpliwości skomentował sam zainteresowany. ""Zarzut o tym, że recenzenci nie zajmowali się służbą więzienną jest absurdalny. W Polsce ani w Europie nie ma doktoratów ze ""służby więziennej"" - są z nauk o bezpieczeństwie (nauk społecznych). Recenzenci są wybitnymi znawcami w tym zakresie"" - napisał Jaki. ""Pan prof. Kopczyński jest autorem ponad 500 publikacji w różnych językach o wielu wymiarach bezpieczeństwa (nie tylko lotnictwie jak pisze autor tekstu), otrzymał tytuł od Prezydenta Bronisława Komorowskiego. Promotorem pracy był dr hab. Bogdan Grenda - dziekan Wydziału Bezpieczeństwa Narodowego. Wyżej wymienieni w większości swoich publikacji naukowych zajmowali się elementami systemu bezpieczeństwa państwa (a nie tylko lotnictwem). A moja rozprawa dot. właśnie uzupełnienia »Systemu Bezpieczeństwa Państwa« o element związany z zasobami Służby Więziennej"" - przekonuje. ""Akademia jest jedną z najlepszych szkół w Polsce zajmujących się bezpieczeństwem, przygotowuje m.in. kadry do pracy w NATO czy brała udział w tworzeniu najważniejszych dokumentów dot. bezpieczeństwa państwa różnych rządów. Więc gdzie bronić w Polsce prace dot. systemu bezpieczeństwa państwa niż na wydziale bezpieczeństwa? Służba Więzienna to dziedzina, którą się zajmowałem przez ostatnie lata i moja praca jest pierwszą Polsce o wykorzystaniu jej możliwości w systemie bezpieczeństwa państwa"" - dodaje. Zaraz po obronie doktoratu, Jaki dołączył do kadry Wyższej Szkoły Kryminologii i Penitencjarystyki w Warszawie. ""Mam 34 lata, ciągle się uczę i zdobywam nowe umiejętności m.in. po to, aby lepiej Państwa reprezentować"" - poinformował jednocześnie na Facebooku. Źródło: naTemat.pl, Wirtualna Polska",Patryk Jaki,
https://wiadomosci.onet.pl/kraj/afera-mariana-banasia-jak-szef-nik-przekazal-marszalek-witek-dymisje/y2nc115,PiS nie odpuszcza Banasiowi. Jak szef NIK przekazał marszałek Witek dymisję?,"Nacisk PiS na rezygnację Mariana Banasia nie słabnie. Jak informuje ""Dziennik Gazeta Prawna"" politycy obozu rządzącego przyznają, że dymisja szefa NIK ""wymknęła im się z rąk"".","Według poniedziałkowych informacji gazety, Banaś w ubiegły piątek wysłał pismo ze swoją rezygnacją do marszałek Sejmu Elżbiety Witek. Ta jednak miała być niezadowolona, że szef NIK nie wskazał, kto ma pełnić jego obowiązki i w związku z tym odesłała dokument Banasiowi. Witek chciała, żeby prezes NIK wyznaczył na swoje miejsce wiceprezesa Tadeusza Dziubę. Na to jednak Banaś się nie zgodził i kolejnego pisma już nie wysłał. W reakcji, Centrum Informacyjne Sejmu przekonywało, że takie pismo do marszałek nie wpłynęło. Jak przekonuje jednak dzisiaj gazeta ""DGP"", jej informatorzy podtrzymują stanowisko, że pismo zostało przekazane drogą nieformalną, a pośrednikiem był zaufany kierowca Banasia z NIK. – Gdyby przeszło przez kancelarię, odbiór został pokwitowany, a dokument zarejestrowany, wówczas rezygnacja stałaby się faktem – twierdzi źródło gazety z PiS. ""Rezygnacja została Banasiowi odesłana razem z projektem inaczej, bardziej formalnie, zredagowanego pisma. Prezes Izby miał się przy dymisji powołać na art. 17 ustawy o NIK, a następnie wskazać na mocy art. 21 ust. 3 osobę, która będzie go zastępowała. Miał to być powołany dwa dni wcześniej wiceprezes NIK Tadeusz Dziuba"" - czytamy w ""DGP"". Do rezygnacji Banasia jednak nie doszło, gdyż jak mówi gazecie osoba z otoczenia prezesa NIK, Banaś ""mógł się spodziewać, że nawet jak ustąpi, to nadal będzie atakowany, a politycy na przykładzie jego ewentualnych zarzutów prokuratorskich będą pokazywali, że w PiS są wyższe standardy niż były w PO"". Prokuratura Regionalna w Białymstoku wszczęła wczoraj śledztwo dotyczące m.in. podejrzeń nieprawidłowości w oświadczeniach majątkowych i deklaracjach podatkowych Mariana Banasia. Podstawą wszczęcia śledztwa są trzy zawiadomienia o podejrzeniu popełnienia przestępstwa, które wpłynęły do białostockiej prokuratury od grupy posłów opozycji w tym m.in. posła Jana Grabca (Koalicja Obywatelska), Generalnego Inspektora Informacji Finansowej oraz z Centralnego Biura Antykorupcyjnego. W poniedziałek w Onecie pisaliśmy, że syn prezesa NIK Mariana Banasia został zwolniony z państwowego banku Pekao S.A., w którym był pełnomocnikiem zarządu. Tę informację potwierdziły nam trzy niezależne źródła w obozie władzy. Sam Banaś junior nie chciał skomentować swego odejścia. - Nie wypowiadam się publicznie w tej sprawie - stwierdził. Według naszych źródeł - zarówno w obozie władzy, jak i w banku - dymisja syna ma być sygnałem ostrzegawczym dla Mariana Banasia. Szefostwo PiS probuje zmusić Banasia, by zrezygnował z szefostwa NIK. Jednak Banaś ani myśli tego zrobić - i to mimo że do prokuratury trafiły doniesienia CBA w sprawie ukrywania przez niego majątku i nieudokumentowanych dochodów. - Kontekst zwolnienia Jakuba Banasia był jasny. To sygnał dla ojca — mówi nasz rozmówca z Pekao. Źródło: Dziennik Gazeta Prawna, Onet, PAP",Marian Banaś,
https://wiadomosci.onet.pl/kraj/plany-rzadu-13-emerytura-moze-juz-w-kwietniu/wr0zkyp,13. emerytura może już w kwietniu,"To, czy PiS wypłaci dodatkowe świadczenie w tym terminie, zależy od tego, czy uda się zdążyć z uchwaleniem ustawy i przygotowaniem ZUS do całej operacji - informuje ""Dziennik Gazeta Prawna"".","Dziennik podkreśla, że obóz rządowy trzyma kurs na wypłatę 13. emerytury w kwietniu, czyli tuż przed wyborami prezydenckimi. Druga tura głosowania może się odbyć najpóźniej 17 maja. Trzynastka dla seniorów miałaby być wypłacona na zeszłorocznych zasadach, czyli jako najniższa emerytura dla wszystkich pobierających świadczenie. ""Projekt ustawy w tej sprawie ma być jednym z pierwszych, jakimi zajmie się rząd. Równolegle pracuje on nad zmianą waloryzacji na przyszły rok. Podobnie jak rok temu ma zostać powtórzona waloryzacja mieszana kwotowo-procentowa. W sprawie jej wysokości trwają właśnie narady. Pewne jest to, że ma być nie niższa niż w tym roku, kiedy wyniosła 70 zł. Wiele wskazuje na to, że przyszłoroczna będzie właśnie na tym poziomie"" - czytamy w ""DGP"". Gazeta zwraca uwagę, że resort pracy boi się jednak, czy ustawa zostanie uchwalona i czy ZUS zdąży z wypłatami. W zeszłym roku prace nad ustawą miały ekspresowe tempo. W tym pojawił się dodatkowy czynnik w postaci opozycyjnego Senatu, który może spowolnić prace nad ustawą. Poligonem doświadczalnym mogą być losy ustawy o Solidarnościowym Funduszu, który powstaje z przekształcenia Funduszu Wsparcia Osób Niepełnosprawnych. Wczoraj Senat zaczął nad nią prace.",,
https://wiadomosci.onet.pl/kraj/prezes-pis-jaroslaw-kaczynski-przeszedl-operacje-w-otwocku-jak-sie-czuje-na-czym/67v06ww,"Jarosław Kaczyński po operacji. ""Prezes PiS już żartuje""","Jarosław Kaczyński przeszedł niemal dwugodzinną operację wszczepienia endoprotezy stawu kolanowego w szpitalu w Otwocku. Przed nim rehabilitacja, sama operacja przebiegła bowiem pomyślnie. ""SE"" dotarł nawet do menu, jakie dziś zaserwowano prezesowi w szpitalu.","W otwockim szpitalu prezes PiS będzie jeszcze kilka dni. - Operacja przebiegła bez zakłóceń. Prezes czuje się dobrze, dochodzi do siebie i już żartuje, jest w dobrej formie, bierze co jakiś czas środki przeciwbólowe. I dobrze się stało, że przeszedł w końcu operację, bo w ostatnim czasie ból w kolanie był coraz większy, a prezes nie mógł być w nieskończoność na środkach przeciwbólowych - mówi informator ""Super Expressu"". Na czym polegała operacja, która przeszedł Jarosław Kaczyński? Zniszczoną chrząstkę główki kości udowej i piszczelowej zastępuje endoproteza. Mocuje się ją za pomocą cementu kostnego. ""SE"" podaje, że jeszcze w poniedziałek wieczorem, prezesa PiS odwiedził sam minister zdrowia Łukasz Szumowski. Z kolei we wtorek rano w wywiadzie dla RMF FM wicemarszałek Sejmu Małgorzata Gosiewska również zapewniała, że operacja Kaczyńskiego poszła ""w dobrym kierunku"". ""SE"" zaprezentował nawet menu szpitala w Otwocku. We wtorek serwowano: Śniadanie: pieczywo, warzywa, wędlina. Obiad: zupa szczawiowa, pieczone udo kurczaka, ziemniaki, surówka z kapusty. Kolacja: pieczywo, twaróg z rzodkiewką, wędlina. Jarosław Kaczyński w szpitalu przebywał wiosną 2018 r. W czerwcu opuścił Wojskowy Instytut Medyczny w Warszawie po ponad miesięcznym pobycie. WIM informował, że przebywał pod opieką lekarzy z powodu problemów ze stawami w związku z chorobą zwyrodnieniową stawów.",Jarosław Kaczyński,
https://wiadomosci.onet.pl/kraj/szczecin-policja-przeszukala-mieszkanie-radnego-dariusza-mateckiego/2nw3fmy,"Policja przeszukała mieszkanie radnego Mateckiego. ""Zabezpieczyli komputery i telefony""","O przeszukaniach w mieszkaniu szczecińskiego radnego poinformował Ośrodek Monitorowania Zachowań Rasistowskich i Ksenofobicznych, który złożył zawiadomienie w sprawie Dariusza Mateckiego. Chodziło o mowę nienawiści, która miała pojawiać się na zarządzanych m.in. przez niego stronach.","Jak się okazuje, przeszukanie w mieszkaniu radnego Mateckiego miało mieć miejsce już w październiku, jednak dopiero teraz sprawa wyszła na jaw. Jak mówi nasz informator, śledczy zabezpieczyli m.in. komputer i telefon radnego oraz inne nośniki. - Mocne rzeczy podobno znaleźli - mówi nam osoba znająca sprawę. Postępowanie w sprawie prowadzonych lub współprowadzonych przez radnego Mateckiego fanpage'y zostało wszczęte przez Prokuraturę Rejonową Praga-Północ w Warszawie. Chodzi o wpisy m.in. na stronie ""Stop Islamizacji Europy"". Śledczy dopatrzyli się w sumie sześciu wpisów łamiących prawo. Przypomnijmy: jeden z nich przedstawiał kobietę w stroju muzułmańskim obok worków na śmieci. Podpis pod zdjęciem głosił ""znajdź kobietę"". W innym porównywano osoby czarnoskóre do asfaltu. Według naszych ustaleń, na początku października śledczy zabezpieczyli sprzęt należący do szczecińskiego radnego Prawa i Sprawiedliwości. Później sprawa została przeniesiona z Prokuratury Praga-Północ do Prokuratury Okręgowej w Warszawie-Pradze. Prowadzenie postępowania w sprawie dotyczącej rasizmu potwierdza rzecznik prokuratury. - W tej chwili nie mówi o szczegółach - mówi prokurator Marcin Saduś. - Taką decyzję podjęła Prokuratura Krajowa, nikt nie wie dlaczego. Wygląda to tak, jakby ktoś chciał ukręcić tę sprawę. Wiadomo, że Matecki to bliski człowiek Patryka Jakiego i Zbigniewa Ziobry - mówi nasz informator. Faktycznie, Dariusz Matecki blisko współpracował z Ministerstwem Sprawiedliwości. W ubiegłym roku mocno zaangażował się w kampanię wyborczą Patryka Jakiego. Politycy opozycji oraz dziennikarze wytknęli mu wówczas, że jednocześnie zatrudniony jest w Ministerstwie Sprawiedliwości. Faktycznie, Matecki pracował w MS od czerwca 2017, jednak – jak tłumaczyło ministerstwo – od maja 2018 przebywał na urlopie i to wówczas angażował się w kampanię wyborczą. W ostatnich wyborach kandydował do Sejmu. Na liście Prawa i Sprawiedliwości w okręgu szczecińskim zajmował 15. miejsce. Jego kandydaturę poparli m.in. Zbigniew Ziobro i Patryk Jaki. Dariusz Matecki radnym Szczecina jest od ubiegłego roku. Jest także bardzo aktywnym blogerem. Ma 30 lat, a jego poglądy można określić jako zdecydowanie prawicowe. Z wykształcenia jest prawnikiem. Jak sam pisze: ""Osobami, które najbardziej wpłynęły na moje postrzegania świata (poza rodzicami) są: Waldemar Łysiak, Rafał Ziemkiewicz, Tadeusz Isakowicz-Zaleski, ks. Stanisław Małkowski, Zbigniew Ziobro, Antoni Macierewicz, cała “Gazeta Polska” (którą czytałem już od młodych lat i nawet pomagałem zakładać pierwszy klub GP w Szczecinie), Marek Jurek, historie życia Żołnierzy Wyklętych, środowisko Radio Maryja, Rafał “Gan” Ganowicz i wiele innych osób"". Próbowaliśmy się skontaktować z radnym Mateckim, ale nie odebrał od nas telefonu. Kiedy w sierpniu pytaliśmy go o nienawistne wpisy na fanpage'ach, które prowadzi, tłumaczył tak:",Dariusz Matecki,
https://wiadomosci.onet.pl/kraj/jaroslaw-kaczynski-w-szpitalu-m-gosiewska-o-stanie-zdrowia-prezesa-pis/b9jjpt0,M. Gosiewska o stanie zdrowia J. Kaczyńskiego: wkrótce wróci do pracy,"- Zabieg był od dawna zaplanowany, wszystko jest w porządku, wkrótce wróci do pracy - mówiła na antenie RMF FM Małgorzata Gosiewska, pytana o stan zdrowia Jarosława Kaczyńskiego. Wczoraj media informowały, że prezes PiS znalazł się w szpitalu.","Informacji tej nie potwierdzali politycy PiS. Jak informował portal wp.pl, Jarosław Kaczyński przeszedł zabieg wszczepienia endoprotezy stawu kolanowego. Operacja miała być odkładana od wielu miesięcy. Jak zapewniała na antenie RMF FM wicemarszałek Sejmu Małgorzata Gosiewska, operacja się odbyła i ""wszystko idzie w dobrym kierunku"". Jarosław Kaczyński w szpitalu przebywał wiosną 2018 r. W czerwcu opuścił Wojskowy Instytut Medyczny w Warszawie po ponad miesięcznym pobycie. WIM informował, że przebywał pod opieką lekarzy z powodu problemów ze stawami w związku z chorobą zwyrodnieniową stawów.",Jarosław Kaczyński,
https://wiadomosci.onet.pl/kraj/aleksander-pociej-w-onet-opinie-o-ustawie-dyscyplinujacej-sedziow/et242nf,Aleksander Pociej o ustawie dyscyplinującej sędziów: to rząd rozregulował nasz system prawny,"- Funkcjonowaliśmy przez 30 lat i nikomu nie przychodziło do głowy, żeby podważać porządek prawny Rzeczypospolitej – powiedział Aleksander Pociej w programie ""Onet Opinie"", pytany o projekt ustawy dyscyplinującej sędziów, która według informacji ""DGP"" jest przygotowywana przez PiS. - Temu rządowi udało się to rozregulować – stwierdził senator KO w rozmowie z Bartoszem Węglarczykiem. To tylko fragment. Cały odcinek do zobaczenia na vod.pl.",,,
https://wiadomosci.onet.pl/kraj/marian-banas-nie-sklada-dymisji-z-funkcji-prezesa-nik/re8rbx3,Media: Marian Banaś w ostatniej chwili zmienił decyzję o rezygnacji. Zamieszanie wokół dymisji szefa NIK,"W piątek Marian Banaś był o krok od rezygnacji - gotowy dokument jechał już do Sejmu - ale w ostatniej chwili zmienił zdanie i zawrócił kierowcę - podaje RMF FM. Z kolei ""Dziennik Gazeta Prawna"" podał, że pismo z dymisją szefa NIK znalazło się w piątek u marszałek Sejmu, ale ta odesłała je Banasiowi do korekty. Centrum Informacyjne Sejmu temu zaprzecza.","W czwartek Banaś spotkał się z prezesem PiS Jarosławem Kaczyńskim i ministrem spraw wewnętrznych Mariuszem Kamińskim. Politycy wyrazili oczekiwanie, że prezes NIK poda się do dymisji - informowała wtedy rzeczniczka partii Anita Czerwińska. W piątek premier Mateusz Morawiecki liczył na dymisję Banasia, a on sam miał spotkać się z marszałek Sejmu Elżbietą Witek. Ostatecznie na ul. Wiejską nie dotarł. Wtedy też gotowy był dokument, w którym szef NIK rezygnował ze stanowiska. Kierowca jechał z pismem do Sejmu, ale w ostatniej chwili prezes rozmyślił się i kazał mu zawrócić - informuje RMF FM. Podobne informacje podaje ""Gazeta Wyborcza"". – Prezes był w piątek bliski złożenia dymisji. W pierwszej połowie dnia ustawiał sprawy związane ze swoją rezygnacją. Byliśmy pewni, że za chwilę wyjedzie do Sejmu. Obserwowałem parking, jego kierowca ciągle czekał. Ok. 15 zrozumiałem, że coś się stało. Chwilę później dowiedziałem się, że wszystko odwołane – mówił ""Wyborczej"" jeden z pracowników NIK, przez którego biuro przechodziły najważniejsze informacje. Inaczej piątkowe wydarzenia przedstawia ""Dziennik Gazeta Prawna"". Według jej informacji, Banaś w piątek wysłał pismo ze swoją rezygnacją do marszałek Sejmu Elżbiety Witek. Ta jednak miała być niezadowolona, że szef NIK nie wskazał, kto ma pełnić jego obowiązki i w związku z tym odesłała dokument Banasiowi. Witek chciała, żeby prezes NIK wyznaczył na swoje miejsce wiceprezesa Tadeusza Dziubę. Na to jednak Banaś się nie zgodził i kolejnego pisma już nie wysłał - podaje ""DGP"". Dziennikarz ""DGP"" Bartek Godusławski zamieścił w internecie zdjęcie dokumentu, który Banaś miał podpisać po odesłaniu mu jego rezygnacji. Dyrektor Centrum Informacyjnego Sejmu Andrzej Grzegrzółka poinformował, że do sekretariatu marszałek Sejmu nie wpłynęło pismo od Mariana Banasia, w którym podał się on do dymisji. ""W nawiązaniu do doniesień medialnych, chciałbym zakomunikować, iż do sekretariatu Marszałek Sejmu nie wpłynęło pismo, opisane w artykule. Co jednocześnie oznacza, że Marszałek Sejmu nie mogła się z nim zapoznać, ani tym bardziej go odesłać. Jednocześnie należy podkreślić, że Marszałek Sejmu nie spotkała się z kierowcą z Najwyższej Izby Kontroli, który - według relacji w jednym z portali - miał w piątek przyjechać do gabinetu drugiej osoby w państwie” - podkreślił. Dziennikarz ""DGP"" podtrzymuje swoje doniesienia, wskazując, że ""sejmowy monitoring i księga wejść powinny potwierdzić czy i gdzie oraz ile czasu w Sejmie przebywał kierowca z NIK"". W piątek po południu NIK wydała oświadczenie. ""W związku z pojawiającymi się informacjami, jakoby Prezes NIK złożył dymisję z zajmowanego stanowiska, informujemy, że decyzja taka nie zapadła"" - napisano w nim. Chwilę później CBA złożyło zawiadomienie do prokuratury ws. oświadczeń majątkowych Banasia. ""To dobrze, że prokuratura i ewentualnie niezawisły sąd zajmą się sprawą moich oświadczeń majątkowych i skrupulatnie wyjaśnią wszystkie wątpliwości"" - pisał Banaś w kolejnym oświadczeniu. Dodał, że kategorycznie zaprzecza zarzutom, że zatajał swój stan majątkowy i ma nieudokumentowane źródła dochodów. Koalicja Obywatelska domaga się od premiera Mateusza Morawieckiego przekazania pełnego kalendarium ""afery Banasia"", m.in. z informacjami od kiedy służby zajmowały się tą sprawą - mówili posłowie KO na poniedziałkowej konferencji prasowej. Kolejny raz zadeklarowali, że nie będą partycypować w proponowanej przez PiS zmianie konstytucji lub ustaw, jeśli prezes NIK Marian Banaś nie chciałby odejść. - Dziś z Tomaszem Siemoniakiem zwrócimy się do pana premiera Mateusza Morawieckiego o upublicznienie i przekazanie opinii publicznej pełnego kalendarium afery Banasia - poinformował poseł KO Marcin Kierwiński na konferencji prasowej w Sejmie. - Oczekujemy na konkretne odpowiedzi na pytania, od kiedy CBA zajmowało się sprawą pana Banasia, kiedy postępowanie było przedłużane i na jaki okres. Oczekujemy informacji, kiedy pan Banaś ustosunkował się do pierwotnej treści raportu, kiedy ten raport został ukończony. I kiedy, i do kogo trafił, gdy był skończony. Czy trafił od razu na biurko pana premiera Morawieckiego, czy trafił do innych polityków PiS - mówił poseł KO. Kierwiński wrócił uwagę, że według ich informacji, raport został ukończony około 30 dni temu, ale przez te 30 dni ""CBA nie robiło z tym raportem kompletnie nic"". - Ten raport leżał u pana premiera Morawieckiego i czekał na decyzję. Tylko na decyzję kogo? Czy jest nieformalny ośrodek poza polskim rządem, poza służbami, poza ministrem koordynatorem? - pytał Kierwiński. Przekonywał, że już 30 dni temu powinno trafić zawiadomienie do prokuratury w sprawie Banasia, tymczasem pojawiło się ono dopiero wtedy, gdy ""odbyło się kuriozalne spotkanie na Nowogrodzkiej"". Zwracał uwagę, że ""mamy do czynienia z nieformalnym ciałem na Nowogrodzkiej, które chce podejmować decyzje dotyczące konstytucyjnych organów państwa"". - Dlatego to kalendarium jest kluczowe, aby poznać, kto, kiedy, w jakim trybie zajmował się aferą Banasia - powiedział poseł KO. - Aby opinia publiczna miała odpowiedź na pytanie, kto nie dopełnił swoich obowiązków - dodał Kierwiński. Źródło: RMF FM, PAP, ""Gazeta Wyborcza""",Marian Banaś,
https://wiadomosci.onet.pl/kraj/ustawa-dyscyplinujaca-sedziow-aleksander-pociej-komentuje-w-onet-rano/wtel530,"Aleksander Pociej: żałuję, że TSUE nie powiedział wprost, czego oczekuje od rządzących w Polsce","Aleksander Pociej był gościem Bartosza Węglarczyka w programie ""Onet Opinie"". Senator KO wypowiedział się m.in. na temat przygotowywanych przez PiS zmian w prawie, które mogą powstrzymać działania sędziów chcących podważać orzeczenia nowej KRS. Jak poinformował ""Dziennik Gazeta Prawna"", rozwiązania te mają być wzorowane na przepisach niemieckich i francuskich. - PiS od czterech lat mówi, że zmienia wymiar sprawiedliwości na lepsze. Chciałbym powiedzieć, że jest tylko gorzej – stwierdził Pociej. To tylko fragment. Cały odcinek do zobaczenia na vod.pl.",,,
https://wiadomosci.onet.pl/kraj/pis-na-wojnie-z-szefem-nik-karta-przetargowa-spolki-i-fundacja-syna-mariana-banasia/m208zpp,PiS na wojnie z szefem NIK. Kartą przetargową spółki i fundacja syna Mariana Banasia,"Sporą część czwartkowej rozmowy, jaką przeprowadził Jarosław Kaczyński i Mariusz Kamiński z Marianem Banasiem, poświęcono synowi prezesa NIK – Jakubowi Banasiowi - czytamy w dzisiejszej ""Rzeczpospolitej"". Podczas rozmowy Kaczyński domagał się dymisji Banasia. Ten jednak nie zamierza rezygnować z funkcji, na którą został wybrany głosami posłów PiS.","Jakub Banaś od kilku lat był właścicielem spółek i ich prezesem oraz fundacji mieszczących się w „aferalnej"" kamienicy przy ul. Krasickiego 24 w Krakowie. To m.in. spółka, która pozyskała środki unijne na otworzenie hotelu (Pi Investment, która jak wynika z dokumentów, gdy starała się o dotację z UE, dzierżawiła nieruchomość przy ulicy Krasickiego 24 – dziś spółka ta działa pod nazwą Open Qualis i trudni się doradztwem strategicznym), oraz inkubator – Fundacja Przedsiębiorczości i Etyki Biznesu, założona przez Banasia juniora w 2003 r. - informuje dzisiejsza ""Rzeczpospolita"". Fundacja ta ze względu na profil działalności, w tym m.in. kształcenie przyszłych elit gospodarczych, podlega kontroli ministra finansów. W jej sądowych aktach, pod datą 19 listopada tego roku, znajduje się wzmianka o uchyleniu REGON-u oraz NIP – taki krok podejmuje z urzędu naczelnik skarbówki, jeżeli dopatrzy się nieprawidłowości (np. fikcyjnych danych adresowych dotyczących siedziby) - podaje gazeta. Dlaczego CBA, które sprawdzało majątek Banasia – wiceministra i ministra finansów – interesowało się również jego synem? Także dlatego, że na tę krakowską kamienicę ministra spółka jego syna wzięła w Banku Ochrony Środowiska 1,7 mln zł kredytu (zabezpieczeniem była kamienica). Kredyt został spłacony po sprzedaży kamienicy 19 sierpnia - czytamy w ""Rzeczpospolitej"". Więcej w dzisiejszym wydaniu ""Rzeczpospolitej"". W piątek CBA poinformowała o skierowaniu do prokuratury zawiadomienia o możliwości popełnienia przestępstwa przez Mariana Banasia. Zawiadomienie jest wynikiem kontroli oświadczeń majątkowych szefa NIK prowadzonej przez Biuro. Dzień wcześniej Banaś spotkał się z prezesem PiS Jarosławem Kaczyńskim i ministrem spraw wewnętrznych Mariuszem Kamińskim. Kaczyński wyraził oczekiwanie, że Banaś poda się do dymisji - informowała rzeczniczka PiS Anita Czerwińska. Nic nie wskazuje jednak na to, by Marian Banaś miał przychylić się do ""prośby"" prezesa PiS. - To dobrze, że prokuratura i ewentualnie niezawisły sąd zajmą się sprawą moich oświadczeń majątkowych i skrupulatnie wyjaśnią wszystkie wątpliwości - poinformował w piątek w oświadczeniu. Dodał, że kategorycznie zaprzecza zarzutom, że zatajał swój stan majątkowy i ma nieudokumentowane źródła dochodów. Przypomnijmy, we wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny, i że wynajem kamienicy o powierzchni 400 mkw. i dwóch mniejszych, miał przynosić rocznie 65,7 tys. zł dochodu. Według ""Superwizjera"" Banaś zaniżył w oświadczeniach dochody z wynajmu kamienicy w Krakowie, mowa była także o powiązaniach ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył też wówczas, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. CBA poinformowało 16 października, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. Dzień później Banaś w oświadczeniu poinformował, że 16 października zakończył urlop bezpłatny i przystąpił do wykonywania obowiązków w NIK. Pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura.",Marian Banaś,
https://wiadomosci.onet.pl/kraj/tomasz-grodzki-piotr-swiatecki-stanie-na-czele-kancelarii-senatu-to-apartyjny/snmp88e,"Kancelaria Senatu ""bezprecedensowo upartyjniona""? Tomasz Grodzki odpiera zarzuty Stanisława Karczewskiego","Za czasów PiS w kancelarii Senatu było skrajne upartyjnienie, natomiast na czele tej ""mojej"" Kancelarii stanie Piotr Świątecki - apartyjny urzędnik, który pracuje tam od wielu lat i przeżył wiele ekip - powiedział marszałek Senatu Tomasz Grodzki.","Senator Marek Pęk napisał w sobotę w mediach społecznościowych, że ""w ubiegłym tygodniu nowym dyrektorem Centrum Informacyjnego Senatu został powołany były poseł Nowoczesnej Grzegorz Furgo, a jego zastępcami w ostatnich dniach zostali: Anna Godzwon - była doradczyni Bronisława Komorowskiego angażująca się m.in. w działalność KOD-u i były polityk i były rzecznik prasowy PSL Jakub Stefaniak"". Ponadto - napisał Pęk - ""kierownikiem działu nowych mediów, który działa w CIS ma zostać Adam Kądziela - były działacz i szef młodzieżówki Nowoczesnej, a nowym dyrektorem Biura Spraw Senatorskich ma zostać była posłanka PO Anna Białkowska"". Do wpisu odniósł się w sobotę na Twitterze były marszałek Senatu Stanisław Karczewski. ""Upartyjnienie Kancelarii Senatu jest bezprecedensowe. Nigdy w przeszłości nie miało miejsca zatrudnianie na stanowiskach urzędniczych przegranych polityków"" - napisał. O ""upartyjnienie"" w nowej Kancelarii Senatu spytano Grodzkiego w niedzielnym programie Wp.pl i Polsat News ""Newsroom"". - Niech pan łaskawie nie żartuje i niech pan sam sobie odpowie czy to nie jest szczyt hipokryzji, ponieważ szefem Kancelarii Senatu był młody radny, szef klubu PiS z Radomia - odparł Grodzki, mówiąc o dotychczasowym szefie Kancelarii, Jakubie Kowalskim. Według Grodzkiego ""utworzono też specjalne stanowisko dyrektora generalnego, które dublowało to stanowisko i została tam skierowana pani zwolniona z ministerstwa finansów przez premiera (Mateusza) Morawieckiego, a Centrum Informacyjnym Senatu kierował człowiek, który był przez długie lata w radzie programowej TVP - tej, która tak opluwa opozycję"". - Jeśli pan mówi, że to byli bezpartyjni fachowcy, to chyba się nie rozumiemy - dodał marszałek Senatu. Jak podkreślił Grodzki, ""było to skrajnie upartyjnienie"". - Natomiast na czele tej ""mojej"", w cudzysłowie, kancelarii stanie apartyjny urzędnik, który od trzydziestu lat tam pracuje, przeżył wiele ekip, pan Piotr Świątecki. I to jest dopiero apartyjny szef kancelarii marszałka Senatu - powiedział Grodzki. Świątecki pełni obecnie funkcję dyrektora w Biurze Spraw Senatorskich. Jak dodał marszałek Senatu, ani Białkowska, ani Stefaniak czy Kądziela nie zostali jeszcze przy Senacie zatrudnieni, ale ""prawdopodobnie będą"". Jak ocenił, są to ""o wiele lepsi fachowcy, niż poprzednie CIS"". W sobotę do wpisu Pęka odniosła się Anna Godzwon; podkreśliła w rozmowie z PAP, że nie była doradczynią prezydenta Bronisława Komorowskiego, tylko wicedyrektorką Kancelarii Prezydenta RP - czyli urzędnikiem. - Nigdy nie byłam zaangażowana w działalność KOD. Nigdy nie chodziłam na manifestacje - żadne manifestacje - zaznaczyła. Podkreśliła też, że nie była i nie jest politykiem i nie angażuje się, ani też w przeszłości nie angażowała się politycznie.",Tomasz Grodzki,
https://wiadomosci.onet.pl/kraj/przemyslaw-czarnek-o-wyborze-sedziow-tk-hejt-na-piotrowicza-jest-niesluszny/2kxd6mz,Przemysław Czarnek o wyborze sędziów TK: hejt na Piotrowicza jest niesłuszny,"Były wojewoda lubelski, a obecnie poseł PiS, Przemysław Czarnek, chwali Lewicę i jednocześnie gani klub Koalicji Obywatelskiej za sposób prowadzenia dyskusji w Sejmie. Broni też wyboru kandydatów na sędziów Trybunału Konstytucyjnego, ale w przypadku Stanisława Piotrowicza widzi problem z powodu jego przynależności do PZPR. - Jeśli pan chce wiedzieć czy mi to przeszkadza i czy według mnie to jest minus tej kandydatury - tak, jest - mówi w rozmowie z Onetem Przemysław Czarnek","Sebastian Białach, Onet: No i nie udało się panie pośle. Nie jest pan pierwszym wojewodą w historii Lublina, który został na drugą kadencję. Przemysław Czarnek, poseł PiS: No tak wyszło. Zdecydował o tym wynik wyborczy. Te blisko 90 tys. głosów, zdecydowanie najlepszy wynik w historii, to sytuacja, w której ciężko zostawić mandat poselski. Na pewno część z moich wyborców, by to zrozumiała. Zawsze mówiłem, że jestem do dyspozycji kierownictwa partii i jeśli zapadnie decyzja, bym dalej był wojewodą, to z chęcią wrócę. Wyszło inaczej, mam się przydać w centrali, w sejmie. Ale pragnę wszystkich moich wyborców uspokoić, tak czy inaczej jestem na Lubelszczyźnie i w Warszawie i będę działał na rzecz regionu jeszcze mocniej. A jak się panu podoba nowy wojewoda lubelski Lech Sprawka? Było kilku kandydatów na ten urząd i pan Lech Sprawka był w gronie tych, których absolutnie popierałem. Jest to człowiek o wysokiej kulturze osobistej. Jednocześnie jest doświadczonym urzędnikiem, wybitnym znawcą kwestii oświatowych i polityki lubelskiej. Jestem całkowicie spokojny o jego urzędowanie. Pewnie to będzie inny wojewoda niż Przemysław Czarnek, bo każdy jest inny od drugiego. Liczę jednak na dobrą współpracę z wojewodą, co zresztą sam już zapowiedział. Dlatego nie mam żadnych powodów do obaw. Z pewnością to będzie inny wojewoda niż pan. Podczas mojej rozmowy z Lechem Sprawką zapytałem go m.in. o kwestie walki z LGBT. Odpowiedział, że ""szkoda czasu na światopoglądowe wojny"". I zaznaczył, że jeśli pojawi się taki temat, to wówczas poznamy jego opinię. Proszę zwrócić uwagę, że ja też wypowiadałem się w tych sprawach, kiedy przyszedł na to czas. Kiedy nie organizowano Marszu Równości w Lublinie to nie poruszałem tego tematu. Przypomnę, że pierwszy Marsz Równości odbył po trzech latach mojego urzędowania. Ja tego problemu nie wywoływałem, on sam przyszedł i dlatego się z nim zmierzyłem. Tak też trzeba odczytywać słowa Lecha Sprawki. Pewnie trochę inaczej będzie do tego podchodził, natomiast sam nie będzie rozpoczynał dyskursu na temat LGBT. Chyba, że LGBT go do tego zmusi. Dla mnie też szkoda czasu na wojnę ideologiczną, tylko jeśli ta wojna jest rozpoczynana przez drugą stronę to należy stanąć na froncie, by jej nie przegrać. To nie my zaczęliśmy wojnę ideologiczną. W ogóle o tym nie rozmawialiśmy. Czy kiedykolwiek ktoś słyszał, bym występował przeciwko homoseksualistom? Nie obchodzi mnie orientacja seksualna innych ludzi, zawsze to od początku podkreślałem. Nie występujemy przeciwko ludziom, walczymy z aspołeczną ideologią LGBT. A nie myśli pan, że chyba czasem było za ostro? Nie. W żadnym wypadku. Precyzyjnie i stanowczo nie znaczy ostro, tylko prawdziwie. Może ten cały ten szum medialny i ostre wypowiedzi nie były potrzebne. Można było uniknąć spraw sądowych z Bartoszem Staszewskim. Ale ja nie wywoływałem spraw sądowych. Ja nie szedłem do sądu z LGBT. To LGBT poszło do sądu ze mną i przegrało. Nie my rozpoczynamy ten spór, ale jak już jest zaczęty przez naszych przeciwników politycznych, to trzeba walczyć. Walczyć ostro. Trzeba jednoznacznie pokazać swoje argumenty. Nigdy nie przekroczyłem żadnej granicy, co zresztą ostatecznie potwierdził sąd. Jestem człowiekiem, który jeśli ma coś powiedzieć, to wyraża się w sposób jasny i precyzyjny. Nie owijam w bawełnę, bo to nie jest rzecz, która jest dobra dla społeczeństwa. W rozmowie z wojewodą Sprawką poruszył pan redaktor jeszcze sprawę walki z miastem i czy będzie toczona medialnie… Zapytałem pana wojewodę, czy spory będzie załatwiał w medialny sposób, czy w zaciszu gabinetu. Muszę podkreślić, że pan wojewoda znakomicie na to odpowiedział. No bo który spór z miastem był rozpoczynany przeze mnie? Ale tu nie chodziło tylko o miasto. Każdy spór, w którym występowałem medialnie nie był rozpoczynany przeze mnie. Choćby kwestia wygaszenia mandatu prezydenta Krzysztofa Żuka. To ludzie prezydenta rozpoczynali akcję ""murem za Żukiem"" i wzywali mnie do uniesienia się honorem. Musiałem na coś takiego odpowiedzieć medialnie. Podobnie było z reakcją na absurdalne stwierdzenie posłanki Muchy, która w towarzystwie wiceprezydenta Banacha mówiła o jakiejś zbrodni na dzieciach w Lublinie, podczas gdy miejsc w szkołach było zdecydowanie więcej niż chętnych i to także w tych najlepszych liceach. A sprawa szefa Towarzystwa Ukraińskiego Grzegorza Kuprianowicza? To nie ja w lipcu 2018 roku zorganizowałem w Sahryniu hucpę w rocznicę rzezi na Wołyniu, a nie w rocznicę bitwy w Sahryniu, która przypada w marcu. To Kuprianowicz nazwał polskich AK-owców zbrodniarzami i ludobójcami. No na litość boską, to nie ja tam poszedłem, tylko oni to wywołali. Zawsze kiedy coś się dzieje to pan musi reagować. To oczywiste, ale nie zawsze, tylko wówczas kiedy jesteśmy już postawieni pod ścianą. Czy pan słyszał, bym reagował w tym roku po uroczystościach w Sahryniu? Nie. Bo każdy ma prawo do modlitwy na grobach swoich przodków. Było to zrobione w sposób normalny i kulturalny, bez żadnych prowokacji. Ale to co się stało rok wcześniej, w rocznicę rzezi wołyńskiej, i twierdzenie, że żołnierze AK dokonali zbrodni ludobójstwa, to prowokacja. Nawet IPN temu wcześniej zaprzeczył. Na taką prowokację trzeba odpowiedzieć. To przejdźmy do bardziej współczesnych spraw. Jak wygląda Sejm z ostatniego rzędu? Bardzo sympatycznie. Mam tam dwie przemiłe koleżanki i znakomitego dyskutanta Jacka Ozdobę, przede mną siedzi Dariusz Stefaniuk. Jest daleko do mównicy, więc trzeba biegać, ale da się radę. Dzięki temu miejscu na koronie można pooglądać ten Sejm z góry. Dobrze widać, jak zachowują się poszczególne kluby, np. PO-KO. Huczą, krzyczą, uderzają w stół i wykrzykują jakieś obraźliwe epitety. Zupełnie inaczej zachowuje się klub Lewicy, z którym nie zgadzamy się w najważniejszych sprawach niemal w 100 procentach. Widzimy, że potrafią normalnie dyskutować. Pamiętam wypowiedź prezesa Jarosława Kaczyńskiego z naszego pierwszego wyjazdowego posiedzenia klubu w Ożarowie. Mówił, że dawniej w latach 90-tych bywały różne sytuacje w Sejmie, ale nie przekraczano pewnych granic. Ta lewica, z którą się nie zgadzamy potrafi dyskutować na poziomie parlamentarnym. Niestety klub PO-KO psuje parlamentaryzm, ale nie mówię o wszystkich. Z naszymi posłami z Lubelszczyzny, czy to z PO, PSL, Lewicy czy Konfederacji, mamy bardzo dobre relacje na korytarzach sejmowych. To dobrze wróży na przyszłość jeśli chodzi o współpracę na rzecz Lubelszczyzny. Skoro mowa o współpracy - senator Jacek Bury chce reaktywować Lubelski Zespół Parlamentarny. Zgłosił się już do was? Pan senator nie zgłosił się do nas, ale rozmawiałem o tym z posłem Michałem Krawczykiem i zebrałem już podpisy niemal wszystkich parlamentarzystów PiS. Ten zespół powstanie, bo jest potrzebny. Był taki pomysł, by zrobić dwa zespoły, po jednym na okręg wyborczy, ale to jest bez sensu. Działamy na rzecz całego województwa. Cieszę się, że razem z Michałem Krawczykiem, Martą Wcisło, Jankiem Łopatą, Jakubem Kuleszą i Jackiem Czerniakiem mamy takie samo podejście. Jako wojewoda był pan przyzwyczajony do podejmowania konkretnych działań. Tymczasem w Sejmie trzeba czekać, słuchać i głosować. Nie nudzi się pan tam trochę? Na razie nie ma czasu na nudę. Jest jeszcze wiele rzeczy organizacyjnych. A czas poza Sejmem wypełniam wieloma innymi działaniami. Podejmuję teraz działania na rzecz COZL. Jestem po rozmowie z marszałkiem Jarosławem Stawiarskim, z którym chcemy rozwiązać problemy pacjentów tego szpitala. Jest to trochę inna praca. Jak pan, jako prawnik i konstytucjonalista, ocenia przerwane i powtórzone głosowanie podczas wyboru członków do KRS? Najlepiej ujął to marszałek Terlecki: stała się niezręczna sytuacja. Nie mogło dojść do wypaczenia wyników, bo taką mamy większość w tym Sejmie. Może nie wszyscy byli obecni na sali. Wszyscy byli na sali. Na powtórkach widać, że wiele osób miało problem z tym sposobem głosowania. Zgłaszali to przedstawiciele opozycji i Zjednoczonej Prawicy. Jako ""pierwszak"" nie miałem żadnego problemu. Pani marszałek Witek, która chyba po raz pierwszy prowadziła takie głosowanie, podejmowała decyzję pod wpływem skarg zarówno z jednej, jak i z drugiej strony. Decyzję podjęła w ciągu kilku sekund, bez konsultacji i o godzinie 1 w nocy. Nie mam do niej żadnych pretensji. Pewnie, że być może lepiej by było, przed anulowaniem, zwołać Konwent Seniorów, może trzeba było zrobić reasumpcję. Ale teraz wszyscy jesteśmy mądrzy, bo to nie my tam siedzieliśmy i to nie my podejmowaliśmy decyzję. Niezręcznością była również ta wypowiedź naszej posłanki ""trzeba anulować, bo przegramy"". Mówiła to osoba, która absolutnie nie mogła wiedzieć, jaki jest wynik głosowania i powstało jeszcze większe zamieszanie. Ale demokracja zwyciężyła, 235 ma PiS i wybrano dokładnie te cztery osoby do KRS, które miały zostać wybrane. Nic nie zostało wypaczone. Prezentował pan opinię Komisji Sprawiedliwości i Praw Człowieka w sprawie wyboru na sędziów Trybunału Konstytucyjnego Stanisława Piotrowicza i prof. Krystyny Pawłowicz. Podobają się panu te kandydatury? Jedna i druga są różne. Panią profesor znam z wielu jej publikacji. W mojej habilitacji na temat wolności gospodarczej wielokrotnie cytowałem jej pozycje naukowe, które w przeszłości pisała również z panią Hanną Gronkiewicz-Waltz. Wielokrotnie polemizowałem z prof. Pawłowicz w mojej habilitacji i innych moich publikacjach. Od strony prawniczej jest to osoba, która posiada wiedzę absolutnie ogromną. Co do jej sposobu zachowania w Sejmie to ja go nie doświadczyłem. Po raz pierwszy miałem z nią okazję rozmawiać podczas komisji sprawiedliwości. Co do pana Piotrowicza. Jestem przekonany, że wylewany na niego hejt w ogromnej części jest niesłuszny. Zapoznałem się z tymi dwiema sprawami opozycjonistów, które prowadził pan Piotrowicz. W jednej z nich opozycjonistka twierdzi, że dzięki postawie Piotrowicza została uratowana. Drugi też na początku chwalił jego postawę. Zmienił zdanie, kiedy zaczął współpracować z PO. Zarzucanie mu teraz, że jest prokuratorem stanu wojennego to tak, jakby powiedzieć, że Adam Strzembosz jest sędzią stanu wojennego, bo wówczas orzekał w sądach. Piotrowicz był w PZPR. Jeśli pan chce wiedzieć czy mi to przeszkadza i czy według mnie to jest minus tej kandydatury - tak, jest. Tylko nie znam żadnej kandydatury, która miałaby same plusy. Lubelszczyzna straciła kolejnego wiceministra. Czy uronił pan łzę, kiedy dowiedział się, że Sylwester Tułajew żegna się z MSWiA? Zrobiło mi się przykro oczywiście. Rozmawiałem z ministrem Tułajewem kilka dni wcześniej. Długo opowiadał mi o swojej pracy w MSWiA. Wydawało się, że jest po słowie co do tego, co będzie dalej robił w resorcie. Tymczasem dość nieoczekiwanie odszedł z MSWiA. Z pewnością nie zadecydowały tu jednak kwestie merytoryczne, a być może jest to wynik pewnych przesunięć związanych z nową umową koalicyjną. Myślę, że poseł Tułajew będzie pełnił jeszcze ważną funkcję w tym rządzie. A co z Przemysławem Czarnkiem? Wszyscy spodziewali się jakiegoś eksponowanego stanowiska. Jestem posłem, który rozwija skrzydła i chce bardzo mocno działać na rzecz Lubelszczyzny. Zabiegam o najważniejsze kwestia dla naszego województwa. To kierownictwo Prawa i Sprawiedliwości zdecyduje na jakim odcinku będzie korzystało z moich umiejętności i doświadczenia. Być może dalej będę zwykłym posłem. Nie przeszkadza mi to. Nieoficjalnie mówiło się o pewnych propozycjach dla pana. Słyszałem więcej propozycji w mediach niż na żywo. Czyli na razie pokornie pan czeka.",Przemysław Czarnek,
https://wiadomosci.onet.pl/kraj/radni-pis-chca-oplatka-podczas-sesji-rady-warszawy/t81c2l9,"Radni PiS chcą ""opłatka"" podczas sesji Rady Warszawy","Radni PiS zaapelowali do przewodniczącej Rady Warszawy Ewy Malinowskiej-Grupińskiej, by wycofała się z decyzji, na mocy której nie odbędzie się spotkanie opłatkowe z udziałem duchownych. List skierowany do przewodniczącej radny Dariusz Lasocki przekazał PAP w niedzielę.","W sobotę Wyborcza.pl opublikowała informację, że podczas sesji Rady Warszawy poprzedzającej Święta Bożego Narodzenia nie odbędzie się spotkanie opłatkowe. ""Odbędzie się 17 grudnia. Kto będzie chciał, to przyjdzie"" – powiedziała przewodnicząca rady miasta Ewa Malinowska-Grupińska (PO). Dodała – według Wyborczej.pl - że ""będzie to stricte samorządowe spotkanie, bez udziału duchownych"". Przeciw decyzji Malinowskiej-Grupińskiej zaprotestowali radni Prawa i Sprawiedliwości. List w tej sprawie napisał radny Dariusz Lasocki. ""Jako radny i mieszkaniec Warszawy z wielkim zdziwieniem i zaniepokojeniem odebrałem jednoosobowe działania i słowa Pani Przewodniczącej w kontekście rezygnacji ze spotkania opłatkowego, jakie od wielu lat (przynajmniej od połowy lat 90-tych) miały miejsce w Radzie m.st. Warszawy podczas jej posiedzenia"" - napisał. Podkreślił, że ""były to spotkania przy modlitwie i stole, a przede wszystkim spotkania ludzi życzliwych sobie i zatroskanych o sprawy Warszawy"". Przypomniał, że ""czas zbliżających się Świąt Narodzenia Pańskiego to taki czas w kulturze polskiej, który od setek lat jest przeżywany także w przestrzeni publicznej poprzez organizowanie różnego rodzaju spotkań czy wydarzeń o charakterze religijnym"". ""Polska kultura - co zapewne Pani przyzna - karmi się również tradycją a w tym przypadku tradycją Świąt Bożego Narodzenia. Nie można Świąt tych odseparować od ich religijnego i transcendentnego charakteru. Święta te nikogo nie wykluczają, nikogo nie pomijają, nikogo nie odrzucają. Są czasem nadziei, oczekiwania, miłości, czasem Narodzenia Boga"" – zaznaczył w liście. Ocenił, że art. 5 konstytucji ""nakazuje Rzeczypospolitej Polskiej, czyli wszystkim organom władzy państwowej i samorządowej, strzec dziedzictwa narodowego, a więc także jego chrześcijańskich elementów. To również mój i Pani obowiązek"". ""Czy po wyrugowaniu ze spotkania opłatkowego Rady m.st. Warszawy immanentnie z nim związanych akcentów religijnych/chrześcijańskich będziecie Państwo (POKO) zabraniać urzędnikom miejskim spotkań opłatkowych w ich biurach i pokojach? Czy kolejnym elementem będzie zakaz jasełek i wigilii w przedszkolach i szkołach naszych dzieci?"" – zapytał. Na koniec Lasocki wyraził nadzieję na zmianę decyzji przewodniczącej rady oraz na spotkanie przy wigilijnym opłatku.","Radni PiS chcą ""opłatka"" podczas sesji Rady Warszawy",
https://wiadomosci.onet.pl/kraj/warszawa-radni-pis-chca-oplatka-podczas-sesji-rady-miasta/bwj34fv,"Radni PiS chcą ""opłatka"" podczas sesji Rady Warszawy","Radni PiS zaapelowali do przewodniczącej Rady Warszawy Ewy Malinowskiej-Grupińskiej, by wycofała się z decyzji, na mocy której nie odbędzie się spotkanie opłatkowe z udziałem duchownych. List skierowany do przewodniczącej radny Dariusz Lasocki przekazał PAP w niedzielę.","W sobotę Wyborcza.pl opublikowała informację, że podczas sesji Rady Warszawy poprzedzającej Święta Bożego Narodzenia nie odbędzie się spotkanie opłatkowe. ""Odbędzie się 17 grudnia. Kto będzie chciał, to przyjdzie"" – powiedziała przewodnicząca rady miasta Ewa Malinowska-Grupińska (PO). Dodała – według Wyborczej.pl - że ""będzie to stricte samorządowe spotkanie, bez udziału duchownych"". Przeciw decyzji Malinowskiej-Grupińskiej zaprotestowali radni Prawa i Sprawiedliwości. List w tej sprawie napisał radny Dariusz Lasocki. ""Jako radny i mieszkaniec Warszawy z wielkim zdziwieniem i zaniepokojeniem odebrałem jednoosobowe działania i słowa Pani Przewodniczącej w kontekście rezygnacji ze spotkania opłatkowego, jakie od wielu lat (przynajmniej od połowy lat 90-tych) miały miejsce w Radzie m.st. Warszawy podczas jej posiedzenia"" - napisał. Podkreślił, że ""były to spotkania przy modlitwie i stole, a przede wszystkim spotkania ludzi życzliwych sobie i zatroskanych o sprawy Warszawy"". Przypomniał, że ""czas zbliżających się Świąt Narodzenia Pańskiego to taki czas w kulturze polskiej, który od setek lat jest przeżywany także w przestrzeni publicznej poprzez organizowanie różnego rodzaju spotkań czy wydarzeń o charakterze religijnym"". ""Polska kultura - co zapewne Pani przyzna - karmi się również tradycją a w tym przypadku tradycją Świąt Bożego Narodzenia. Nie można Świąt tych odseparować od ich religijnego i transcendentnego charakteru. Święta te nikogo nie wykluczają, nikogo nie pomijają, nikogo nie odrzucają. Są czasem nadziei, oczekiwania, miłości, czasem Narodzenia Boga"" – zaznaczył w liście. Ocenił, że art. 5 konstytucji ""nakazuje Rzeczypospolitej Polskiej, czyli wszystkim organom władzy państwowej i samorządowej, strzec dziedzictwa narodowego, a więc także jego chrześcijańskich elementów. To również mój i Pani obowiązek"". ""Czy po wyrugowaniu ze spotkania opłatkowego Rady m.st. Warszawy immanentnie z nim związanych akcentów religijnych/chrześcijańskich będziecie Państwo (POKO) zabraniać urzędnikom miejskim spotkań opłatkowych w ich biurach i pokojach? Czy kolejnym elementem będzie zakaz jasełek i wigilii w przedszkolach i szkołach naszych dzieci?"" – zapytał. Na koniec Lasocki wyraził nadzieję na zmianę decyzji przewodniczącej rady oraz na spotkanie przy wigilijnym opłatku.","Radni PiS chcą ""opłatka"" podczas sesji Rady Warszawy",
https://wiadomosci.onet.pl/kraj/pis-chce-wprowadzic-zmiany-w-prawie-dyscyplinujace-sedziow/mgl2hxn,PiS chce wprowadzić zmiany w prawie dyscyplinujące sędziów,"Prawo i Sprawiedliwość przygotowuje zmiany w prawie, które mogą powstrzymać działania sędziów chcących podważać orzeczenia nowej KRS. Rozwiązania mają być wzorowane na przepisach niemieckich i francuskich - informuje ""Dziennik Gazeta Prawna"".","Pierwsza zmiana ma wprowadzić możliwość ukarania sędziego, który sprzeniewierza się zasadom wymiaru sprawiedliwości. Wzorowana jest ona na niemieckim prawie mówiącym, że ""sędzia, inny urzędnik publiczny lub arbiter, który prowadząc lub rozstrzygając sprawę prawną, wypacza bieg wymiaru sprawiedliwości na korzyść lub na szkodę strony, podlega karze pozbawienia wolności od roku do pięciu lat"". Drugie rozwiązanie ma być zaczerpnięte z prawa francuskiego, regulującego apolityczność sędziów. Znajduje się tam m.in. zapis zakazujący ""zorganizowanych działań mogących uniemożliwić lub utrudnić funkcjonowanie sądownictwa"". Nie wiadomo, czy PiS sięgnie po oba rozwiązania. Według informacji ""DGP"" projekt ma trafić do Sejmu poprzez zgłoszenie go przez grupę posłów. Plany zmiany prawa skomentował Krystian Markiewicz, prezes Stowarzyszenia Sędziów Polskich ""Iustitia"". - Choć wyobrażam sobie, że teraz będzie się nas wsadzać do więzień za orzecznictwo, to jednak wydaje się, że chodzi przede wszystkim o wywołanie efektu mrożącego. Przecież ostatecznie wszystko i tak będzie zależeć od sądów - uważa Markiewicz. W piątek sędzia Paweł Juszczyszyn został zawieszony ze skutkiem natychmiastowym w wykonywaniu czynności służbowych przez prezesa Sądu Rejonowego w Olsztynie Macieja Nawackiego. W piątkowym komunikacie rzecznik dyscyplinarny sędziów sądów powszechnych Piotr Schab poinformował, że przeciwko sędziemu Juszczyszynowi wszczęto w czwartek postępowanie dyscyplinarne. Jego zdaniem, sędzia ten uchybił godności urzędu, ""przyznając sobie kompetencję do oceny prawidłowości, w tym legalności, wyboru członków Krajowej Rady Sądownictwa, a przez to przyznając sobie kompetencję do oceny prawidłowości, w tym legalności, wykonywania przez Prezydenta Rzeczpospolitej Polskiej prerogatywy powoływania sędziów"". Jak dodał, w ten sposób sędzia działał na szkodę interesu publicznego ""wyrażającego się w prawidłowym funkcjonowaniu wymiaru sprawiedliwości"". Po tym, gdy zażądał od Kancelarii Sejmu list poparcia dla kandydatów do nowej Krajowej Rady Sądownictwa, sędzia Juszczyszyn został odwołany przez ministra sprawiedliwości Zbigniewa Ziobrę z delegacji do olsztyńskiego sądu okręgowego z sądu rejonowego. Ministerstwo Sprawiedliwości nie uzasadniło powodów cofnięcia delegacji Juszczyszynowi. Resort podał jedynie podstawę prawną swojej decyzji - art. 70 ustawy o ustroju sądów powszechnych, który mówi o tym, że MS w każdej chwili może cofnąć sędziemu delegację. We wtorkowym oświadczeniu Juszczyszyn podkreślił, że prawo stron do rzetelnego procesu jest dla niego ważniejsze od jego sytuacji zawodowej. ""Sędzia nie może bać się polityków, nawet jeśli mają wpływ na jego karierę. Apeluję do koleżanek i kolegów sędziów, aby zawsze pamiętali o rocie ślubowania sędziowskiego, orzekali niezawiśle i odważnie"" - powiedział sędzia. Źródło: ""Dziennik Gazeta Prawna""",Posiedzenie Krajowej Rady Sądownictwa,
https://wiadomosci.onet.pl/kraj/nask-panstwowy-instytut-badawczy-ponownie-zmieni-resort-nadzorujacy/8ec9z03,NASK ma wrócić do resortu nauki. To zemsta Gowina?,"NASK, państwowy instytut badawczy ponownie zmieni resort nadzorujący. Ministerstwo Cyfryzacji ma oddać tę jednostkę resortowi nauki, kierowanego dziś przez Jarosława Gowina - informuje ""Rzeczpospolita"".","To element tzw. umowy koalicyjnej, czyli przywódców ugrupowań politycznych, tworzących obecnie rząd. Po październikowych ministrem nauki jest Jarosław Gowin, lider Porozumienia, do którego należał kiedyś Marek Zagórski, minister cyfryzacji. Według „Gazety Wyborczej” Gowin w ramach „zemsty” na Zagórskim miał zażądać w trakcie koalicyjnych negocjacji, aby NASK wrócił do jego resortu (podlegał naukowemu ministerstwu przed 2016 rokiem.) - podaje gazeta. NASK PiB jest m.in. operatorem rejestru domen internetowych .pl, powstającej cały czas Ogólnopolskiej Sieci Edukacyjnej, czyli łączy internetowych dla szkół dotowanych z budżetu państwa, prowadzi CERT, ma spółkę zależną NASK S.A., do której wniesiono działalność telekomunikacyjną. Więcej na stronie internetowej ""Rzeczpospolitej""",Jarosław Gowin,
https://wiadomosci.onet.pl/tylko-w-onecie/lukasz-warzecha-sprawa-banasia-to-juz-nie-teatr-pis-traci-na-niej-zbyt-duzo/8sz3se5,Warzecha: Sprawa Banasia to już nie teatr. PiS traci na niej zbyt dużo [OPINIA],"Wobec zastrzeżeń do przyszłej działalności Mariana Banasia, partia rządząca mogłaby rozłożyć ręce, mówiąc: „Cóż, przykro nam, nic nie możemy zrobić, próbowaliśmy, ale nas nie słuchał“. Jednak dziś ten scenariusz wydaje się już skrajnie mało prawdopodobny. Powołanie Mariana Banasia na szefa NIK w świetle obecnych apeli polityków PiS o jego dymisję jawi się jako jedna z największych szkód, jakie PiS wyrządził państwu i samemu sobie.","Tak było choćby w przypadku limitu 30-krotności (którego zniesienie, według deklaracji premiera, nie zostało przecież całkiem zarzucone). Nierzadko nie chodziło nawet o już zrealizowane pomysły, a jedynie o balony próbne. Czym innym jednak jest wycofywanie się ze spraw, które można naprawić w najgorszym wypadku zmianą ustawy, a często jedynie wycofaniem się z jakiegoś planu, a czym innym powołanie na funkcję z bardzo daleko posuniętą niezawisłością (być może nawet dalej posuniętą niż niezawisłość sędziowska) człowieka, który – jak się okazuje – nie powinien tej funkcji pełnić, a którego w obecnym stanie prawnym nie da się odwołać. Dziś politycy Zjednoczonej Prawicy mówią prywatnie, że przez lata spotykali osobę, której tak naprawdę nie znali i która nigdy nie powinna zostać wybrana na stanowisko, na którym się znalazła. Zapewne mówią szczerze. Ktoś jednak ponosi odpowiedzialność za to, że Banaś jest tam, gdzie jest. Jak to się stało? Nietrudno chyba ten mechanizm odtworzyć. Ważne było, żeby jeszcze za poprzedniego parlamentu przepchnąć odpowiedniego kandydata na stanowisko opróżnione przez Krzysztofa Kwiatkowskiego. Odpowiedni kandydat to w rozumieniu PiS przede wszystkim kandydat lojalny, bo główną i często jedyną wymaganą kompetencją w partii Jarosława Kaczyńskiego jest właśnie lojalność. Przy czym w tym wypadku o lojalności Banasia niekoniecznie musiał wyrokować sam Kaczyński. Zapewniali go o niej prawdopodobnie bliscy współpracownicy, cieszący się zaufaniem. Ponieważ sytuacja była nagląca, Kaczyński uwierzył, a ewentualne wątpliwości, które przecież już wtedy istniały, zostały uznane za nieistotne, może przesadzone. Może Kaczyńskiemu powiedziano, że na pewno nic z nich nie wyniknie. Może on sam był o tym przekonany. Może by tak było, gdyby nie reportaż TVN. Faktem jest, że na jedno z najważniejszych stanowisk w państwie mianowano Banasia, zanim skończono go sprawdzać. To więcej niż lekkomyślność – to niepoważne potraktowanie państwa i pogwałcenie procedur. Nic zresztą nowego – dla PiS procedury są w wielu sytuacjach jedynie obciążeniem i problemem. Przestrzega się ich tylko o tyle, o ile to konieczne, aby stworzyć pozory, że się ich nie łamie. Publiczny apel do Banasia o ustąpienie – na razie nie wysłuchany – może świadczyć o tym, że PiS spodziewa się lub wie z raportu CBA, że to, co do dziś do opinii publicznej dotarło, jest jedynie wierzchołkiem góry lodowej, a ujawnienie większej jej części może poważnie PiS zaszkodzić. Ten publiczny apel można odebrać jako próbę wywarcia presji, świadczącą o dużej desperacji, bo przecież niesie ona ze sobą poważne ryzyko: jeżeli PiS nie zostanie wysłuchany, może zacząć być postrzegany nie tylko jako ugrupowanie, które umieściło na istotnym miejscu człowieka z gruntu niewłaściwego, ale w dodatku bezsilne wobec tego faktu. Wciąż pojawia się w kontekście tej sprawy hipoteza teatru – sam zresztą jakiś czas temu o niej pisałem. Zgodnie z nią PiS miałoby się całkowicie odciąć od Banasia, jednocześnie utrzymując z nim cichy pakt o współpracy. Wobec zastrzeżeń do jego przyszłej działalności, partia rządząca mogłaby rozłożyć ręce, mówiąc: „Cóż, przykro nam, nic nie możemy zrobić, próbowaliśmy, ale nas nie słuchał“. Jednak dziś ten scenariusz wydaje się już skrajnie mało prawdopodobny. Sprawa niesie bowiem dla PiS ogromne ryzyko, a koszty poniesione już do dziś (w połączeniu z innymi kwestiami z pierwszych tygodni nowej kadencji, takimi jak wspomniana 30-krotność czy kandydaci do Trybunału Konstytucyjnego) są niemałe. W przyszłości zaś mogą znacząco wzrosnąć. Zresztą scenariusz teatru miałby największy sens wówczas, gdyby był zaplanowany od samego początku, czyli gdyby PiS od razu wiedział, że mianuje człowieka, którego niejasne sprawy zostaną pokazane przez wrogo nastawioną telewizję, wokół czego zrobi się szum, a to sprawi, że będzie się można od tej osoby odciąć. Dlaczego jednak do tego samego zadania – kierowania NIK zgodnie z linią partii – nie wziąć kogoś, kto będzie lojalny, a nie będzie za sobą ciągnął kłopotliwego bagażu? To nie trzyma się kupy. Zresztą teraz, gdy kolejni politycy partii rządzącej ogłaszają, że oczekują od Banasia dymisji, opozycja powinna wziąć go w stanowczą obronę. To przecież pogwałcanie niezawisłości prezesa izby. Wiadomo jednak, że tak się nie stanie, bo względność jest jedną z najważniejszych cech polskiego życia politycznego. Jak zatem czytać sprawę Banasia? Dowiemy się, obserwując dalsze poczynania PiS i samego szefa NIK. Jeżeli partia Kaczyńskiego będzie konsekwentnie dążyła do odwołania Banasia, oznaczać to będzie, że zagrożenie związane z jego pozostawaniem na stanowisku zostało uznane za naprawdę duże. Musiałoby chodzić o sprawy znacznie poważniejsze niż te, o których dotąd się dowiedzieliśmy. Z kolei odmowę ustąpienia wobec faktycznego wycofania poparcia przez macierzystą partię trzeba by odebrać jako próbę uniknięcia odpowiedzialności – choć sam Banaś oznajmił przecież, że cieszy się ze złożonego przez CBA doniesienia do prokuratury. Z kolei gdyby PiS miało Banasiowi odpuścić, wobec już podjętych działań, wyglądałoby to dziwnie. Sprawy posunęły się zdecydowanie za daleko. Trzeba jednak pamiętać o dwóch nieoczywistych możliwościach i konsekwencjach sprawy. Po pierwsze – fakt, że CBA złożyło doniesienie do prokuratury, nie oznacza jeszcze, że skończy się to aktem oskarżenia. Gdyby zaś prokuratura zdecydowała, że nie ma do niego podstaw, PiS mógłby powiedzieć, że sprawa jest zakończona i załatwiona. Pamiętajmy, że prokuratura jest dzisiaj w dużej mierze organem politycznym (zresztą była nim również, gdy formalnie pozostawała niezależna). Druga sprawa to ewentualna zmiana ustawy o NIK w taki sposób, żeby obecnego prezesa udało się odwołać – część polityków PiS już wspominała o takiej możliwości. Gdyby jednak ustawa faktycznie została zmieniona na przykład tak, że umożliwiałaby zdymisjonowanie prezesa izby już w przypadku wszczęcia postępowania przeciwko niemu (czyli z chwilą, gdy uzyskuje status podejrzanego), można by to przecież zastosować przeciwko każdemu kolejnemu prezesowi NIK. Gdyby zaś złożyło się tak, że Marian Banaś jednak by ustąpił lub został odwołany dzięki jakiemuś manewrowi prawnemu, nowego prezesa NIK wybranego przez Sejm musiałby już zatwierdzić obecny Senat. W nim zaś PiS większości nie ma.",Jak czytać sprawę Banasia?,
https://wiadomosci.onet.pl/kraj/sondaz-chca-dymisji-marszalek-witek/6tnp974,"Sondaż: 47,2 proc. chce dymisji marszałek Witek","47,2 proc. uczestników sondażu SW Research dla rp.pl jest zdania, że marszałek Sejmu Elżbieta Witek powinna, po zamieszaniu przy wyborze członków KRS, powinna ustąpić z pełnionego stanowiska - podaje ""Rzeczpospolita"".","W nocy z 21 na 22 listopada Sejm wybrał Bartosza Kownackiego, Arkadiusza Mularczyka, Kazimierza Smolińskiego i Marka Asta w skład Krajowej Rady Sądownictwa. Głosowanie ws. wyboru członków KRS powtarzano. Kandydatki zgłoszone przez KO i Lewicę nie zdobyły niezbędnej większości. Głosowanie miało burzliwy przebieg; gdy zostało powtórzone, posłowie opozycji skandowali: ""oszustwo"". Dlaczego? ""Trzeba anulować, bo my przegramy"" - to po usłyszeniu tych słów marszałek Elżbieta Witek przerwała głosowanie w sprawie wyboru członków Krajowej Rady Sądownictwa. W drugim podejściu większość uzyskało wszystkich czterech posłów zgłoszonych przez partię rządzącą. Wyników pierwszego głosowania nie znamy, a Lewica zapowiedziała już zawiadomienie prokuratury w tej sprawie. W związku z decyzją, jaką podjęła Witek, posłowie Lewicy złożyli wniosek do prokuratury o podejrzeniu popełnienia przestępstwa przez marszałek Sejmu. W sondażu SW Research dla rp.pl zapytano respondentów o to, czy ""marszałek Elżbieta Witek powinna zostać odwołana ze stanowiska w związku z anulowanym głosowaniem ws. wyboru członków KRS?"". Na tak zadane pytanie odpowiedzi ""tak"" udzieliło 47,2 proc. respondentów. Przeciwnego zdania było 20,5 proc. ankietowanych. Więcej na stronie internetowej ""Rzeczpospolitej""",Elżbieta Witek,
https://wiadomosci.onet.pl/tylko-w-onecie/andrzej-stankiewicz-zblizaja-sie-prawybory-prezydenckie-po-zaczynaja-sie-docinki/ljgmk51,"Jaśkowiak zaczepia Kidawę, a ona go ignoruje [KOMENTARZ]",Na tydzień przed debatą kandydatów w prawyborach prezydenckich Platformy zaczynają się docinki. Jacek Jaśkowiak wyraźnie pije do Małgorzaty Kidawy-Błońskiej: „Na prezydenta RP nikt nie zostanie koronowany. Prezydenturę trzeba wywalczyć”.,"W planach Grzegorza Schetyny miało być tak, że prezydenckie prawybory wewnątrz PO będą najważniejszym wydarzeniem politycznym końca roku. Kandydatów miało być kilku, prezentujących różne nurty PO. Mieli jeździć po Polsce i zetrzeć w wielu debatach. To pozwoliłoby Schetynie odwrócić uwagę od jego własnych kłopotów — trzecich z rzędu przegranych wyborów, po których część polityków PO domaga się jego dymisji. Okazałe prawybory nie wyszły. Nikt nie chciał startować przeciwko Małgorzacie Kidawie-Błońskiej, która cieszy się poparciem większości znaczących ludzi w partii. Ostatecznie Schetynie udało się przekonać do startu prezydenta Poznania Jacka Jaśkowiaka. Czy Jaśkowiak jest „zającem”, który startuje po to tylko, by przegrać? W liście do członków partii, który Jaśkowiak napisał w piątek, za wszelką cenę chce pokazać swoją wolę walki. Rytualnie atakuje Andrzeja Dudę, ale jego głównym celem jest Małgorzata Kidawa-Błońska. Wymieniając swe zalety, punktuje jednocześnie cechy, które są w PO uważane za słabe punkty Kidawy-Błońskiej — choćby brak doświadczenia na stanowiskach wykonawczych w państwie, brak politycznej samodzielności oraz wyniosły sposób bycia. Jaśkowiak pisze wprost: to ja poradzę sobie z Dudą, bo jestem niezależny i energiczny. „Wybory z prezydentem partyjnym, wspieranym przez państwową machinę propagandy, wygra kandydat twardy. Wiem, jak wytrzymać nagonki TVPiS. Wiem, jak prowadzić długą kampanię — do walk bokserskich trenowałem miesiącami” — wspomina swą sportową pasję. I jednoznacznie krytykuje wizerunek Kidawy-Błońskiej, która lubi podkreślać swe dobre urodzenie. „Na prezydenta RP nikt nie zostanie koronowany. Prezydenturę trzeba wywalczyć” — pisze Jaśkowiak. W kontrze do Kidawy-Błońskiej, która stała się jedną z twarzy porażki PO w wyborach parlamentarnych, Jaśkowiak prezentuje się jako człowiek politycznego sukcesu. „Te wybory wygra tylko ktoś, kto umie wygrywać wybory” — pisze, przypominając swe zwycięstwa z kandydatami PiS w Poznaniu. I podkreśla: „Głosowała na mnie nawet część zwolenników PiS”. Kidawa w swym liście ignoruje Jaśkowiaka, w ogóle nie wymienia jego nazwiska. Przekonuje, że ona wybory sejmowe wygrała — kandydując w stolicy zdecydowanie pokonała Jarosława Kaczyńskiego „głównego architekta fatalnej dla Polski doktryny”. Przyznaje jednak: „Zapewne wielu z Was ma poczucie, iż podejście w ostatnich kampaniach wyborczych nie było optymalne”. Jej list skupia się na atakach na PiS. Kidawa zarzuca PiS łamanie prawa, nieuczciwość i używanie „barbarzyńskiej siły”. I reklamuje siebie: „Szansę na odnowę wspólnotowości i zabliźnienie ran daje nowa prezydentura - politycznie dojrzała, szanująca historyczne dziedzictwo, stojąca na straży Konstytucji RP, mądrze reprezentująca polskie interesy w Europie i świecie, pomna etosu służby publicznej, skupiona na dobru wspólnym, dobru państwa i wszystkich obywateli”.",,
https://wiadomosci.onet.pl/tylko-w-onecie/newsletter-onetu-andrzej-gajcy-czy-banas-pograzy-prawo-i-sprawiedliwosc/jbdf1sp,Newsletter Onetu. Andrzej Gajcy: czy Banaś pogrąży Prawo i Sprawiedliwość?,"To, co dzieje w sprawie szefa NIK Mariana Banasia, chyba nie śniło się nikomu w Prawie i Sprawiedliwości. Choć podobno tuż po wyborze byłego ministra finansów na to stanowisko sam prezes Jarosław Kaczyński miał mówić do swoich najbliższych współpracowników, że z tym Banasiem to jeszcze będą kłopoty. No i prezes PiS wykrakał.","Analiza tego wszystkiego, co wydarzyło się w ciągu ostatnich 24 godzin w tej sprawie, każe raczej przypuszczać, że szef NIK dobrowolnie nie poda się do dymisji. Co więcej, zamierza bronić się przed prokuraturą i przed sądem. A to oznacza poważne kłopoty dla partii rządzącej. Po pierwsze opozycja tylko czeka na to, aby sprawą nieujawnionego majątku prezesa NIK opinia publiczna żyła jeszcze długo. Po drugie można przypuszczać, że Marian Banaś jest w posiadaniu niewygodnej dla wielu polityków PiS wiedzy, którą może wykorzystać, broniąc swojego imienia. I po trzecie, na progu prezydenckiej kampanii obozowi władzy taki serial nie jest zupełnie na rękę. Andrzej Gajcy jest autorem Informacyjnego Newslettera Onetu – zapisz się już dziś! Tu znajdziesz formularz. Warto zauważyć, że politycy PiS przypuścili w ostatnich dniach masowy atak na swojego partyjnego kolegę. Dziś niemal każdy ważny polityk partii rządzącej nawołuje publicznie, by Banaś podał się do dymisji. Zapominając jednak, że jeszcze nie tak dawno dawali świadectwo o krystaliczności i uczciwości prezesa NIK. W całej tej sprawie należy postawić jeszcze jedno ważne pytanie: gdzie było Centralne Biuro Antykorupcyjne i inne służby? Odpowiedzi są tylko dwie: albo służby wiedziały o wszystkim i roztoczyły nad Banasiem parasol ochrony albo nie wiedziały, czym skompromitowałyby się kompletnie. W jednym i drugim wypadku ktoś powinien ponieść przynajmniej polityczną odpowiedzialność za ten stan faktyczny. CBA skontrolowało oświadczenia majątkowe Mariana Banasia i teraz składa niego zawiadomienie do prokuratury. Biuro podejrzewa m.in., że szef NIK zataił faktyczny stan majątkowy i miał nieudokumentowane źródła dochodu. Dowiedzieliśmy się także, że raport z kontroli oświadczeń majątkowych Banasia został zastrzeżony. To dobrze, że prokuratura i ewentualnie niezawisły sąd zajmą się sprawą moich oświadczeń majątkowych i skrupulatnie wyjaśnią wszystkie wątpliwości - poinformował w piątek w kolejnym oświadczeniu prezes NIK Marian Banaś. Premier Mateusz Morawiecki stwierdził, że ""liczy na rezygnację Banasia"", ale w razie jej braku ma gotowy ""plan B"". Co on oznacza? Na początku mówiło się nieoficjalnie o wprowadzeniu zapisu do konstytucji, który pozwalałby odwołać Mariana Banasia z funkcji szefa NIK. Do tego PiS potrzebowałby jednak głosów opozycji, która od razu dała jasno do zrozumienia, że nie poprze takiego rozwiązania. Chwilę później marszałek Sejmu Elżbieta Witek przedstawiła drugą wersję ""planu B"", czyli wprowadzenia zmian do ustawy o NIK. Na czym one mają polegać, tego na razie jednak nie wiadomo. Tego się chyba nikt nie spodziewał. Michał Krupiński zrezygnował ze stanowiska prezesa Pekao SA oraz zasiadania w zarządzie banku. Rezygnacja - lub bardziej precyzyjnie, tak zwana rezygnacja - prezesa drugiego pod względem aktywów banku w Polsce, dla większości uczestników i obserwatorów rynku jest nie lada zaskoczeniem. Dlaczego tak zwana? Każdy, kto choć trochę orientuje się w realiach napędzających karuzelę stanowisk w spółkach kontrolowanych przez rząd, potrafi doskonale czytać między wierszami. A tam sympatycznym atramentem zapisana jest żelazna reguła: ""jeśli nie chcesz zostać z medialnym hukiem wyrzucony z pracy, składasz rezygnację"". Koniec, kropka - pisze naczelny Business Insidera Mikołaj Kunica. Wierni z diecezji gdańskiej wysłali do papieża Franciszka list. Domagają się odwołania abp. Sławoja Leszka Głódzia. Pod petycją podpisało się 2 135 osób. W liście zawarto konkretne przykłady, które zdaniem autorów petycji wskazują na to, że arcybiskup Głódź powinien zrezygnować ze swojej funkcji. Autorzy przekonują m.in., że biskup działał na rzecz oskarżonych o pedofilię duchownych Życzę Państwu miłego weekendu, a wszystkim imiennikom Andrzejom składam najlepsze życzenia!",Newsletter Andrzej Gajcy,
https://wiadomosci.onet.pl/kraj/afera-banasia-adam-lipinski-popelniono-bledy-przykro-mi-ze-tak-sie-stalo/g49x9my,"Wiceprezes PiS o sprawie Mariana Banasia: popełniono błędy, przykro mi, że tak się stało","Służby powinny się bardziej przyłożyć do sprawdzania ludzi kandydujących na najwyższe stanowiska państwowe - mówi w sobotniej ""Gazecie Wyborczej"" wiceprezes PiS Adam Lipiński. Dodaje, że PiS, jako ugrupowanie rządzące, odpowiada za wszystko, co się dzieje na scenie politycznej.","Lipiński odniósł się do pytań o wybór Mariana Banasia na prezesa NIK i roli służb, które do tego dopuściły oraz do pozytywnych ocen wyrażanych na temat Banasia przez niektórych polityków PiS. - Na pewno trzeba wyciągnąć wnioski z tego, co się wydarzyło, i to sprawdzanie kandydatów na najwyższe stanowiska państwowe powinno być bardziej szczegółowe i dokładniejsze. Z tego wynika, że tu zostały popełnione jakieś błędy - przyznał Lipiński. Dopytywany, czy PiS poczuwa się do ""odpowiedzialności za ten blamaż"" odpowiedział: ""(...) my rządzimy, więc odpowiadamy za wszystko, co się dzieje"". Zdaniem Lipińskiego ""służby powinny się bardziej przyłożyć do sprawdzania ludzi, którzy kandydują na najwyższe stanowiska państwowe"". - Przykro mi, że tak się stało - podkreślił. Pytany, czy Mariusz Kamiński (szef MSWiA, wiceprezes PiS - PAP) powinien podać się do dymisji powiedział, że nie słyszał o takim pomyśle. Zaznaczył, że bardzo ceni Kamińskiego i raczej nie rekomendowałby dymisji. ""(...) ale tutaj ewidentnie mamy pewien problem"" - zaznaczył. ""GW"" przypomniała, że zgodę na nowego prezesa NIK musi wydać Senat, w związku z tym zapytała Lipińskiego, czy jego ugrupowanie będzie się dogadywać z opozycją w sprawie takiego kandydata. - Sądzę, że jak złożymy tego typu wniosek, to nie będzie to poważne, by opozycja to blokowała - odpowiedział wiceprezes PiS. Dodał, że ""nie sądzi, by tu były problemy"".",Adam Lipiński,
https://wiadomosci.onet.pl/kraj/kontrowersyjny-zart-w-tvp-dot-pogoni-szczecin-krzysztof-feusette-odpowiada/vzew5yq,Kontrowersyjny żart w TVP i interwencja posłów PiS. Krzysztof Feusette: przez 30 lat wolnej Polski nie zdobyliśmy się na utworzenie Ministerstwa ds. Humoru,"Krzysztof Feusette we wczorajszym programie ""W tyle wizji"" na antenie TVP Info zareagował na interwencję posłów PiS ws. żartu na temat nowej nazwy klubu Pogoń Szczecin - Zażartowaliśmy używając nazwy klubu Pogoń Szczecin w takim oto sformułowaniu ""Pogoń homo"". Pogoń od pogonić - tłumaczył. Później publicysta powiedział, że w Polsce powinno powstać Ministerstwo ds. Humoru, które oceniałoby z czego i kogo można żartować.","Chodzi o wtorkowy program ""W tyle wizji"" TVP Info. Prowadzący Stanisław Janecki i Krzysztof Feusette po telefonie od widza dyskutowali o pomyśle powstania w Szczecinie tęczowego ronda. Taki pomysł padł w zeszłym tygodniu, a w internecie powstała petycja. Temat wzbudził jednak sporo kontrowersji i pochylili się nad nim nawet programie satyrycznym TVP Info. Szybko jednak dyskusja z ronda zeszła na inne pomysły. Największe kontrowersje wzbudziła wymiana zdań między prowadzącymi: Janecki: Lidera ekstraklasy nam dał... Feusette: Szczecin? No tak, tak... Nawet myślałem o tym, że jeśli pójść krok dalej, to wtedy klub mógłby się nazywać nie Pogoń Szczecin, ale Pogoń Homo. Janecki: Tęcza Szczecin... Feusette: A Pogoń Homo? Nie podoba ci się? W obronie godności szczecińskiego klubu stanęli nawet sami politycy Prawa i Sprawiedliwości. Europoseł Joachim Brudziński i poseł Paweł Szefernarker wystąpili z interwencją poselską do prezesa TVP Jacka Kurskiego. Jak twierdzą, w ich odczuciu kontekst wypowiedzi prowadzących jednoznacznie wskazywał, że ""celem było wywołanie u widza skojarzenia nazwy Pogoń Szczecin z ideologią LGBT"". Jednocześnie uznali to za niesmaczny i obraźliwy żart. - We wtorek wspólnie ze Stanisławem Janeckim, pozwoliliśmy sobie na żarty z projektu tęczowego ronda w Szczecinie. Żartując ze Szczecina, zażartowaliśmy również używając nazwy klubu Pogoń Szczecin w takim oto sformułowaniu ""pogoń homo"". Pogoń od pogonić - tłumaczył na początku piątkowego programu ""W tyle wizji"" Krzysztof Feusette. - Okazuje się, że nie wszystkim ten żart przypadł do gustu do tego stopnia, że dwóch wysoko postawionych polityków PiS, czyli Paweł Szefernaker i Joachim Brudziński spłodzili w tej sprawie interwencję poselską. Spieszę wyjaśnić: nie mieliśmy na celu ani obrażenia, ani zranienia uczuć żadnego kibica w Polsce, kibiców Pogoni Szczecin, władz klubu. Nikogo nie chcieliśmy tym obrazić. Do kibiców żywimy duży szacunek i wielką sympatię, zwłaszcza za wspaniałe oprawy, czasem za ich piosenki, za akcję charytatywne i kłaniamy się w pas wszystkim kibicom w Polsce - powiedział publicysta. - Ale skąd to zamieszanie? Otóż zamieszanie wzięło się moim zdaniem stąd, że przez 30 lat wolnej Polski nie zdobyliśmy się na utworzenie w naszym kraju Ministerstwa ds. Humoru. Takie ministerstwo mogłoby oceniać dowcipy, ich jakość, formułować zarzuty lub dawać pochwały. Krótko mówiąc: oceniałoby, z czego i z kogo można żartować, a z kogo nie można i z czego absolutnie nie wolno. A tak, bez tego ministerstwa, my, domorośli satyrycy błąkamy się jak dzieci we mgle w poszukiwaniu jakiejś zabawnej puenty, a ona jak widać na załączonym obrazku najpiękniej i najpełniej pisze się sama - zakończył Feusette. Do sprawy żartu na antenie TVP Info publicysta odniósł się także na Twitterze. ""Kończąc temat mojej »kosy« z wybranymi kibicami Pogoni Szczecin, informuję zainteresowanych najprościej, jak umiem: mówiłem małymi literami: pogoń homo. Bo Szczecin, bo tęczowe rondo. Mam nadzieję, że to rozwiewa wszelkie wątpliwości"" - napisał Feusette.",Krzysztof Feusette,
https://wiadomosci.onet.pl/kraj/mija-rok-od-wolty-wojciecha-kaluzy-nie-zabral-glosu-na-zadnej-sesji/555j32q,"Mija rok od wolty Wojciecha Kałuży. ""Nie zabrał głosu na żadnej sesji""","Mija rok od przejęcia władzy w woj. śląskim przez Prawo i Sprawiedliwość. Prawica zawdzięcza sukces Wojciechowi Kałuży, który tuż po wyborach przeszedł z Koalicji Obywatelskiej do PiS. W podzięce otrzymał stanowisko wicemarszałka województwa, stając się dla wielu symbolem zdrady i korupcji politycznej. Przypominają mu o tym wyborcy, którzy przed każdym posiedzeniem Sejmiku Śląskiego pojawiają się na widowni z transparentami ""Kałuża, ty oszuście!"".","Przed rokiem, tuż przed pierwszą sesją nowego Sejmiku woj. śląskiego, wydawało się, że karty zostały rozdane. Politycy KO, SLD i PSL podpisali umowę koalicyjną. Natomiast PiS z 22 radnymi w 45-osobowym Sejmiku miało pozostać w opozycji. Stara-nowa koalicja miała rządzić kolejną kadencję. Nazajutrz okazało się jednak, że scena polityczna na Śląsku zmieniła się nie do poznania. Wszystko za sprawą porozumienia, które w nocy z jednym z radnych Koalicji Obywatelskiej podpisali szef Kancelarii Prezesa Rady Ministrów Michał Dworczyk i ówczesny wiceminister energii Grzegorz Tobiszowski. Porozumienie oznaczało, że prawica zdobyła samodzielną większość w Sejmiku, a Prawo i Sprawiedliwość przejmuje władzę w woj. śląskim. Był to najgłośniejszy transfer polityczny ostatnich lat. Radnym, który dał PiS władzę na Górnym Śląsku był Wojciech Kałuża. Od jego słynnej i - dla wielu - niechlubnej wolty minął właśnie rok. Kiedy na korytarzu gmachu sejmu śląskiego Wojciech Kałuża w towarzystwie Grzegorza Tobiszowskiego ogłaszał swoją decyzję, brakowało mu pewności siebie, pocił się, zjadały go nerwy. Zdołał tylko wykrztusić, że jego partią jest Śląsk i nie zawiedzie wyborców. Chwilę potem, kiedy składał na sali ślubowanie, został ""wybuczany"" przez radnych Koalicji Obywatelskiej. Padały okrzyki: ""zdrajca"", ""sprzedawczyk"", ""hańba"". Mimo to w ekspresowym tempie, w atmosferze skandalu, został wybrany wicemarszałkiem. Wtedy o sprawie Wojciecha Kałuży mówiła cała Polska. Wszyscy usłyszeli o radnym z Żor, o ""jedynce"" na liście KO, kandydacie wskazanym przez Nowoczesną. Dla wielu stał się symbolem zdrady i korupcji politycznej. Byli koledzy i koleżanki nie szczędzili ostrych słów krytyki. Wytykano mu, że za pensję (teraz zarabia ok. 11 tys. zł miesięcznie) sprzedał twarz i ideały. Mieszkańcy Żor, którym Kałuża zawdzięczał mandat, zorganizowali protesty. Brali w nich udział również ci, którzy dali mu ""jedynkę"" na liście KO, a szefowa Nowoczesnej na Śląsku i posłanka - Monika Rosa - na wiecu przez wszystkie przypadki odmieniała słowo ""ciul"", które kierowała pod adresem byłego kolegi. Sytuacja zrobiła się tak gęsta, że Kałuża przestał być widywany w swoim domu i mieście. – Oszukał nas wszystkich. Oszukał wyborców, kolegów, znajomych i przyjaciół. Wciąż nie mogę uwierzyć, że można się tak haniebnie sprzedać – mówiła o Wojciechu Kałuży w rozmowie z Onetem Monika Rosa. Na fali oburzenia, jeszcze w grudniu ubiegłego roku Platforma Obywatelska zawiadomiła prokuraturę o możliwości popełnienia przestępstwa korupcji politycznej w sprawie Kałuży. Jednak kilka tygodni później sprawie ukręcono łeb, odmawiając wszczęcia śledztw. Katowicka prokuratura nie dopatrzyła się znamion czynu zabronionego. O to, jak z perspektywy roku ocenia tamte wydarzenia, zapytaliśmy samego zainteresowanego - Wojciecha Kałużę. O swojej wolcie wicemarszałek mówi: ""transfer polityczny"". – Pełniąc funkcje publiczne niezależnie od tego, czy pracuje się w samorządzie, czy działa się w sferze polityki, trzeba mieć ""grubą skórę"". Polityczne transfery były, są i jestem pewien, że będą. W polityce liczy się bowiem skuteczność – komentuje w odpowiedzi przesłanej do Onetu (całą odpowiedź wicemarszałka zamieszczamy pod tekstem). W ramach podziału zadań Kałuży przydzielono w zarządzie województwa kompetencje związane z realizacją Regionalnego Programu Operacyjnego w zakresie Europejskiego Funduszu Rozwoju Regionalnego. Jest też odpowiedzialny za wdrażanie programów i projektów unijnych oraz gospodarkę, turystykę i sport. Wicemarszałek przekonuje, że decyzji sprzed roku nie żałuje. W jego ocenie minione 12 miesięcy były dobrym czasem dla regionu. – Wsparcie zmiany w województwie śląskim oznaczało możliwości realizowania przedsięwzięć ekologicznych, infrastrukturalnych czy społecznych – podkreśla. Wśród swoich sukcesów wymienia m.in. dodatkowe środki z UE na odnawialne źródła energii i walkę ze smogiem oraz wspieranie przedsiębiorców. Mimo mijającego czasu, Wojciech Kałuża wciąż może liczyć na specjalne traktowanie przez swoich nowych kolegów. Tak jak przed rokiem, gdy na sali Sejmiku był otoczony kordonem radnych PiS, również teraz - w terenie i na konferencjach prasowych - występuje tylko w towarzystwie, najczęściej marszałka Jakuba Chełstowskiego. Nieoficjalnie mówi się, że stanowią nierozerwalny duet. Jeden jest gwarantem drugiego. – Większość na Śląsku wisi na jednym głosie, więc to byłaby bardzo skomplikowana operacja – mówi nam jeden ze śląskich samorządowców PiS. To jego odpowiedź na pytanie dotyczące pojawiających się medialnych spekulacji na temat odwołania marszałka Chełstowskiego, czy ""przesunięcia"" Kałuży na inne stanowisko. Przeciwnicy polityczni nie zostawiają suchej nitki na wicemarszałku i kwestionują dokonania nowej władzy na Śląsku. – Pan Kałuża kontroluje takie wydziały urzędu marszałkowskiego, które są właściwie bezobsługowe. Jego głównym zadaniem jest opieka nad regionalnym programem operacyjnym woj. śląskiego, a tam na czele wydziałów stoją wybitni fachowcy. Wystarczy im nie przeszkadzać, żeby wszystko działało jak dobrze naoliwiona maszyna – mówi dla Onetu poseł Michał Gramatyka, a do niedawna radny sejmikowy z ramienia Koalicji Obywatelskiej. – Poza tym, że pan Kałuża ""jest"", to niewiele więcej mogę powiedzieć po tym roku. Nie zabrał głosu na żadnej sesji, nie pojawił się na mównicy, nie odnotowałem jakichkolwiek działań samorządu woj. śląskiego, które są jego inicjatywą. Dorobek nowego zarządu to głównie realizacja projektów poprzedników, fatalne decyzje personalne i miliony wydane na autopromocję – dodaje. Dawni koledzy z Koalicji z Kałużą nie rozmawiają i nie podają mu ręki. Sam marszałek na sali plenarnej często siedzi ze spuszczoną głową. – Jego nazwisko jest synonimem spontanicznych zmian, poglądów politycznych inspirowanych korzyściami doraźnymi. Uważam, że pan Kałuża dokończy kadencję na stanowisku, na które zostanie powołany, a potem historia o nim zapomni. Może tylko ludzie na Śląsku będą pamiętać, bo Ślązacy są pamiętliwi, a zdrada jest niewybaczalna – uważa Gramatyka. I pamiętają. Grupa kilku, czasem kilkunastu osób, przychodzi na każdą sesję Sejmiku i nie pozwala wicemarszałkowi zapomnieć. Mają ze sobą transparenty: ""Kałuża, ty oszuście!"", ""Brutus - Judasz - Kałuża!"", ""Kałuża, Śląsk ci zdrady nie zapomni"". Zapewniają, że będą w swym proteście trwać tak długo, dopóki Kałuża będzie trwał na swoim stanowisku. – Jesteśmy głosem wyborców, 25 tys. osób, które głosowały na Kałużę, a które on oszukał. Mija rok od kiedy przypominamy o jego zdradzie. Będziemy na każdej sesji Sejmiku do końca kadencji – zapowiadają uczestnicy protestów. *** Poniżej zamieszczamy pełne odpowiedzi wicemarszałka Wojciecha Kałuży, przesłane przez biuro prasowe śląskiego urzędu marszałkowskiego. Jak z dzisiejszej perspektywy ocenia pan formowanie zarządu woj. śląskiego i rozkład sił w Sejmiku Śląskim po ubiegłorocznych wyborach samorządowych, w tym pana przejście z obozu Koalicji Obywatelskiej do Zjednoczonej Prawicy? Pełniąc funkcje publiczne niezależnie od tego, czy pracuje się w samorządzie, czy działa się w sferze polityki, trzeba mieć ""grubą skórę"". Polityczne transfery były, są i jestem pewien, że będą. W polityce liczy się bowiem skuteczność. Rozmowy koalicyjne, rozmowy programowe czy też rozmowy o tym, aby nawiązać bliższą współpracę są po prostu częścią politycznego krajobrazu. Chcą wcielić w życie choćby program wyborczy trzeba przeanalizować, w jakich okolicznościach jest to możliwe. Patrząc na efekty pracy mojej i całego Zarządu Województwa należy ocenić, że to był dobry rok dla naszego regionu. Rok dynamicznych realizowanych przez obecny Zarząd Województwa Śląskiego. Czy z dzisiejszej perspektywy podjąłby pan taką decyzję ponownie? Uważam, że tak naprawdę mieszkańcy oczekują sprawnej realizacji zadań poprawiających ich jakość życia. Oczekują skuteczności w tym, co my samorządowcy robimy. Realizuję swój program i efekty mojej pracy są dla mnie, i myślę że dla mieszkańców również, najważniejsze. Wsparcie zmiany w województwie śląskim oznaczało możliwości realizowania przedsięwzięć ekologicznych, infrastrukturalnych czy społecznych. Przed rokiem mówił pan, że zmiana barw partyjnych umożliwi panu realizację programu wyborczego. Jakie są pana największe sukcesy w minionym roku na stanowisku? Konsekwentna praca dla mieszkańców wyznacza kierunek mojej działalności w samorządzie od wielu lat. Podobnie jak w Żorach, gdzie przez sześć lat pełniłem funkcję wiceprezydenta, zawsze koncentrowałem się na realizowaniu inwestycji i rozwiązywaniu problemów społecznych. Sprawnie realizujemy projekty unijne, pozyskujemy dodatkowe finansowanie m.in. na odnawialne źródła energii i walkę z niską emisją i wspieramy przedsiębiorców. Potwierdzają to liczby. Zwiększyliśmy środki z Regionalnego Programu Operacyjnego wypłacane beneficjentom o 100 proc. Kwota wzrosła z 2,1 mld zł do 4,3 mld zł. Środki unijne zatwierdzone przez Komisję Europejską również wzrosły o 100 proc. z 2 mld zł do 4,3 mld zł. Ponad 3 mld zł z RPO trafi na inwestycje z obszaru gospodarki niskoemisyjnej. Podwoiliśmy dotację na walkę ze smogiem do ponad 160 mln zł. Z tych funduszy skorzysta 27 gmin, a nie jak poprzednicy zaplanowali raptem sześć. Obecnie pracujemy nad zwiększeniem tej kwoty o kolejne 100 mln zł. Wspieramy przedsiębiorców.","Aktywiści, którzy organizują protesty podczas posiedzenia sejmiku wojewódzkiego, w którym uczestniczy wicemarszałek Wojciech Kałuża",
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/66zkjmf,Podsumowanie tygodnia. Najważniejsze wydarzenia w Polsce i na świecie,"Co działo się w mijającym tygodniu? W Polsce wśród głównym tematów ciąg dalszy afery z prezesem NIK Marianem Banasiem. Stanowisko w sprawie zajął premier i prezes PiS. Zarówno Morawiecki, jak i Kaczyński, oświadczyli, że czekają na rezygnację Banasia. Prezes NIK jednak nie zamierza odejść, co jasno dał do zrozumienia w wydanym w piątek oświadczeniu. Świat obiegła z kolei wiadomość o wielkim zwycięstwie obozu demokratycznego w wyborach lokalnych w Hongkongu. Głosowanie było wyraźnym sygnałem ze strony społeczeństwa, że wspiera ideały przyświecające ostatnim protestom społecznym, których uczestnicy są brutalnie traktowani przez służby. Uczestnicy protestów domagają się m.in. demokratycznych wyborów. Pekin wyklucza ustępstwa.",,,
https://wiadomosci.onet.pl/kraj/plan-b-pis-w-zwiazku-z-afera-banasia-to-zmiana-konstytucji-lider-po-nie-bedzie-zadnej/vvs401p,"PiS chce z opozycją zmienić konstytucję z powodu afery Banasia? Opozycja mówi ""nie""","""Plan B"" obozu rządzącego ma zakładać - jak pisał dziś dziennikarz Onetu Andrzej Gajcy - w przypadku niepodania się Mariana Banasia do dymisji, oznacza zmianę konstytucji. Lider PO dał jako pierwszy do zrozumienia, że obóz PiS nie może tu liczyć na Platformę. Nieco później politycy Lewicy i PSL oświadczyli, że również są przeciwni pomysłowi, by zmieniać konstytucję.","Lider PO, Grzegorz Schetyna, oświadczył dzisiaj jednak, że: ""Żadnej zmiany konstytucji nie będzie. Marian Banaś to symbol uczciwości PiS"". Zmiana konstytucji, jako wspomniany ""plan B"" PiS, miałaby zawierać wprowadzenie zapisu o możliwości odwołania szefa NIK większością kwalifikowaną, np. 3/5 (276 posłów) lub 2/3 głosów (307 posłów). W tym celu konieczne jest poparcie ze strony posłów opozycji. Kontrowersje wokół Banasia nie milkną. Dziś Onet poinformował, że raport CBA z kontroli oświadczeń majątkowych szefa Najwyższej Izby Kontroli Mariana Banasia ma klauzulę ""zastrzeżony"", co oznacza, że do momentu jej zniesienia nie może zostać przedstawiony opinii publicznej ani osobom niemającym dostępu do tajemnicy państwowej. W dodatku, jak pisze dziennikarz Onetu Andrzej Gajcy, wszystko wskazuje na to, że raport CBA z zakończonej kontroli oświadczeń majątkowych prezesa NIK za lata 2015–2018, gdy Marian Banaś był wiceministrem, a później ministrem finansów, jeszcze długo pozostanie niejawny. Według źródeł Onetu w rządzie cały dokument jest niejawny i objęty został klauzulą ""zastrzeżone"". Zgodnie z art. 5 ust. 4 ustawy ochronie informacji niejawnych klauzula ta nadawana jest w przypadku, gdy informacjom nie nadano wyższej klauzuli tajności, a ich nieuprawnione ujawnienie może mieć szkodliwy wpływ na wykonywanie przez organy władzy publicznej lub inne jednostki organizacyjne zadań w zakresie obrony narodowej, polityki zagranicznej, bezpieczeństwa publicznego, przestrzegania praw i wolności obywateli, wymiaru sprawiedliwości albo interesów ekonomicznych Rzeczypospolitej Polskiej. ""Na chwilę obecną nie ma możliwości, aby raport CBA dot. Mariana Banasia został upubliczniony"" – słyszymy nieoficjalnie. Nasi rozmówcy z kręgów władzy przyznają także, że dokument przygotowany przez służby jest ""porażający"" i stawia w bardzo negatywnym świetle obecnego szefa NIK. Chodzić ma nie tylko o poważne nieprawidłowości - jakich mieli dopatrzeć się kontrolerzy CBA – związane z posiadanym majątkiem przez szefa NIK i jego żonę. Przy czym okazuje się, że nie ma to bezpośredniego związku ze słynną kamienicą w centrum Krakowa, którą Banaś wynajmował pod seksbiznes. W raporcie – jak twierdzą nasze źródła – miały się znaleźć także poważne wątpliwości dot. funkcjonowania Krajowej Administracji Skarbowej, której Banaś był szefem i twórcą. Czytaj dalej o aferze Banasia i najnowszych ustaleniach Onetu Powodu, by zmieniać konstytucję tylko po to, by odwołać szefa NIK nie widzi też posłanka KO Katarzyna Lubnauer. Jak powiedziała dziennikarzom, istnieje więcej opcji na spowodowanie, by Marian Banaś przestał być szefem NIK. Jedną z nich - mówiła - jest szybka ścieżka sądowa, tak, by ws. Banasia zapadł wyrok. Inną jest postawienie szefa NIK przed Trybunał Stanu, który może orzec w stosunku do niego zakaz zajmowania kierowniczych stanowisk - dodała. Krytyczny wobec pomysłu, by zmieniać konstytucję jest też lider SLD wicemarszałek Sejmu Włodzimierz Czarzasty. - Konstytucji nie trzeba zmieniać, jej trzeba przestrzegać, a PiS tego nie robi; PiS tę konstytucję łamie - powiedział Czarzasty. Zapowiedział, że nie będzie wsparcia Lewicy dla pomysłu takich zmian w ustawie zasadniczej. Podkreślił, że mówienie przez partię rządzącą o planie ""B"" ws. Banasia to dowód słabości jej oraz prezesa PiS Jarosława Kaczyńskiego. - Kto Banasiem wojuje, od Banasia ginie - zauważył. Według Czarzastego, PiS mogłoby, przy udziale całego Sejmu, odwołać Banasia, gdyby sąd stwierdził, że jest on przestępcą. - Ale tego Kaczyński nie chce przyznać, że on i jego partia popierali osobę, która może okazać się przestępcą; że zgodzili się, by zajmował stanowisko i mało tego - że posłanki i posłowie PiS jak posłuszne żołnierzyki zagłosowali na wskazanych przez Banasia kandydatów na wiceszefów NIK - dodał polityk. Marek Sawicki (PSL) ocenił, że ""PiS świadomie napytał sobie biedy, powołując Mariana Banasia na szefa NIK, mając służby, które miały czas i możliwość by zbadać jego sprawy majątkowe i interesy"". - Powołał go wiedząc, co robi, to teraz niech tę żabę zjada i nie wciąga w to opozycji. PiS sam Banasia, mimo ostrzeżeń, powołał, niech sam go odwołuje - podkreślił poseł. Dodał, że PSL może rozmawiać o ""poważnych zmianach w konstytucji, a nie takich, które mają pomóc PiS wybrnąć z ich kłopotów"". Szef koła Konfederacja Jakub Kulesza powiedział, że jeśli pojawi się projekt takiej zmiany w konstytucji, to posłowie Konfederacji wspólnie podejmą decyzję, czy go poprzeć. Jak dodał, on sam widzi w tym pomyśle niebezpieczeństwo zagrożenia niezależności ważnych instytucji, wśród których jest NIK. - Podchodziłbym do tego z dużą ostrożnością - zaznaczył Kulesza. Konstytucja stanowi, że prezes NIK jest powoływany przez Sejm za zgodą Senatu, na sześć lat i może być ponownie powołany tylko raz; prezes NIK nie może zajmować innego stanowiska, z wyjątkiem stanowiska profesora szkoły wyższej ani wykonywać innych zajęć zawodowych; prezes NIK nie może należeć do partii politycznej, związku zawodowego ani prowadzić działalności publicznej nie dającej się pogodzić z godnością jego urzędu. Ponadto - mówi konstytucja - prezes NIK nie może być bez uprzedniej zgody Sejmu pociągnięty do odpowiedzialności karnej ani pozbawiony wolności; prezes NIK nie może być zatrzymany lub aresztowany, z wyjątkiem ujęcia go na gorącym uczynku przestępstwa i jeżeli jego zatrzymanie jest niezbędne do zapewnienia prawidłowego toku postępowania; o zatrzymaniu niezwłocznie powiadamia się Marszałka Sejmu, który może nakazać natychmiastowe zwolnienie zatrzymanego. Z kolei zgodnie z ustawą o NIK prezesa Izby powołuje Sejm bezwzględną większością głosów za zgodą Senatu. Ustawa stanowi, że Sejm odwołuje szefa jeżeli: zrzekł się on stanowiska; uzna, że stał się on trwale niezdolny do pełnienia obowiązków na skutek choroby; został on skazany prawomocnym wyrokiem sądu za popełnienie przestępstwa; złożył on niezgodne z prawdą oświadczenie lustracyjne, stwierdzone prawomocnym orzeczeniem sądu. Odwołanie prezesa NIK może też nastąpić jeśli Trybunał Stanu orzekł w stosunku do niego zakaz zajmowania kierowniczych stanowisk lub pełnienia funkcji związanych ze szczególną odpowiedzialnością w organach państwowych.",Grzegorz Schetyna,
https://wiadomosci.onet.pl/tylko-w-onecie/podobienstwa-miedzy-rosja-a-pis-em-mierzynska-widac-to-przy-prawach-osob-lgbt/h80v7zg,Podobieństwa między Rosją a PiS-em? Mierzyńska: widać to przy prawach osób LGBT,"Anna Mierzyńska była gościem Elizy Michalik w ""Onet Opinie"". Specjalistka ds. marketingu online, która w przeszłości należała do PO, oceniła, w jakim stopniu rządy PiS przypominają działania Kremla m.in. wobec mniejszości seksualnych. - To jest bardzo widoczne. Widać to przy prawach osób LGBT. W Rosji wprowadzono ustawę, która zakazuje tzw. propagandy homoseksualnej. Próby wprowadzenia tego na poziomie prawnym mamy też w Polsce. Tak samo próby wypowiedzenia konwencji antyprzemocowej w Polsce i rosyjska ustawa, która mówi o depenalizacji przemocy domowej - mówiła Anna Mierzyńska.",,,
https://wiadomosci.onet.pl/kraj/leszek-balcerowicz-panstwo-dobrobytu-pis-to-droga-do-ruiny-gospodarki/lz2k0sr,Leszek Balcerowicz: państwo dobrobytu PiS to droga do ruiny gospodarki,"- Zmierzamy do sytuacji, w której będzie więcej emerytów, a mniej ludzi pracujących. To oznacza kolejne większe obciążenia podatkami ludzi pracujących - mówił prof. Leszek Balcerowicz, ekonomista, wicepremier i minister finansów w trzech rządach, były prezes NBP w rozmowie z Pawłem Rożyńskim z ""Rzeczpospolitej"".","Leszek Balcerowicz uznał, że pomysły PiS to kolejne ryzyko dla wzrostu gospodarki. - Państwo dobrobytu (socjalne) oznacza duże wydatki socjalne. Według ostatnich danych OECD, Polska ma najwyższe wydatki socjalne wśród krajów postsocjalistycznych po Słowenii. Zmierzamy do sytuacji, w której będzie więcej emerytów, a mniej ludzi pracujących - mówił były prezes NBP w rozmowie Pawła Rożyńskiego z ""Rzeczpospolitej"". Dodał także, że ""taka sytuacja oznacza większe obciążenia podatkami ludzi pracujących, czyli zniechęcanie do wzrostu gospodarczego przy jednocześnie niskich emeryturach"". O prezydencie Andrzeju Dudzie powiedział, że ""mamy do czynienia z człowiekiem, który neguje podstawową arytmetykę"". Balcerowicz odniósł się do sytuacji, w której prezydent uznał, że obniżenie wieku emerytalnego nie zaszkodzi Polsce. W rozmowie z ""Rzeczpospolitą"" Leszek Balcerowicz porównał politykę PiS do polityki Edwarda Gierka. - Bonanza za Gierka źle się skończyła. Kontynuacja polityki PiS-u niestety też grozi nam smutnym finałem - powiedział. Na pytanie, czy rząd zdaje sobie sprawę, że nadciąga spowolnienie gospodarcze, prof. Balcerowicz odparł, że ""nie wie, co jest w głowie Kaczyńskiego i Morawieckiego"". - Ostatnia prognoza Międzynarodowego Funduszu Walutowego mówi, że wzrost w przyszłym roku będzie wynosił 3,1 proc. Będziemy mieli najwyższą inflację w Unii i 3 najwyższy deficyt w finansach publicznych. To jest fatalne połączenie - ostrzegał. Były minister finansów uważa, że rząd podwyższa podatki, żeby radzić sobie z brakami w budżecie. Powiedział też, że ""gdyby nastąpił kryzys finansowy na świecie, to Polska byłaby bezbronna, bo mamy zjedzone prawie wszystkie rezerwy"". Leszek Balcerowicz powiedział także: - Po stronie PiS-u nie znalazłem żadnej propozycji, której realizacja by nie zaszkodziła Polsce. Może z wyjątkiem PPK. W programie PO jest sensowna propozycja jak powiązać odpolitycznianie firm z tym, żeby emeryci mieli więcej pieniędzy. Źródło: ""Rzeczpospolita""",Prof. Leszek Balcerowicz,
https://wiadomosci.onet.pl/tylko-w-onecie/raport-cba-dot-mariana-banasia-jest-zastrzezony-wiemy-tez-na-czym-polega-plan-b/1fyx0v4,"Raport CBA dot. Mariana Banasia jest zastrzeżony. Wiemy też, na czym polega ""plan B""","Raport CBA z kontroli oświadczeń majątkowych szefa Najwyższej Izby Kontroli Mariana Banasia ma klauzulę „zastrzeżony”, co oznacza, że do momentu jej zniesienia nie może zostać przedstawiony opinii publicznej ani osobom niemającym dostępu do tajemnicy państwowej – ustalił Onet. Wiemy również, na czym ma polegać ""plan B"", o którym mówił premier Mateusz Morawiecki.","Wszystko wskazuje na to, że raport CBA z zakończonej kontroli oświadczeń majątkowych prezesa NIK za lata 2015–2018, gdy Marian Banaś był wiceministrem, a później ministrem finansów, jeszcze długo pozostanie niejawny. Według źródeł Onetu w rządzie cały dokument jest niejawny i objęty został klauzulą „zastrzeżone”. Zgodnie z art. 5 ust. 4 ustawy ochronie informacji niejawnych klauzula ta nadawana jest w przypadku, gdy informacjom nie nadano wyższej klauzuli tajności, a ich nieuprawnione ujawnienie może mieć szkodliwy wpływ na wykonywanie przez organy władzy publicznej lub inne jednostki organizacyjne zadań w zakresie obrony narodowej, polityki zagranicznej, bezpieczeństwa publicznego, przestrzegania praw i wolności obywateli, wymiaru sprawiedliwości albo interesów ekonomicznych Rzeczypospolitej Polskiej. „Na chwilę obecną nie ma możliwości, aby raport CBA dot. Mariana Banasia został upubliczniony” – słyszymy nieoficjalnie. Nasi rozmówcy z kręgów władzy przyznają także, że dokument przygotowany przez służby jest „porażający” i stawia w bardzo negatywnym świetle obecnego szefa NIK. Chodzić ma nie tylko o poważne nieprawidłowości - jakich mieli dopatrzeć się kontrolerzy CBA – związane z posiadanym majątkiem przez szefa NIK i jego żonę. Przy czym okazuje się, że nie ma to bezpośredniego związku ze słynną kamienicą w centrum Krakowa, którą Banaś wynajmował pod seksbiznes. W raporcie – jak twierdzą nasze źródła – miały się znaleźć także poważne wątpliwości dot. funkcjonowania Krajowej Administracji Skarbowej, której Banaś był szefem i twórcą. - Liczę, że pan prezes NIK poda się dziś do dymisji. Jeśli tego nie zrobi, to mamy ""plan B"" - oświadczył dzisiaj Mateusz Morawiecki. - Zapoznałem się z raportem CBA w sprawie pana Mariana Banasia i doszedłem do przekonania, że wnioski z tego raportu powinny skłonić pana Banasia do podania się do dymisji - dodał premier. „Plan B” obozu rządzącego w przypadku niepodania się Mariana Banasia do dymisji, o którym mówił dziś premier, ma zakładać zmianę konstytucji poprzez wprowadzenie zapisu o możliwości odwołania szefa NIK większością kwalifikowaną, np. 3/5 (276 posłów) lub 2/3 głosów (307 posłów). W tym celu konieczne jest poparcie ze strony posłów opozycji. Podczas wczorajszego spotkania Jarosława Kaczyńskiego i wiceprezesa PiS Mariusza Kamińskiego z Marianem Banasiem zostało wyrażone oczekiwanie, aby szef NIK zrezygnował ze stanowiska. Przypomnijmy, we wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny, i że wynajem kamienicy o powierzchni 400 mkw. i dwóch mniejszych, miał przynosić rocznie 65,7 tys. zł dochodu. Według ""Superwizjera"" Banaś zaniżył w oświadczeniach dochody z wynajmu kamienicy w Krakowie, mowa była także o powiązaniach ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył też wówczas, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. CBA poinformowało 16 października, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. Dzień później Banaś w oświadczeniu poinformował, że 16 października zakończył urlop bezpłatny i przystąpił do wykonywania obowiązków w NIK. Pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura. W środę Banaś mówił na posiedzeniu sejmowej Komisji ds. Kontroli Państwowej, że ze spokojem oczekuje zakończenia procedur podjętych przez urzędy państwowe ws. oświadczeń majątkowych. Odniósł się również do wątpliwości zw. z prowadzoną w jego kamienicy w Krakowie działalnością. Oświadczył, że przeciwko autorom ""zniesławień"" podjął i będzie dalej podejmował kroki prawne.",Marian Banaś,
https://wiadomosci.onet.pl/tylko-w-onecie/anna-mierzynska-w-onet-opinie-afera-banasia-nie-zniszczy-pis-u/sp6hv2q,Anna Mierzyńska: afera Banasia nie zniszczy PiS-u,"Anna Mierzyńska była gościem Elizy Michalik w ""Onet Opinie"". Specjalistka ds. marketingu online wypowiedziała się na temat afery Mariana Banasia. - To nie jest coś, co zniszczy Prawo i Sprawiedliwość. W mediach społecznościowych widać, że to nie jest temat, który by poruszał zwykłych ludzi. Dużo istotniejsze są planowane podwyżki cen prądu niż afera Banasia - mówiła Anna Mierzyńska.",,,
https://wiadomosci.onet.pl/kraj/beata-mazurek-do-mariana-banasia-pobudka-czas-wstac-ludziom-odpowiedz-dac/jr72sn4,"Beata Mazurek: panie Banaś pobudka, czas wstać ludziom odpowiedź dać","Prezes Prawa i Sprawiedliwości Jarosław Kaczyński wyraził oczekiwanie, aby prezes NIK Marian Banaś podał się do dymisji. Coraz śmielej mówią o tym także inni politycy tej partii. ""Panie Banaś pobudka, czas wstać ludziom odpowiedź dać: rezygnacja czy nie?"" - napisała europoseł Beata Mazurek.","W czwartek po południu doszło w siedzibie PiS do spotkania kierownictwa partii z prezesem NIK. Podczas spotkania z Marianem Banasiem, prezes partii Jarosław Kaczyński i wiceprezes Mariusz Kamiński wyrazili oczekiwanie, aby szef NIK podał się do dymisji. W podobnym tonie od rana wypowiadają się kolejni politycy PiS. - Jestem przekonany, że po wczorajszej rozmowie pan prezes podejmie taką decyzję, jakiej oczekują władze partii - powiedział b. marszałek Senatu Stanisław Karczewski. - Będziemy oczekiwać od pana prezesa Banasia honorowej decyzji podania się do dymisji - mówił wicepremier Jacek Sasin. W ostrzejszym tonie głos zabrała b. rzecznik partii, europoseł Beata Mazurek. ""Prezes Banaś milczy i milczy...pogrąża siebie i przy okazji nas. Po co? Komu to służy? Panie Banaś pobudka, czas wstać ludziom odpowiedź dać: rezygnacja czy nie?"" - napisała na Twitterze. Przypomnijmy, we wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny. Według dziennikarzy prezes NIK zaniżył w nim dochody z wynajmu nieruchomości, mowa była także o powiązaniach ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył też wówczas, że nie zarządzał pokazanym w materiale ""Superwizjera"" hotelem, obecnie nie jest właścicielem kamienicy, a materiał TVN odbiera ""jako próbę manipulacji, szkalowania i podważania dobrego imienia"". Pozwał stację i autora materiału Bertolda Kittela, żądając przeprosin, sprostowania i wpłaty na cel społeczny. CBA poinformowało 16 października, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. Dzień później Banaś w oświadczeniu poinformował, że 16 października zakończył urlop bezpłatny i przystąpił do wykonywania obowiązków w NIK. Pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura. Źródło: Twitter, Onet, PAP",Beata Mazurek,
https://wiadomosci.onet.pl/kraj/wicerzecznik-pis-radoslaw-fogiel-o-nowej-umowie-zjednoczonej-prawicy/mf7nv40,Fogiel o nowej umowie koalicyjnej: określa zakres kompetencji poszczególnych partii,"Wicerzecznik PiS Radosław Fogiel powiedział, że nowa umowa koalicyjna Zjednoczonej Prawicy ""przewiduje mechanizm uzgadniania takich kwestii, jak tzw. 30-krotność"", a także dotyczy poparcia dla Andrzeja Dudy w zbliżających się wyborach prezydenckich.","W czwartek szefowie: PiS - Jarosław Kaczyński, Porozumienia - Jarosław Gowin i Solidarnej Polski - Zbigniew Ziobro podpisali nową umowę koalicyjną w ramach Zjednoczonej Prawicy - poinformował szef Komitetu Wykonawczego PiS Krzysztof Sobolewski. Fogiel w radiowej Trójce powiedział, że generalnie rzecz ujmując umowa reguluje ""kwestie programowe i ich realizację"", dotyczy także poparcia Zjednoczonej Prawicy dla Andrzeja Dudy w zbliżających się wyborach prezydenckich; określa też ""zakresy kompetencji, które przypadają poszczególnym partiom"". Pytany, czy w umowie jest zapis dotyczący poparcia dla rządowych propozycji legislacyjnych, który pozwoli uniknąć sytuacji takiej, jak w przypadku projektu o tzw. 30-krotności, Fogiel zaznaczył, że umowa to ""dokument wewnętrzny"", którego treści się nie ujawnia; dopytywany powiedział, że ""umowa przewiduje mechanizm uzgadniania tego typu kwestii"". Chodzi o projekt PiS dotyczący zniesienia limitu 30-krotności przy składkach ZUS, który został wycofany z Sejmu przed pierwszym czytaniem. Wcześniej brak poparcia wobec zniesienia limitu składek zadeklarowali nie tylko przedstawiciele Koalicji Obywatelskiej, ale także koalicjant PiS ze Zjednoczonej Prawicy - Porozumienie Jarosława Gowina. Ugrupowanie to przyjęło uchwałę, która zobowiązywała posłów i senatorów Porozumienia do głosowania przeciwko likwidacji tego limitu. Projekt ten zakładał likwidację od 2020 r. górnego limitu przychodu, do którego płaci się składki na ubezpieczenia emerytalne i rentowe, który wynosi 30-krotność prognozowanego przeciętnego wynagrodzenia w gospodarce. Nowa umowa w ramach Zjednoczonej Prawicy była negocjowana od dłuższego czasu, a jej podpisanie było konieczne, gdyż poprzednia umowa wygasła 11 listopada br., wraz z końcem minionej kadencji parlamentu.",Radosław Fogiel,
https://wiadomosci.onet.pl/kraj/anulowac-bo-przegramy-metoda-pis-na-rzadzenie-podcast-stankiewicza-i-burzynskiej/550kcny,"Stan po Burzy. ""Anulować, bo przegramy"" nową metodą PiS na rządzenie? [Podcast]","Agnieszka Burzyńska i Andrzej Stankiewicz rozmawiają m.in. o kulisach politycznego thrillera w Sejmie, czyli jak technika zgubiła posłów PiS i jak przed porażką uchroniła ich marszałek Sejmu, o tym, czy Marian Banaś był wiarygodny w swoim ostatnim oświadczeniu oraz o kontrowersyjnych decyzjach polskiej prokuratury i ich uzasadnieniach w czasach Zbigniewa Ziobry.",,Politycy Prawa i Sprawiedliwości,
https://wiadomosci.onet.pl/swiat/niemiecki-dziennik-o-zlotych-chlopcach-pis-na-czele-panstwowych-spolek/1q82q5f,"Niemiecki dziennik o ""złotych chłopcach"" PiS na czele państwowych spółek","Po zwycięstwie wyborczym PiS w 2015 r. stery w polskich przedsiębiorstwach państwowych bądź z udziałem skarbu państwa objęła nowa klasa młodych, światowych menadżerów, wyłącznie mężczyzn, związanych z partią rządzącą - pisze ""Die Welt"" i zamieszcza sylwetkę szefa Banku Pekao SA Michała Krupińskiego.","Wśród ""złotych chłopców"" PiS dziennik wymienia Daniela Obajtka, szefa koncernu PKN Orlen, Rafała Milczarskiego, szefa zarządu linii lotniczych LOT oraz Michała Krupińskiego, który kieruje Bankiem Pekao SA i jest głównym bohaterem artykułu. ""Nowa elita gospodarcza ma kontakty z kierownictwem partii, ale menadżerowie nie utożsamiają się z wulgarną, nacjonalistyczną retoryką, jak choćby podburzaniem przeciwko homoseksualistom. Są młodzi, znają języki obce i mają kontakty zagraniczne. Podzielają jednak pogląd PiS, że Polska potrzebuje wpływowych wielkich przedsiębiorstw, »globalnych czempionów« (…), aby nie być ciągle przedłużeniem niemieckiego stołu warsztatowego"" - pisze gazeta. ""Die Welt"" dodaje, że wzrost gospodarczy Polski opiera się między innymi na inwestycjach zagranicznych, które napływają do kraju, oraz konsumpcji. To wystarczyło, by w 2018 r. gospodarka odnotowała imponujący wzrost na poziomie 5,1 proc. PKB. ""Ale partia się tym nie zadowoli. Chce stworzyć polskie wielkie przedsiębiorstwa, które będą mogły konkurować i inwestować nawet na globalnym ryku. Celem polskiego rządu jest dogonienie Niemiec i Francji. Eksperci zakładają, że Polska jeszcze przed 2030 r. zostanie przyjęta do G20, czyli grupy najważniejszych gospodarczo krajów świata” - pisze Fritz. Cel ten ma zostać osiągnięty poprzez tworzenie wielkich przedsiębiorstw, częściową nacjonalizację oraz inwestycje w branże wysokiej technologii. ""W realizacji projektu ma pomóc nowa elita gospodarcza. Ekonomiści powątpiewają jednak, czy sensowne jest mieszanie do tego polityki"" - dodaje. W rozmowie z autorem artykułu Michał Krupiński ocenia, że „czas pokaże, czy Polsce uda się stać gospodarką hightech"". - W każdym razie mamy ku temu potencjał - dodaje 38-latek. Niechętnie mówi o kontaktach z politykami. - Nie jestem bankierem PiS - podkreśla, dodając, że nie lubi tego określenia. ""Interesują go dziś poważne sprawy, jak klimat, migracje czy sztuczna inteligencja, a nie małostkowość polskiej polityki partyjnej"" - pisze gazeta, przypominając, że już w 2006 r. Krupiński został wiceministrem skarbu państwa w pierwszym rządzie PiS, a potem zrobił międzynarodową karierę. Krupiński wyjaśnia, że jako szef jednego z największych banków w kraju utrzymuje kontakty z przedstawicielami administracji publicznej od szczebla lokalnego po europejski. ""To nic niezwykłego, ale do tych przedstawicieli należy też Jarosław Kaczyński, szef PiS i najpotężniejszy polityk w Polsce"" - wskazuje ""Die Welt"". Gazeta dodaje, że Bank Pekao SA oraz inne państwowe firmy korzystają na ""sztandarowych projektach"", wspieranych przez państwo, jak budowa Centralnego Portu Komunikacyjnego czy gazociągu Baltic Pipe. Cytowany w artykule analityk think tanku Polityka Insight, Adam Czerniak ocenia, że Pekao radzi sobie dobrze, a repolonizacja banku nie przyniosła dotąd negatywnych skutków. Jednak kierujący państwowymi spółkami, choć młodzi i inteligentni, to ""nie są niezależni"" - dodaje analityk. ""Nikt nie może stwierdzić, czy odniosą sukces realizując narzucony przez partię kurs"" - konkluduje dziennik.",Michał Krupiński,
https://wiadomosci.onet.pl/kraj/kaczynski-chce-aby-banas-ustapil-z-funkcji-prezesa-nik/21ckxk5,"Kaczyński chce, aby Banaś ustąpił z funkcji prezesa NIK","Podczas spotkania prezesa PiS i wiceprezesa tej partii Mariusza Kamińskiego z Marianem Banasiem zostało wyrażone oczekiwanie, aby szef NIK podał się do dymisji - oświadczyła rzeczniczka PiS Anita Czerwińska.","Do spotkania doszło w czwartek po południu w siedzibie PiS przy ul. Nowogrodzkiej. - Podczas spotkania z Marianem Banasiem, prezes Kaczyński i wiceprezes Kamiński wyrazili oczekiwanie, aby szef NIK podał się do dymisji - powiedziała Czerwińska. Mariusz Kamiński jest również ministrem spraw wewnętrznych i administracji. Przypomnijmy, we wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny, i że wynajem kamienicy o powierzchni 400 mkw. i dwóch mniejszych, miał przynosić rocznie 65,7 tys. zł dochodu. Według ""Superwizjera"" Banaś zaniżył w oświadczeniach dochody z wynajmu kamienicy w Krakowie, mowa była także o powiązaniach ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył też wówczas, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. CBA poinformowało 16 października, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. Dzień później Banaś w oświadczeniu poinformował, że 16 października zakończył urlop bezpłatny i przystąpił do wykonywania obowiązków w NIK. Pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura. W środę Banaś mówił na posiedzeniu sejmowej Komisji ds. Kontroli Państwowej, że ze spokojem oczekuje zakończenia procedur podjętych przez urzędy państwowe ws. oświadczeń majątkowych. Odniósł się również do wątpliwości zw. z prowadzoną w jego kamienicy w Krakowie działalnością. Oświadczył, że przeciwko autorom ""zniesławień"" podjął i będzie dalej podejmował kroki prawne. Banaś podkreślał, że w jego ocenie od dwóch miesięcy prowadzona jest przeciwko niemu kampania oszczerstw. - Kłamie się na mój temat, że jestem powiązany z przestępcami i unikałem płacenia podatków. Sugeruje się, że w naganny sposób zostałem właścicielem nieruchomości i wykorzystywałem stanowisko publiczne do swoich celów prywatnych. Nic z tego nie jest prawdą, każde z tych zarzutów to kłamstwo, kłamstwo i jeszcze raz kłamstwo - stwierdził Banaś.",Marian Banaś,
https://wiadomosci.onet.pl/tylko-w-onecie/pelnomocnik-rzadu-ds-czlowieka-w-kontrze-do-bodnara-prof-zoll-komentuje/jv6jvk8,"Po co rządowi pełnomocnik ds. Praw Człowieka? Prof. Zoll: to idea powołania ""anty-Bodnara"", czysty nonsens","W Ministerstwie Sprawiedliwości powstał projekt rozporządzenia, na mocy którego ma zostać powołany pełnomocnik Rządu ds. Praw Człowieka, który w randze sekretarza stanu działałby w ramach tego resortu. Jego obowiązki byłyby w znacznym stopniu zbieżne z tym, czym zajmuje się Rzecznik Praw Obywatelskich. - Ten pomysł to kompletne nieporozumienie - komentuje dla Onetu prof. Andrzej Zoll, były RPO.","Przygotowany w Ministerstwie Sprawiedliwości projekt rozporządzenia zakłada, że specjalny pełnomocnik Rządu ds. Praw Człowieka miałby kompetencje i obowiązki niemal tożsame z tymi, które już dziś wypełnia Rzecznik Praw Obywatelskich. Oznacza to, że pełnomocnik - w randze sekretarza stanu w ministerstwie - miałby zajmować się m.in. ""analizowaniem spraw dotyczących zarzutów naruszenia praw człowieka przez polski wymiar sprawiedliwości oraz inne organy władzy publicznej"". Miałby też ""monitorować i analizować orzeczenia Europejskiego Trybunału Praw Człowieka w zakresie ich wpływu na obowiązujące akty prawne"" oraz współpracować z Komisją Europejską. Pełnomocnik zabierałby głos także wtedy, gdyby TSUE wydał wyrok dotyczący polskiego systemu prawnego. Kto mógłby tym pełnomocnikiem zostać? Ewa Siedlecka z ""Polityki"" sugerowała wczoraj, że funkcję tę mógłby objąć Marcin Warchoł - były już wiceminister sprawiedliwości, którzy zrzekł się stanowiska, by objąć mandat poselski. On sam w rozmowie z Onetem na pytanie, czy zostanie pełnomocnikiem ds. praw człowieka odpowiedział: Czy pan premier powoła mnie na jakąkolwiek funkcję i czy będę pełnił jakieś obowiązki na niwie ogólnopaństwowej to już ""zwierzchności"" zdecydują. Nowy pełnomocnik mógłby także liczyć na obowiązkową współpracę organów administracji rządowej, które - zgodnie z rozporządzeniem - będą ""obowiązane do współdziałania i udzielania pomocy Pełnomocnikowi, w szczególności przez udostępnianie mu informacji i dokumentów niezbędnych do realizacji jego zadań"". Czy pełnomocnik Rządu ds. Praw Człowieka miałby być swoistą kontrą wobec Adama Bodnara, czyli Rzecznika Praw Obywatelskich, którego rządzący od lat krytykują? Zdaniem byłego RPO prof. Andrzeja Zolla, taka koncepcja jest bardzo prawdopodobna. - Faktycznie, tak można rozumieć próby powołania pełnomocnika, który miałby pełnić rolę ""anty-Bodnara"". To jest, powiem szczerze, pomysł kompletnie nonsensowny, bo RPO jest kontrolerem ze strony społecznej, to reprezentant strony obywatelskiej. Powołanie na takie stanowisko osoby delegowanej przez rząd jest zupełnym nieporozumieniem. Bo to będzie ktoś, kto zamiast bronić obywateli i ich praw, będzie bronił praw rządu - podkreśla w rozmowie z Onetem. W ocenie prof. Zolla ""podpięcie"" pełnomocnika ds. praw człowieka pod Ministerstwo Sprawiedliwości to ""kompletne nieporozumienie"". - To w ogóle nie odpowiada idei Rzecznika Praw Obywatelskich. Rząd chyba nie ma pojęcia o tym, jak powinny działać tego typu instytucje, które mają kontrolować władzę w jej poczynaniach. Ta obecna władza bardzo tego nie lubi, ale taka jest istota działania niezależnych instytucji. Gdy ja pełniłem funkcję Rzecznika Praw Obywatelskich, mieliśmy m.in. prawo do kontrolowania tak rządzących, jak np. sądownictwa, gdyby jego orzecznictwo szło wbrew prawom człowieka - opisuje. Według prof. Zolla, stworzenie instytucji pełnomocnika ds. praw człowieka, który byłby w pełni zależny od rządu, może mieć też na celu zdezorientowanie opinii publicznej. - Chodzi o to, by tzw. zwykłemu człowiekowi po prostu zamieszać w głowie. Bo weźmy taki przykład: 19 listopada TSUE wydał wyrok, który wbrew zaklęciom rządzących nie był dla Polski korzystny, co natychmiast wychwyciło całe środowisko prawnicze. A jeśli będzie taki rządowy pełnomocnik, to po podobnym wyroku on może wyjść i przekonywać, że ""nasze jest na wierzchu"" i ""wygraliśmy"". Być może rząd chce po prostu poprzez tego pełnomocnika wygładzić sobie wizerunek - mówi prof. Zoll. - Tyle że to nie ma nic wspólnego ze wzmacnianiem ochrony praw obywatelskich. Wręcz przeciwnie - kwituje. O pomysł powołania pełnomocnika Rządu ds. Praw Człowieka zapytaliśmy wiceministra sprawiedliwości Michała Wójcika. Ten nie chciał się wypowiadać, zasłaniając się niedostateczną wiedzą na temat tego projektu. Powołanie pełnomocnika chwali z kolei Jan Kanthak, poseł PiS i były rzecznik Ministerstwa Sprawiedliwości. - To nie jest tak, że pełnomocnik będzie dublował obowiązki Rzecznika Praw Obywatelskich - przekonuje. - RPO działa bardziej na krajowym ""podwórku"", zaś pełnomocnik ds. praw człowieka będzie mieć bardziej międzynarodowe podejście, związane m.in. z traktatami czy wyrokami sądów europejskich - mówi Kanthak. - To jest dobra idea, Ministerstwo Sprawiedliwości powinno mieć osobę, która w sposób interdyscyplinarny będzie podchodzić do kwestii praw człowieka - przekonuje poseł PiS. Pytany, czy nowy pełnomocnik ma działać w kontrze do Rzecznika Praw Obywatelskich Adama Bodnara, Kanthak odpowiada, że nie ma takich pomysłów. - Nikt nie chce ""anty-Bodnara"" powoływać. Zresztą, kadencja pana Bodnara kończy się już niedługo, więc nie ma takiej potrzeby - podkreśla Kanthak.",Prof. Andrzej Zoll,
https://wiadomosci.onet.pl/kraj/nowy-post-na-instagramie-andrzeja-dudy-prezydent-dodal-zdjecie-sympatii/ee2vhmx,"Nowy post na Instagramie Andrzeja Dudy. Prezydent dodał zdjęcie swojej ""sympatii""","""Późna jesień na Mazowszu. Trochę chłodno ale uroczo. Prawda? Na zdjęciu Reginka - moja sympatia ;-))"" - pisze w nowym poście na swoim prywatnym profilu na Instagramie prezydent Andrzej Duda. Obserwujący nie szczędzili prezydentowi pozytywnych komentarzy pod fotografią. O kogo chodzi?","Prezydent Andrzej Duda podróżuje po Polsce w ramach przyszłorocznej kampanii prezydenckiej. Relacjami ze spotkań z mieszkańcami chętnie dzieli się w swoich mediach społecznościowych. Po zakończonej wizycie w gminie Kulesze Kościelne, prezydent udostępnił na swoim prywatnym profilu na Instagramie urocze zdjęcie… łani, którą nazwał swoją sympatią. ""Późna jesień na Mazowszu. Trochę chłodno ale uroczo. Prawda? (na zdjęciu Reginka - moja sympatia ;-))” – napisał prezydent Andrzej Duda na Instagramie. Pod opublikowanym zdjęciem pojawiła się lawina pozytywnych komentarzy. ""Jak Pan Andrzej coś wstawi, to jednak uśmiech na twarzy się pojawia!"", ""Żeby żona nie była zazdrosna panie prezydencie"", ""Przepiękna sympatia"" – pisali internauci. Źródło: Fakt24.pl",Andrzej Duda,
https://wiadomosci.onet.pl/kraj/lublin-nowy-wojewoda-lubelski-o-lgbt-szkoda-czasu-na-swiatopogladowe-wojny/ftddbhk,Nowy wojewoda lubelski o LGBT: szkoda czasu na światopoglądowe wojny,"W Lubelskim Urzędzie Wojewódzkim stery przejął były kurator oświaty, wiceminister edukacji i poseł PiS Lech Sprawka. Zapowiada współpracę z samorządami i dążenie do rozwoju całego regionu. Czy nowy wojewoda lubelski również będzie skupiał się na tematach związanych z Marszami Równości i LGBT? - Nie jest to najważniejsze zadanie wojewody - zapewnia w rozmowie z Onetem Lech Sprawka.","Sebastian Białach, Onet: Rozmawiamy w gabinecie wojewody lubelskiego. Jak widać, urządzanie go ciągle trwa. Flaga Unii Europejskiej, którą usunął wojewoda Przemysław Czarnek, nie zdążyła jeszcze wrócić. Lech Sprawka, wojewoda lubelski: Zgodnie z tym co powiedziałem na pierwszej konferencji prasowej, gabinet nie jest jeszcze kompletnie urządzony. Składam deklarację, że kiedy wszystko będzie gotowe, to zaproszę dziennikarzy. I będzie oficjalne odsłonięcie. Gabinetu. A co w nim będzie, to zobaczycie. Ostatnie tygodnie przynosiły wiele medialnych doniesień, kto będzie nowym wojewodą lubelskim. Kiedy padła propozycja? Trudno to umiejscowić dokładnie w czasie. Źródłem tej sytuacji była deklaracja ze strony prezesa Jarosława Kaczyńskiego, że grupa parlamentarzystów, która nie objęła ponownie mandatów, będzie uwzględniana przy zmianach kadrowych wynikających z wyniku wyborów. W przypadku Lublina uwzględniony został fakt, że dwukrotnie funkcjonowałem w administracji rządowej, jako kurator oświaty i podsekretarz stanu w Ministerstwie Edukacji Narodowej. Wiadomo na czym polega polityka. Rozpatrywano różnych kandydatów, być może nie byli to tylko posłowie. Nie znam szczegółów, natomiast to, że jestem rozważany dowiedziałem się w trakcie bezpośredniej rozmowy z panem Jarosławem Kaczyńskim. O tym, że zbliża się moje mianowanie wynikło z rozmowy z wiceministrem Szefernakerem, który nadzoruje pracę wojewodów. Wydarzyło się to w dniu, w którym pan redaktor opisał, że będę wojewodą. Rozumiem, że nie trzeba było pana namawiać do objęcia stanowiska wojewody. Padła propozycja i z mojej strony nastąpiła akceptacja. To był prosty proces. * * Kiedy oficjalnie ogłoszono nominację zaczęły spływać gratulacje. Między innymi prezydent Lublina Krzysztof Żuk napisał na Twitterze: ""Jestem pewny, że będzie pan pełnił ten urząd z godnością i klasą"". Nie jest tajemnicą, że panowie się znacie i nawzajem szanujecie. Ja bym to bardziej uogólnił. Uwaga mediów skupiona jest na Lublinie. Pragnę zwrócić uwagę, że zróżnicowanie polityczne w jednostkach samorządu terytorialnego jest powszechne w całym województwie. Moja deklaracja przedstawiona na konferencji prasowej dotyczy wszystkich samorządów. Jeśli chodzi o relacje w samym Lublinie, to cofnę się do 2010 roku. Mam na myśli przebieg kampanii wyborczej, kiedy Izabella Sierakowska, Zbigniew Wojciechowski, Krzysztof Żuk i ja ubiegaliśmy się o fotel prezydenta Lublina. Cechą charakterystyczną tej kampanii było to, że była merytoryczna. Nie było tam bijatyki politycznej i personalnej. Sam prezydent Żuk wspomina, że to była bardzo merytoryczna kampania. Dowodem na to jest to, co się działo podczas licznych uroczystości opłatkowych po drugiej turze wyborów. Ówczesny metropolita lubelski abp. Józef Życiński nawiązywał do kampanii twierdząc, że był to przykład kultury politycznej. Sugerował nawet wzięcie przykładu przez inne regiony. I tak zostało. A rywalizacja polityczna i różnica poglądów to naturalne sprawy. Na pewno w pewnych obszarach pojawią się spory. Jeżeli będą wystąpienia bezpodstawnie atakujące politykę rządu, to wojewoda będzie reagował. Czym innym jest merytoryczna współpraca, która ma służyć rozwojowi całego województwa lubelskiego. To nie jest pole do walki politycznej. Odnosząc się trochę do pańskiego poprzednika. Spory będzie pan załatwiał medialnie czy raczej podczas spotkań w gabinecie? Spotkania z prezydentami, burmistrzami i wójtami będą. Natomiast jeśli któraś ze stron wywołuje temat publicznie, to należy spodziewać się publicznej odpowiedzi. Jeżeli świadkiem będzie opinia publiczna, to powinna znać stanowisko jednej i drugiej strony. Ważne jest, by te reakcje były merytoryczne, a nie wpisujące się w jakieś kampanie polityczne. Wystarczającym polem dla opozycji jest parlament i rywalizacja między partiami, a nie urzędami. * * Wracając do pańskiej pierwszej konferencji prasowej. Na pytanie o przyczynę pańskiej porażki w wyborach do Sejmu powiedział pan: ""Byłem tzw. branżowym posłem związany z dużym miastem. Myślę, że był to efekt nastrojów w środowisku oświatowym"". Obwinia pan reformę oświaty za wynik? Strajk i przyczyny strajku nauczycieli nie są ściśle związane z reformą. Przede wszystkim oparty był na postulatach płacowych. Reforma dotyczyła ustroju szkolnego i fragmentów reformy programowej. W postulatach nie było punktu ""wróćmy do gimnazjum"". Ale nauczyciele również krytykowali wprowadzaną przez rząd reformę. Panie redaktorze, w przekazach medialnych dotyczących strajku nie znajdzie pan postulatu ""skróćmy liceum ogólnokształcące z czterech do trzech lat"". Spodziewam się, że nauczyciele i dyrektorzy szkół również tego nie chcą. Czyli w pańskim przypadku to strajk miał większe znaczenie? Tak. Oprócz postulatów płacowych wystąpiły jeszcze dwa elementy: krytyczny stosunek do nowego systemu oceniania nauczycieli oraz wydłużenie ścieżki awansu zawodowego nauczycieli. Te trzy elementy, które wzbudzały duże niezadowolenie. Miało to wpływ na generalny stosunek środowiska w trakcie wyborów. Postulaty nauczycieli były słuszne? Doradzając w MEN i grupie negocjującej sugerowałem cofnięcie zmian w zakresie awansu oraz oceny pracy nauczycieli i to się stało. Drugiego kwietnia, kiedy zostały przedstawione propozycje rządu, były tam cztery istotne rzeczy: podwyżka od 1 września o 9,6 proc., cofnięcie zmian w ocenie pracy nauczycieli, cofnięcie zmian w zakresie awansu zawodowego i dodatek za wychowawstwo minimum 300 zł. To zaakceptowała ""Solidarność"" nauczycielska. A czy według pana samorząd Lublina nie przygotował się do reformy? Tak mówił wojewoda Przemysław Czarnek. Wojewoda zorganizował konferencję prasową po wystąpieniu poseł Joanny Muchy, która stwierdziła, że ""dokonuje się zbrodni na dzieciach"". Największym problemem było to, że w konferencji wziął udział wiceprezydent Lublina ds. oświaty. Czyli w jakiś sposób urząd wpisał się w tą narrację. Tymczasem wojewoda mówił, że jest wystarczająco dużo miejsc w szkołach. Doszło do paradoksalnej sytuacji. Z informacji przekazywanych przez urząd miasta, jak i wojewodę, wybrzmiewało to, że jest nadwyżka miejsc w liceach. Na komisji edukacji narodowej, gdzie była przedstawiana informacja ministra edukacji o rekrutacji, posługiwano się przykładem Lublina jako mieście, które dobrze przygotowało się do rekrutacji. A taką informację ministrowi przekazał Lubelski Kurator Oświaty. Wojewoda zarzucał przedstawicielom miasta, że prezentowali czarny scenariusz, kiedy źle nie było. Lublin zafunkcjonował w przekazie medialnym, jako nieprzygotowany, przez próbę politycznego wykorzystania sytuacji do ataku na stronę rządową. * * A czy pójdzie pan w ślady swojego poprzednika i będzie rozdawał medale za walkę z LGBT? Patrząc na Lubelszczyznę i jej miejsce, jako regionu w Polsce i w Unii Europejskiej, szkoda czasu na światopoglądowe wojny. Zajmijmy się meritum, czyli co zrobić, żeby Lubelszczyzna dynamicznie się rozwijała. Tematem numer jeden nie powinny być odpryski wojny światopoglądowej na poziomie urzędu wojewody i prezydenta. Naprawdę to nie jest temat. Zwracam uwagę, że we wszystkich źródłach prawa w Polsce, począwszy od Konstytucji, przez ustawy, podstawy programowe, są zapisy mówiące o równych prawach różnych osób ze względu na religię i orientację seksualną, wystarczy to stosować w życiu. Doszło do wręcz pewnej segregacji obywateli w Polsce. Powstało określenie ""mniejszości seksualnej"". Po co ten podział? On jest bez sensu. Jeżeli ktoś był świadkiem jakiejś nierówności, to trzeba reagować. Od tego są różne organy. Czyli rozumiem, że wojewoda lubelski nie będzie już zajmował się Marszami Równości i walką z LGBT. No bo m.in. to robił pański poprzednik. Nie zrozumieliśmy się. To co pan wymienia jest formą pewnej aktywności publicznej. Chętnie podejmę dyskusję nad tym, czy to jest dobra forma. Dyskusja zawsze jest dobra, ale wcześniej z ust wojewody Czarnka padały kategoryczne, ostre wypowiedzi na te tematy. Odwołajmy się do szkiełka i oka - przyjdzie czas to zobaczycie reakcje. Nie mogę reagować na przyszłe wydarzenia. Chcę się tylko dowiedzieć czy będzie się pan skupiał na takich tematach. Tak jak wcześniej wspomniałem, nie jest to najważniejsze zadanie wojewody. Moim podstawowym obszarem działania będzie skuteczne realizowanie polityki rządu, a także, w ramach kooperacji z jednostkami samorządu terytorialnego i innymi podmiotami ze sfery społeczno-gospodarczej, dążenie do dynamicznego rozwoju Lubelszczyzny.","Lech Sprawka, wojewoda lubelski",
https://wiadomosci.onet.pl/kraj/zjednoczona-prawica-podpisala-umowe-koalicyjna/hqq4s8c,Zjednoczona Prawica podpisała umowę koalicyjną,"Prawo i Sprawiedliwość, Solidarna Polska i Porozumienie zawarły umowę koalicyjną - poinformował Krzysztof Sobolewski, przewodniczący komitetu wykonawczego PiS.","Umowę podpisali w czwartek szefowie tych partii: Jarosław Kaczyński, Zbigniew Ziobro i Jarosław Gowin. Te trzy ugrupowania zawarły umowę koalicyjną również w poprzedniej kadencji. Rozmowy w sprawie nowego porozumienia toczyły się od kilku tygodni. W wyborach 13 października PiS uzyskało 199 mandatów w Sejmie, a SP i Porozumienie - po 18. Wszystkie trzy partie tworzące Zjednoczoną Prawicę wystawiały swoich kandydatów na jednej liście - komitetu PiS.","Jarosław Gowin, Zbigniew Ziobro i Jarosław Kaczyński w Sejmie w 2017 r.",
https://wiadomosci.onet.pl/kraj/marian-banas-kamienice-i-oswiadczenia-premier-zapoznal-sie-z-raportem-cba/ksbh8jt,Mateusz Morawiecki zapoznał się z raportem CBA o Marianie Banasiu,Wnioski wynikające z raportu będą przedmiotem dalszych analiz - poinformował rzecznik rządu Piotr Muller. Materiały CBA dotyczą głośnej sprawy szefa NIK Mariana Banasia i jego oświadczeń majątkowych.,"""Premier zapoznał się z raportem CBA dotyczącym Prezesa Najwyższej Izby Kontroli. Zgodnie z przepisami prawa wnioski wynikające z raportu będą przedmiotem dalszych analiz"" - napisał na Twitterze Muller. Wczoraj sam Banaś mówił na posiedzeniu sejmowej Komisji ds. Kontroli Państwowej, że ze spokojem oczekuje zakończenia procedur podjętych przez urzędy państwowe ws. oświadczeń majątkowych. Odniósł się również do wątpliwości zw. z prowadzoną w jego kamienicy w Krakowie działalnością. Oświadczył, że przeciwko autorom zniesławień podjął i będzie dalej podejmował kroki prawne. Wczoraj Marian Banaś podkreślał, że w jego ocenie od dwóch miesięcy prowadzona jest przeciwko niemu kampania oszczerstw. - Kłamie się na mój temat, że jestem powiązany z przestępcami i unikałem płacenia podatków. Sugeruje się, że w naganny sposób zostałem właścicielem nieruchomości i wykorzystywałem stanowisko publiczne do swoich celów prywatnych. Nic z tego nie jest prawdą, każde z tych zarzutów to kłamstwo, kłamstwo i jeszcze raz kłamstwo - stwierdził Banaś. Przypomnijmy, we wrześniu TVN w programie ""Superwizjer"" podał, że Marian Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny, i że wynajem kamienicy o powierzchni 400 mkw. i dwóch mniejszych, miał przynosić rocznie 65,7 tys. zł dochodu. Według ""Superwizjera"" Banaś zaniżył w oświadczeniach dochody z wynajmu kamienicy w Krakowie, mowa była także o powiązaniach ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył też wówczas, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. CBA poinformowało 16 października, że zakończyło trwającą od kwietnia kontrolę oświadczeń majątkowych Banasia, szczegółów jednak nie ujawniło. Dzień później Banaś w oświadczeniu przekazanym PAP poinformował, że 16 października zakończył urlop bezpłatny i przystąpił do wykonywania obowiązków w NIK. Pod koniec października jego pismo z uwagami do zastrzeżeń CBA po kontroli jego oświadczeń majątkowych trafiło do Biura. Prokuratura Regionalna w Białymstoku prowadzi postępowanie sprawdzające, związane z zawiadomieniem złożonym przez posłów opozycji ws. domniemanego zaniżania podatków przez Mariana Banasia. We wtorek przesłuchany został w charakterze świadka - osoby składającej zawiadomienie poseł Koalicji Obywatelskiej, rzecznik PO Jan Grabiec. Na razie nie ma decyzji, czy wszczęte będzie śledztwo w tej sprawie, prokuratura wciąż zbiera i analizuje materiały. Dzień wcześniej do prokuratury wpłynęło również zawiadomienie od Generalnego Inspektora Informacji Finansowej. - To zawiadomienie o możliwości popełnienia przestępstwa łączy się podmiotowo i przedmiotowo z tym postępowaniem, natomiast ilu osób dotyczy i kogo, na tym etapie, bardzo wstępnym, nie wolno mi o tym mówić ze względu na dobro postępowania - mówił wtedy rzecznik białostockiej prokuratury Paweł Sawoń. Prokuratura zwróciła się też do CBA o materiały z ich kontroli oświadczeń majątkowych. Zobacz więcej o aferze Banasia:",Marian Banaś,
https://wiadomosci.onet.pl/kraj/wyrok-w-procesie-pis-przeciwko-prof-w-sadurskiemu-16-grudnia/xvr3psf,Wyrok w procesie PiS przeciwko prof. W. Sadurskiemu 16 grudnia,"Do 16 grudnia warszawski sąd okręgowy odroczył w środę ogłoszenie wyroku w procesie o ochronę dóbr osobistych, który partia PiS wytoczyła prof. Wojciechowi Sadurskiemu. Ugrupowanie domaga się m.in. przeprosin za określenie jej mianem ""zorganizowanej grupy przestępczej"".","Partia rządząca skierowała do sądu pozew przeciwko profesorowi prawa Wojciechowi Sadurskiemu w związku z wpisem umieszczonym przez niego na Twitterze 10 listopada ub.r. ""Jeśli ktoś miał jeszcze jakieś wątpliwości, to po ustawce z ostatnich 2 dni powinno być jasne: żaden przyzwoity człowiek nie powinien iść w paradzie obrońców białej rasy, którzy na chwilę schowali swe falangi i swastyki, w zmowie ze zorganizowaną grupą przestępczą PiS"" - napisał na Twitterze prof. Sadurski. W środę w Sądzie Okręgowym w Warszawie odbyła się pierwsza rozprawa w tym procesie. Posiedzeniu przysłuchiwało się na sali sądowej kilkadziesiąt osób. Wśród nich byli m.in. wiceszef klubu Lewicy Krzysztof Śmiszek i były lider KOD Mateusz Kijowski. Ze względu na niewielki rozmiar sali, na posiedzenie nie wpuszczono kilkadziesiąt innych osób, które wyrażały chęć obserwowania przebiegu rozprawy. Pełnomocnik PiS mec. Adrian Salus oświadczył, że wpis prof. Sadurskiego narusza dobra osobiste w tym dobre imię partii rządzącej. Mecenas zażądał od Sadurskiego m.in. przeprosin na Twitterze i wpłaty 20 tys. zł na rzecz hospicjum ""Towarzystwo Przyjaciół Chorych w Białymstoku. Salus zaznaczył, że PiS jest nad wyraz krytykowanym podmiotem i znosi tę krytykę. Podkreślił przy tym, że krytyka ta nie jest nieograniczona i nie można jej stawiać ponad prawem do ochrony dóbr osobistych. Mecenas Salus wskazał też, że prof. Sadurski nie wyjaśnił, dlaczego określił PiS mianem ""zorganizowanej grupy przestępczej"". Zdaniem Salusa krytyka użyta przez pozwanego jest ukierunkowana jedynie na deprecjację PiS nie posiadając poza tym żadnej wartości. Prawnik dodał też, że prof. Sadurski nie ma większych praw i przywilejów w zakresie krytyki od każdego innego Polaka. Jak zaznaczył, pozwany - jako szanowany profesor prawa - powinien być wzorem dyskursu politycznego. Pozwany składając przed sądem wyjaśnienia podkreślił, że jego wpis nie miał na celu obrażenia nikogo, ale była to - jego zdaniem - forma wyrażenia opinii i dezaprobaty. Sadurski podkreślił, że użycie określenia ""zorganizowana grupa przestępcza"" było metaforycznym wyrażeniem opinii na temat ogólnego schematu synchronizacji, koordynacji i metod działań elity władzy w Polsce. Dodał, że jego intencją było wyrażenie opinii, a nie stwierdzenie konkretnego faktu. - Mój wpis był podyktowany troską o dobro Polski, tak jak ja to pojmuję - oświadczył Sadurski. Według niego użycie spornego określenia w celu oddania metafory modus operandi działania władzy jest całkowicie uprawnioną opinią. Jak dodał, podlega ona ochronie wolności słowa. Z kolei pełnomocnik pozwanego mec. Michał Wawrykiewicz zaznaczył, że w społeczeństwie demokratycznym wolno jest wyrażać krytykę nawet w sposób bulwersujący. Jego zdaniem jest to ""kwintesencja debaty po licznej w państwach demokratycznych"". Wawrykiewicz podkreślił też, że prof. Sadurski w swoim wpisie nie nazwał PiS ""zorganizowaną grupą przestępczą"" w rozumieniu kodeksowym, ale określił w ten sposób pewne modus operandi działań władzy dotyczących m.in. wymiaru sprawiedliwości. Po wysłuchaniu stanowisk stron sędzia Anna Bonkowska zamknęła rozprawę i odroczyła ogłoszenie wyroku w tej sprawie do 16 grudnia.",Warszawski Sąd Okręgowy,
https://wiadomosci.onet.pl/kraj/wiceminister-sylwester-tulajew-odchodzi-z-mswia/fv5zvjx,Z MSWiA żegna się kolejny wiceminister,Po niemal sześciu miesiącach Sylwester Tułajew odchodzi z Ministerstwa Spraw Wewnętrznych i Administracji. Poseł Prawa i Sprawiedliwości poinformował o tym na Twitterze. Według naszych informacji jest to zwykła partyjna układanka. Tymczasem Lubelszczyzna traci kolejnego członka rządu.,"- Moja misja w Ministerstwie Spraw Wewnętrznych i Administracji dobiegła końca. Był to wyjątkowy czas ciężkiej pracy dla Polski. Przez te niespełna pół roku udało się bardzo wiele! Dziękuję pani marszałek Elżbiecie Witek za zaufanie. Dziękuję wszystkim pracownikom MSWiA oraz służbom podległym za znakomitą współpracę – napisał na Twitterze Sylwester Tułajew. Tułajew zakończył pracę po prawie sześciu miesiącach. Na stanowisko sekretarza stanu MSWiA został powołany 12 czerwca 2019 roku przez ówczesną szefową resortu Elżbietę Witek. Odchodzący wiceminister odpowiadał za departamenty teleinformatyki, spraw obywatelskich, zezwoleń i koncesji. Pełnił także nadzór nad Centrum Personalizacji Dokumentów. Lubelskie straciło kolejnego wiceministra. Wcześniej z ministrem pracy, rodziny i polityki społecznej pożegnał się Krzysztof Michałkiewicz, który został prezesem Państwowego Funduszu Rehabilitacji Osób Niepełnosprawnych. W przypadku Tułajewa nie wydarzyło się nic szczególnego. – Są to zwykłe roszady po wygranych wyborach – mówi nam jeden z polityków PiS. Karierę polityczną Tułajew rozpoczynał w samorządzie. W 2001 roku dostał się do rady dzielnicy, a pięć lat później został miejskim radnym. Konsekwentnie piął się w hierarchii partii. W końcu został szefem klubu radnych PiS w Lublinie. W wyborach samorządowych w 2014 r. po raz trzeci został wybrany do Rady Miasta, ale nie zagrzał tam długo miejsca. Rok później w wyborach parlamentarnych zdobył ponad 17 tys. głosów i dostał się do Sejmu. W tegorocznych wyborach startował z pierwszego miejsca listy PiS. Zagłosowało na niego niemal 55 tys. osób i ponownie został posłem. W ubiegłorocznych wyborach samorządowych był kandydatem PiS na urząd prezydenta Lublina. Nie udało mu się pokonać Krzysztofa Żuka (PO), który startował z koalicyjnego komitetu. Krzysztof Żuk wygrał w pierwszej turze zdobywając 62,32 proc. głosów. Na Sylwestra Tułajewa zagłosowało 31,48 proc. wyborców.",Sylwester Tułajew,
https://wiadomosci.onet.pl/tylko-w-onecie/nie-ma-muzeum-bedzie-luk-miejsce-juz-wybrano-forma-pomnika-pozostaje-otwarta/n3q643c,"Nie ma muzeum, będzie łuk? Miejsce już wybrano, forma pomnika pozostaje otwarta","Jedno pytanie na Facebooku wystarczyło, by otworzyć nowy polityczny spór na linii rząd - opozycja. Tym razem politycy spierają się o upamiętnienie rocznicy Bitwy Warszawskiej 1920 r. Rozgłosu sprawie nadał premier Mateusz Morawiecki, który zapowiedział budowę łuku triumfalnego. Sprawa nie jest jednak przesądzona. - Nie robimy konkursu na łuk, robimy konkurs na pomnik - mówi w rozmowie z Onetem stołeczny konserwator zabytków Michał Krasucki.","Temat wypłynął w piątek za sprawą sesji pytań i odpowiedzi na facebookowym profilu szefa rządu. Jedno z nich dotyczyło powstania pomnika upamiętniającego Bitwę Warszawską. - Jestem zwolennikiem tego, żeby wybudować jak najszybciej łuk triumfalny. Sam osobiście wpłaciłem środki na fundację, która zbiera pieniądze na łuk triumfalny, bo uważam, że łuk triumfalny ku czci Bitwy Warszawskiej byłby godnym upamiętnieniem - stwierdził Morawiecki. Nie szczędził przy tym krytyki pod adresem stołecznego ratusza za opieszałość w planach budowy. - Proszę pytać też władze Warszawy, dlaczego nie ma pomnika, bo władze Warszawy są tutaj mało kooperatywne, niestety - mówił. Deklaracja premiera rozgrzała w weekend media społecznościowe i wywołała krytyczne opinie ze strony polityków opozycji, w tym władz stolicy. Głos w dyskusji zabrał m.in. wiceprezydent Warszawy Paweł Rabiej. ""Biorąc pod uwagę mitomanię i nieudolność Mateusza Morawieckiego zakładam, że TO nie powstanie. Ale gdyby miało: Panie Premierze, Warszawa ma wiele potrzeb, Pana rząd ograbił nas z wielu potrzebnych inwestycji, proszę sfinansować obwodnicę albo Sinfonia Varsovia"" - napisał na Twitterze, odnosząc się do koncepcji budowy łuku triumfalnego na środku Wisły. Dyskusja wokół kontrowersyjnej koncepcji budowy na środku rzeki ma jednak niewiele wspólnego z faktami. Prawdą jest, że za inicjatywą powstania łuku triumfalnego w tym miejscu stoi Fundacja Towarzystwo Patriotyczne, której założycielem jest satyryk Jan Pietrzak. Organizacja przez lata starała się uzgodnić z miastem stosowną lokalizację pomnika, ale władze Warszawy od początku odnosiły się niechętnie do planów jego powstania. Stąd pomysł z 2017 r., by powstał on na Wiśle. Powód? Rzeka podlega Ministerstwu Środowiska i budowa pomnika w jej nurcie byłaby znacznie prostsza. - Chodzi o to, żeby wykiwać władze Warszawy - mówił wprost Pietrzak, który za inspirację wskazywał Gateway Arch w amerykańskim Saint Louis. Tymczasem w lipcu br. Rada Warszawy niemal jednogłośnie, głosami PO i PiS, poparła projekt uchwały o budowie pomnika Bitwy Warszawskiej 1920 r., który stanąć ma na placu Na Rozdrożu. Dlatego koncepcja łuku triumfalnego proponowana przez Towarzystwo Patriotyczne ma niewielkie szanse na powodzenie. Czy te plany ulegną zmianie? Wiceminister kultury Jarosław Sellin na antenie RMF FM stwierdził, że łuk triumfalny na placu Na Rozdrożu to ""dobra lokalizacja"". W przeszłości podobną opinię o lokalizacji pomnika wyrażał Piotr Gliński. - Taki łuk w odpowiednich proporcjach możemy postawić. Jest takie miejsce na placu Na Rozdrożu, gdzie jest fontanna. I w tym miejscu można postawić odpowiednio wysoką budowlę typu łuk, żeby ona na ten ""Wschód"" patrzyła - mówił minister kultury w kwietniu 2018 r. Forma łuku triumfalnego nie jest jednak przesądzona. - Nie sugerujemy żadnej formy w zasadach konkursu. Nie robimy konkursu na łuk, robimy konkurs na pomnik - mówi w rozmowie z Onetem stołeczny konserwator zabytków Michał Krasucki. - To może być np. obelisk, fontanna, łuk, glorietta - wylicza. Jak tłumaczy, wskazanie wyłącznie na łuk triumfalny ograniczałoby swobodę artystów. Podkreśla też, że inną formę niż łuk wskazał w swoich zaleceniach wojewódzki konserwator zabytków, będący przedstawicielem administracji państwowej. O formie pomnika zdecyduje sąd konkursowy, w którym zasiadają m.in. przedstawiciele miasta, Ministerstwa Kultury i eksperci. Harmonogram zakłada ogłoszenie konkursu w grudniu, jeszcze przed świętami. Do jego rozstrzygnięcia ma dojść w pierwszym kwartale przyszłego roku. Sama budowa powinna rozpocząć się w drugiej połowie 2020 r. Nagłośnienie tematu łuku triumfalnego prawdopodobnie ma związek z niezrealizowaną obietnicą budowy muzeum Bitwy Warszawskiej w Ossowie. To miejsce kluczowych walk w ramach obrony miasta przed bolszewikami. Ministerstwo Obrony Narodowej planowało uczcić setną rocznicę jego otwarciem, ale z tych planów zostało niewiele. Resort nie rozstrzygnął nawet przetargu na projekt placówki. Wizję powstania muzeum kreślił w 2017 r. szef MON Antoni Macierewicz. - Godne uczczenie Bitwy Warszawskiej jest naszym absolutnym obowiązkiem - deklarował, mówiąc o inwestycji rzędu 100 mln zł. Wtedy na przedstawienie koncepcji dał architektom zaledwie 10 dni. Zgłosił się jeden - Czesław Bielecki, w przeszłości kandydat PiS na prezydenta Warszawy. Pierwsze podejście do znalezienia wykonawcy zakończyło się niepowodzeniem. Projekt pod względem finansowym okazał się mocno niedoszacowany i zabrakło chętnych na jego realizację. Dlatego w tym roku, chcąc dotrzymać terminu, ze strony MON pojawiła się dużo skromniejsza propozycja budowy pawilonu za 25 mln zł. Na takie rozwiązanie nie chciały się zgodzić władze gminy Wołomin, w której obszarze znajduje się Ossów. Czesław Bielecki interweniował w tej sprawie u samego prezesa PiS Jarosława Kaczyńskiego. Sprzeciw widocznie przyniósł skutek. Z wypowiedzi wiceministra Sellina wynika, że rząd wrócił do pierwszej koncepcji, godząc się na powstanie muzeum po 2020 r. Polityk zapewnił na antenie RMF FM, że 2 grudnia dojdzie do rozstrzygnięcia przetargu na budowę. - Na pewno w sierpniu przyszłego roku to muzeum już będzie budowane – zapewnił. Ruchy władz wokół sposobu upamiętnienia Bitwy Warszawskiej pokazują, że pomimo możliwości planowania z dużym wyprzedzeniem, po raz kolejny dochodzi do szukania rozwiązań na ostatnią chwilę. Wygląda na to, że stołeczny ratusz i rząd będą przerzucały się odpowiedzialnością za ten stan. Sprawa zaczyna przypominać już istniejący spór wokół planów odbudowy Pałacu Saskiego. Prezydent Andrzej Duda rok temu z okazji 100. rocznicy odzyskania niepodległości podpisał stosowną deklarację jego restytucji. Władze stolicy mówią o niej bez entuzjazmu, a Senat pod wodzą nowego marszałka nie wyraża zainteresowania przenosinami do nowego gmachu. Dlatego i ten symbol upamiętnienia ważnej rocznicy stoi pod dużym znakiem zapytania.",Jedna z koncepcji: łuk triumfalny na Wiśle. Projekt architekta Marka Skrzyńskiego,
https://wiadomosci.onet.pl/tylko-w-onecie/tomasz-zimoch-o-anulowanym-glosowaniu-jestem-przerazony/n8219pq,Tomasz Zimoch o anulowanym głosowaniu: Jestem przerażony. To zdanie będzie hańbą całej tej kadencji,"Widziałem, że prezes PiS sam się w głosowaniu pogubił, a potem stał i wyczekująco patrzył na marszałek Sejmu - mówi Tomasz Zimoch, odnosząc się do anulowanego głosowania ws. kandydatów do KRS. Poseł Koalicji Obywatelskiej dodaje, że ""do czarnej historii przejdą słowa prezesa PiS o jego odkryciu towarzyskim"", czyli prezes TK Julii Przyłębskiej.","*** Magda Gałczyńska, Onet: Jak pan jako poseł debiutant ocenia te pierwsze dni w Sejmie? Mamy za sobą ""anulowane"" przez marszałek Sejmu głosowanie ws. kandydatów do KRS, mamy wybór do Trybunału Konstytucyjnego Krystyny Pawłowicz i Stanisława Piotrowicza... Tomasz Zimoch, dziennikarz, poseł KO: Do państwa wybranych do TK wrócę za chwilę, teraz chciałbym powiedzieć, co sądzę o postępowaniu tak marszałek Sejmu, jak posłów PiS ws. tego ""anulowanego"" głosowania. Szczerze mówiąc, jestem głęboko zniesmaczony. To, co się stało, było nie tylko ewidentnym złamaniem prawa. Było też potwornie smutne, przynajmniej dla mnie. Bo pokazało, że dla obozu rządzącego nie liczy się nic poza tym, żeby ""ich było na wierzchu"". To znaczy? Jeśli tak właśnie będą wyglądały działania w Sejmie, to on nigdy nie odzyska zaufania społecznego - wręcz przeciwnie, będzie je coraz bardziej tracił. Wszyscy zostaną z przekonaniem, że ta polityka to są jakieś ""brudne sprawy i brudne historie"", że to jest brodzenie po topniejącym śniegu, spod którego wynurza się właśnie brud. A przecież nie musiało tak być. Padło zdanie: ""trzeba anulować, bo przegramy"". To prawda. To zdanie, wygłoszone przez słabo znaną posłankę PiS w kierunku marszałek Sejmu będzie hańbą całej tej kadencji. Podczas głosowania nad kandydaturami do KRS - gdy wydawało się, że PiS może to głosowanie przegrać - wygłosiła je posłanka, która jak żołnierz na poligonie, maskując się, zakradła się do stanowiska marszałka i to zdanie wygłosiła. A najgorsze było to, że chwilę później marszałek się do tej ""szeptanej"" dyspozycji zastosowała. Może nie miała wyjścia? Wiele na to wskazuje. Wyglądało na to, że ta dyspozycja nie pochodziła od szeregowej posłanki, a poszła wprost z partyjnej ""góry"". To, co się stało, pokazuje mechanizm działania tej władzy - możemy wszystko, nawet anulować wyniki głosowania! Najprawdopodobniej w głosowaniu na listę, które było nieco bardziej skomplikowane niż zwykłe ""za"" lub ""przeciw"" pogubili się nawet sejmowi ""wyjadacze"", wśród których był najpewniej prezes PiS. Pana zdaniem to prezes kazał anulować głosowanie? Nie powiem wprost, że tak, bo nie mam dowodów. Ale widziałem, że prezes PiS sam się w głosowaniu pogubił, a potem stał i wyczekująco patrzył na marszałek Sejmu. Eksperci wskazują, że należało podać wyniki i potem, gdyby pojawił się taki wniosek - głosowanie powtórzyć. Taką sytuację dokładnie określają przepisy regulaminu Sejmu. Tu jednak ktoś z ""wierchuszki"" partii rządzącej musiał wydać przyzwolenie i zgodę na tak ewidentne złamanie prawa. Ktoś tej pani poseł od słów o anulowaniu - czyli posłańcowi - musiał tę rolę wyznaczyć, a ona się tej hańbiącej funkcji bez wahania podjęła. Tyle że zachowanie marszałek Sejmu jest dla mnie potwornym rozczarowaniem. Z jakiego powodu? Bo miałem panią marszałek Witek za osobę poważną i świadomą swojej roli. Tymczasem okazało się, że byłem bardzo naiwny. W normalnym kraju - po takiej ""szeptance"" ze strony posłanki namawiającej marszałek do złamania prawa - ta powinna zareagować natychmiast i tylko w jeden sposób. A mianowicie zdecydowanie wyrazić dezaprobatę, posłankę przywołać do porządku i być może zgłosić sprawę do Komisji Etyki albo nawet do organów ścigania. A tu co? Bierne wypełnianie poleceń. Pani marszałek powinna nie tylko palić się teraz ze wstydu, ale wręcz podać się do dymisji. A tak ładnie i pan prezydent, i pan premier mówili na otwarciu kadencji Sejmu o normalności... Cóż, jeśli tak ma wyglądać ""normalność"" w wykonaniu PiS, to ja serdecznie dziękuję. *** *** Wypisze się pan z polityki? Absolutnie nie! Ja po to trafiłem do Sejmu, żeby takie zachowania pokazywać i piętnować. Chciałbym, by w Sejmie, tak jak w moim ukochanym sporcie, obowiązywały zasady fair play. Nie możemy tolerować ciosów poniżej pasa. Honor i przyzwoitość muszą być podstawowymi cechami każdego posła. Ja na to wciąż patrzę świeżym okiem i takie praktyki przy głosowaniu na kandydatów do KRS po prostu budzą moje przerażenie. To była hańba dla marszałek i dla całego PiS. Pytanie, kto i kiedy ich z tej hańby rozliczy. Pewne jest jedno, to ""anulowane"" głosowanie przejdzie do czarnej historii Sejmu. Podobnie, jak do czarnej historii przejdą słowa prezesa PiS o jego ""odkryciu towarzyskim""... Tak Jarosław Kaczyński mówił o prezes Trybunału Konstytucyjnego Julii Przyłębskiej. Zachwalał też jej talenty kulinarne. No właśnie! To gdzie my jesteśmy, jeśli szef partii rządzącej ma takie kontakty z prezes sądu, który ma oceniać poczynania władzy? Co się w tym kraju dzieje? I jak jest możliwe, że do Trybunału Konstytucyjnego trafiają partyjni aparatczycy jak pani Pawłowicz i pan Piotrowicz? O ile ta pierwsza ma przynajmniej jakieś akademickie przygotowanie, o tyle pan Piotrowicz, mam wrażenie, po prostu się w TK pogubi. Jak to? Po prostu to go przerośnie. Bo on nie ma żadnego przygotowania merytorycznego. Nie poradzi sobie. Nazwiska trzeciego kandydata, pana Jakuba Steliny nie byli w stanie zapamiętać nawet członkowie obozu rządzącego, którzy jego kandydaturę przedstawiali. To było po prostu żenujące, kpina z wszystkich, którzy głosowali na rządzących. Ale po co PiS-owi cała ta awantura wokół TK? Bo sondaże wskazują, że Pawłowicz i Piotrowicza nie chcą tam nawet twardzi wyborcy PiS? Cóż, potrzebni są ślepi wykonawcy poleceń partii rządzącej. A takie gwarancje daje tak pani Pawłowicz, jak pan Piotrowicz. Oni nie ""wybiją się na niepodległość"" jak pan sędzia Pszczółkowski czy sędzia Wyrembak. Oni będą robić to, co im partia każe. Ale w TK taka postawa jest porażająca. *** *** Dobrze, pokrytykował pan partię rządzącą - co zawsze jest prostsze - czas na ocenę własnego obozu... Nie należę do żadnej partii. Wiem, ale jest pan w klubie Koalicji Obywatelskiej i ją pan reprezentuje. Dlatego zapytam - po co ten cały cyrk z prawyborami? Z kontrkandydatem, który pojawia się w ostatniej chwili ""z kapelusza""? Czy nie za późno na takie ""zabawy""? To nie są żadne zabawy i na nic nie jest za późno. Pan Jacek Jaśkowiak to jest twardy zawodnik, poznałem go na niwie sportowej i mam wielki szacunek dla jego waleczności. Co nie zmienia faktu, że w mojej ocenie najwyższy już czas na to, by stanowisko tak eksponowane jak prezydent państwa zajęła kobieta. Ale zaznaczam - nikogo nie faworyzuję, na nikogo nie chcę wskazywać. Wiem jedno. Na pewno nie jest za późno, by PO dokonała takiego demokratycznego wyboru. Ale czas ucieka, a Andrzej Duda już prowadzi działania w terenie. Działania w terenie nie wystarczą. Potrzebny jest sprawny, silny i nowoczesny sztab, który już u nas powinien zacząć działać. Już ustalać strategię, budować scenariusze... A jest taki sztab w PO? Nie wiem. Wiem, że powinien być. Powinni być ludzie, którzy już budują kalendarz kandydata na najbliższe miesiące - począwszy od grudnia, gdy już wyłonimy kandydata. Ale nie można czekać. Ale w PO to się wszystko ślimaczy. Nic się nie ślimaczy, tylko są prawybory. Trochę mnie irytuje to, jak łatwo bierze się na grilla Platformę, a nie naciska na przykład na Lewicę. Wszyscy jesteśmy równi i Koalicja Obywatelska też ma prawo wybrać najlepszego. I bez względu na to, kto to będzie, ja głęboko wierzę w naszą wygraną. Musimy tylko znaleźć te mosty i przęsła, po których ta nowoczesna kampania przejdzie i nasz kandydat - lub kandydatka - pokona rywala. Ale podstawą jest profesjonalne zaplecze.",Tomasz Zimoch,
https://wiadomosci.onet.pl/kraj/warszawa-awantura-o-fundusze-na-schronisko-na-paluchu-glos-zabral-nawet-premier/e7ec3g9,"Awantura o fundusze na schronisko dla zwierząt ""Na Paluchu"". Głos zabrał nawet premier","- Trzaskowski chce zabrać 1,5 mln zł schronisku ""Na Paluchu"" - oburzyli się politycy PiS po przejrzeniu projektu budżetu stolicy na przyszły rok. Wg nich, miasto miałoby zmniejszyć fundusze dla placówki z 9,8 do 8,3 mln zł. Głos w tej sprawie zabrał nawet premier Morawiecki, który zaoferował pomoc. - To polityczna awantura. Budżet schroniska będzie taki sam, jak przed rokiem. Ktoś nie zauważył, że placówka dostaje pieniądze także z innych gmin – tłumaczy stołeczny Ratusz.","Wszystko zaczęło się od wpisu radnego PiS Oliwera Kubickiego na Twitterze. Na komisji ochrony środowiska zauważył, że w projekcie budżetu Warszawy na 2020 rok jest mniej pieniędzy na schronisko ""Na Paluchu"". Zgodnie z podanymi liczbami, środki na ten cel spadłyby z 9,8 mln zł w 2019 roku do 8,3 mln w przyszłym. ""Warszawska miłość do zwierząt w stolicy @trzaskowski_ w praktyce. Milion zł chcą zabrać schronisku ""Na Paluchu"". Wg dyrektora rozkłada to ich na łopatki. Budżetowe #draństwo"" – napisał Kubicki na Twitterze. Temat szybko podchwycił Patryk Jaki, obecnie europoseł PiS, wcześniej były kandydat na prezydenta Warszawy (Oliwer Kubicki to jego bliski współpracownik, był wcześniej rzecznikiem komisji weryfikacyjnej ds. reprywatyzacji). ""Trzaskowski, który w kampanii fotografował się z psami obcina 1.5 mln zł na schronisko dla zwierząt! Było na palety, tramwaje różnorodności, LGBT + a i tak już mocno niedofinansowanemu schronisku ""na Paluchu"" grozi teraz zamknięcie"" - napisał na Facebooku. Dziś Jaki wystosował nawet apel do Rady Warszawy, w którym pisze m.in. ""zmniejszenie budżetu schroniska o 1,5 mln zł (przypomnę, że do placówki trafiają również zwierzęta z kilku gmin podwarszawskich) spowoduje tragedię. Apeluję do państwa radnych o pilną zmianę budżetu i decyzji prezydenta Trzaskowskiego i ratowanie zwierząt. To bez barw politycznych, nasze wspólne zobowiązanie”. W sieci wybuchła burza, mimo że emocje próbował studzić jeszcze wczoraj Marek Szolc, radny KO, który zapewnił, że on i koledzy z jego ugrupowania nie akceptują tego rozwiązania i zgodnie z sugestią dyrektora będą wnioskować o dodatkowe 800 tys. zł. Z kolei Justyna Glusman, stołeczna koordynator ds. zrównoważonego rozwoju i zieleni, napisała: ""9.1 mln zł, czyli stan z 2019 + 200 tys. tytułem wzrostu kosztów pracy etc. Jutro stanie na zarządzie miasta, wniosek złożony już dawno"". Tymczasem głos w sprawie schroniska ""Na Paluchu"" zabrał dziś nawet premier Mateusz Morawiecki. „Ochrona naszych braci mniejszych jest dla nas bardzo ważna. Zapraszam przedstawicieli schroniska dla zwierząt ""Na Paluchu"" na spotkanie - chcemy wyciągnąć pomocną dłoń do tych, którzy poświęcają swoje życie na niesienie pomocy bezdomnym zwierzętom” - napisał na Twitterze. Poprosiliśmy Ratusz o szczegółowe wyjaśnienia w tej sprawie. - Zrobiono z tego jakąś polityczną awanturę. Zapewniam, że schronisko ""Na Paluchu"" wcale nie dostanie w przyszłym roku mniej pieniędzy niż w tym. Rzeczywiście początkowo, zgodnie z zapowiedziami prezydenta Trzaskowskiego - związanymi z ograniczeniem budżetu Warszawy spowodowanego z kolei decyzjami rządu - budżety wszystkich miejskich jednostek zostały ścięte i na schronisko wyszło o około pół miliona mniej pieniędzy. Jednak już tydzień temu złożyłam wniosek o poprawkę i dołożenie tej sumy. I wniosek został już zaakceptowany przez prezydenta – mówi Onetowi Justyna Glusman. - Z kolei ten rzekomo brakujący milion, który stwierdził radny PiS, to z kolei suma pochodząca od innych podmiotów, współpracujących ze schroniskiem. Tego najwidoczniej radny nie zauważył. Placówka ma podpisane umowy na przygarnięcie bezdomnych psów i kotów także z gminami Raszyn, Góra Kalwaria i Piaseczno. I tak samo będzie w tym roku, a może nawet dojdzie więcej podmiotów. Za każde zwierzę przywiezione z terenu tych gmin schronisko „Na Paluchu” dostaje od nich pieniądze. W bieżącym roku był to blisko milion zł, co znalazło się w podsumowaniu budżetu, który widział wspomniany radny PiS. Szacujemy, że w 2020 roku będzie podobnie, choć w tym momencie nie możemy tego dokładnie określić, bo, podkreślam jeszcze raz, to są pieniądze liczone od każdego zwierzęcia – tłumaczy Justyna Glusman.","Politycy PiS obawiają się, że schronisko ""Na Paluchu"" dostanie mniej pieniędzy. Ratusz zapewnia, że będzie ich tyle samo, co w tym roku",
https://wiadomosci.onet.pl/kraj/lublin-lech-sprawka-wojewoda-lubelski-rozpoczal-urzedowanie/9c6wh0c,Nowy wojewoda lubelski rozpoczął urzędowanie,Wczoraj premier Mateusz Morawiecki powołał na stanowisko wojewody lubelskiego Lecha Sprawkę. Dziś były poseł PiS oficjalnie rozpoczął urzędowanie w Lubelskim Urzędzie Wojewódzkim. Deklaruje współpracę z samorządami i opowiedział o przyczynach swojej porażki.,"- Byłem tzw. branżowym posłem związany z dużym miastem. Myślę, że był to efekt nastrojów w środowisku oświatowym. Świadczy o tym mój wynik w Lublinie, w poprzednich wyborach miałem 8 tys. głosów, teraz 3 tys. Oznacza to, że bardzo mocno zawęził się mój elektorat branżowy - podkreśla wojewoda. Lech Sprawka wskazuje dwa kierunku rozwoju Lubelszczyzny: wykorzystanie zasobów naturalnych województwa (rolnictwo i przemysł spożywczy) oraz rozwijanie usług technologii informatycznych. - Jest to dobry kierunek i należy go trochę rozszerzyć. Trzeba stworzyć forum dyskusyjne, które pozwoli wypracować taki kierunek rozwoju Lubelszczyzny, by nie być na ostatnim czy przedostatnim miejscu w statystykach - mówi wojewoda lubelski. Jednocześnie deklaruje dobrą współpracę z samorządami, również z władzami Lublina. Przypomniał, że w 2010 roku rywalizował z Krzysztofem Żukiem (PO) o fotel prezydenta miasta. - Przebieg tamtej kampanii wyborczej pokazał, jaka jest możliwość współpracy niezależnie od dzielących nas poglądów politycznych. Myślę, że będzie dobrze - dodaje Sprawka. Wojewoda podjął już pierwsze decyzje. Dotyczyły przesłania do Warszawy rozstrzygnięć dotyczących naboru wniosków w ramach programu samorządowych dróg lokalnych. Rozdzielono w sumie 180 mln zł. Dalej nie wiemy kto będzie nowym wicewojewodą. Na ten moment na stanowisku pozostaje Robert Gmitruczuk, jednak według naszych informacji wkrótce może się to zmienić. Nieoficjalnie mówi się o tym, że w ramach ustaleń wewnątrz Zjednoczonej Prawicy funkcja ta przypadnie przedstawicielowi Porozumienia Jarosława Gowina. Rozmowy ciągle trwają. Sprawka ucieka od odpowiedzi na pytanie o swojego zastępcę. - O wyborze wojewody i wicewojewody decyduje premier. W tej chwili nie ma żadnych podstaw do tego, by twierdzić, że nastąpi zmiana - ucina wojewoda lubelski.","Lech Sprawka, wojewoda lubelski",
https://wiadomosci.onet.pl/kraj/rzecznik-rzadu-umowa-koalicyjna-zjednoczonej-prawicy-wynegocjowana/twm1vwm,Rzecznik rządu: umowa koalicyjna jest wynegocjowana,"Umowa koalicyjna Zjednoczonej Prawicy jest właściwie wynegocjowana; to jest kwestia jeszcze tylko jej spisania i przedstawiania do podpisania - podkreślił dziś rzecznik rządu Piotr Müller. Dodał też, że decyzja ws. ministra sportu może zapaść w tym tygodniu.","Müller był w radiowej ""Jedynce"" pytany o umowę koalicyjną pomiędzy PiS, Solidarną Polską i Porozumieniem, które tworzą rząd Zjednoczonej Prawicy w kontekście powołania wiceministrów w resortach. - Umowa koalicyjna jest właściwie wynegocjowana. To jest kwestia jeszcze tylko jej spisania i przedstawiania do podpisania. Natomiast pewne ustalenia, które zostały już podjęte, mają charakter umowy dżentelmeńskiej, w związku z tym są realizowane i powołania na poszczególnych wiceministrów już powoli się realizują - podkreślił. - W ciągu dwóch-trzech tygodni wszyscy nowi wiceministrowie powinni zostać powołani - dodał rzecznik rządu. Pytany, czy również w ciągu dwóch-trzech tygodni poznamy nowego ministra sportu, odpowiedział, że w tym czasie również minister sportu będzie znany. - Rozstrzygnięcia co do samej osoby już mogą zapaść w tym tygodniu - zapowiedział. Zaznaczył też, że rozmowy w tej sprawie odbywały się w poniedziałek. Dopytywany, czy nowym szefem resortu sportu będzie kobieta, odpowiedział: ""To jest bardzo prawdopodobny wariant"". Zaprzeczył też doniesieniom medialnym, że ministerstwem miałby pokierować Adam Małysz. Müller mówił również o wzmocnieniu pozycji premiera i zmiany zasad funkcjonowania Kancelarii Prezesa Rady Ministrów. - Mówimy tutaj przede wszystkim o wzmocnieniu pionu europejskiego w kancelarii premiera. Minister Konrad Szymański pokieruje tym obszarem, ale właśnie na poziomie kancelarii premiera, co się praktykuje w niektórych krajach Unii Europejskiej. Chodzi o to, żeby koordynować politykę legislacyjną m.in. zakresie wdrażania prawa unijnego i pilnować dokładnie, co się dzieje na poziomie dyrektyw czy rozporządzeń Unii Europejskiej, bo to rzutuje często na cały rząd, a nie tylko na poszczególne resorty, więc taka koordynacja jest bardzo ważna i wzmocnienie roli ministra ds. europejskich jest jednym z tych aspektów - podkreślił.",Piotr Müller,
https://wiadomosci.onet.pl/kraj/pis-chce-zawiesic-podatek-od-supermarketow-do-polowy-2020-r/bfqz155,PiS chce zawiesić podatek od supermarketów. Dziś decyzja rządu,"- Proponujemy, by do połowy 2020 r. przedłużyć okres, gdy nie będzie on [podatek od supermarketów - red.] pobierany – powiedział „Rzeczpospolitej"" rzecznik Ministerstwa Finansów Paweł Jurek.","Dziś Rada Ministrów ma zdecydować o dalszych losach podatku od sprzedaży detalicznej. Powodem planowanego zawieszenia tzw. podatku od supermarketów ma być trwający wciąż spór z Komisją Europejską o tę daninę przed Trybunałem Sprawiedliwości UE - czytamy w ""Rzeczpospolitej"". Jeszcze latem tego roku, gdy finansami państwa zawiadywał Marian Banaś, przymierzano się do decyzji, by podatek od największych sklepów pobierać już od września mimo niezakończonego sporu z Komisją.",,
https://wiadomosci.onet.pl/kraj/aleksander-smolar-moze-nastapic-czesciowy-rozbior-po/yft556h,Aleksander Smolar: może nastąpić częściowy rozbiór PO,"Aleksander Smolar był gościem w programie ""Tomasz Lis"". Prezes Fundacji im. Stefana Batorego wypowiedział się na temat polskiej sceny politycznej po wyborach parlamentarnych. - Sporo się zmieniło. Widzimy, że ta scena stała się bardziej pluralistyczna – ocenił Smolar.","- Może nastąpić częściowy rozbiór Platformy Obywatelskiej. Z jednej strony przez Lewicę, a z drugiej strony PSL. Największe niebezpieczeństwo dla PO to odmowa głosowania. Typowy wyborca PO nie ma alternatywy – stwierdził.",,
https://wiadomosci.onet.pl/kraj/magdalena-biejat-moje-stanowisko-to-kwestia-ukladow-w-zjednoczonej-prawicy/942pymr,Magdalena Biejat: moje stanowisko to kwestia układów w Zjednoczonej Prawicy,"Magdalena Biejat była gościem w programie ""Tomasz Lis"". Posłanka Lewicy wypowiedziała się m.in. na temat wniosku Solidarnej Polski do Prawa i Sprawiedliwości i współkoalicjantów o odwołanie jej z funkcji przewodniczącej Komisji Polityki Społecznej i Rodziny. - Sądzę, że jest to kwestia wewnętrznych układów w obrębie Zjednoczonej Prawicy – skomentowała Biejat. - Wydaje mi się, że ja nie jestem szczególnym problemem. Nagle okazało się, że problemem PiS jest to, że jest to ktoś z Lewicy – stwierdziła. Chcesz dowiedzieć się więcej? Kliknij tutaj: vod.pl",,,
https://wiadomosci.onet.pl/kraj/roman-giertych-o-adrianie-zandbergu-w-programie-tomasz-lis/784qk7q,"Roman Giertych: poglądy Zandberga są bardzo groźne. Nie tyle dla PiS, ile dla Polski","Roman Giertych był gościem w programie ""Tomasz Lis"". Były wicepremier wypowiedział się m.in. na temat Adriana Zandberga. - Postawa, która werbalnie krytykuje PiS, a w głosowaniu realnym wspiera rząd Mateusza Morawieckiego, może świadczyć o tym, że mamy do czynienia z użytecznymi głupcami, którzy głosują za tym rządem z jakiś ideologicznych powodów, albo cichym sojuszem – mówił były szef MEN. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/sad-pis-musi-ujawnic-wydatki-na-dzialania-marketingowe-w-internecie/9d1v4fx,PiS musi ujawnić informacje o wydatkach na marketing w internecie,"Sąd oddalił skargę PiS ws. wcześniejszego wyroku, zobowiązującego partię do ujawnienia wydatków. Politycy tej partii twierdzili, że nie maja obowiązku udostępniania danych na ten temat - informuje Fundacja ePaństwo.","""W piątek, 22 listopada uzyskaliśmy pozytywne rozstrzygnięcie Naczelnego Sądu Administracyjnego, który oddalił skargę kasacyjną PiS od pozytywnego dla Fundacji wyroku Wojewódzkiego Sądu Administracyjnego w Warszawie z 11 stycznia 2018 roku"" - czytamy na stronie fundacji. Wygrana z Prawem i Sprawiedliwością - zdaniem fundacji - ""jest o tyle istotna, że partie i komitety nie mogą już więcej poddawać w wątpliwość jawności finansów partii politycznych w tym zakresie"". Fundacja, która walczy o jawność wydatków partyjnych, oczekuje szybkiego udostępnienia przez PiS żądanych informacji. ""Od pozostałych ugrupowań oczekujemy zaś, że nie będą szły śladem taktyki unikania odpowiedzi i (...) niezwłocznie udostępnią dane dotyczące zaangażowania w marketing polityczny w internecie"" - napisano na stronie organizacji. Źródło: Fundacja ePaństwo",Jarosław Kaczyński,
https://wiadomosci.onet.pl/kraj/roman-giertych-nalezy-ze-spokojem-oczekiwac-az-gnijacy-oboz-rzadowy-sie-rozpadnie/4d9dxgx,"Roman Giertych: należy ze spokojem oczekiwać, aż gnijący obóz rządowy się rozpadnie","Roman Giertych był gościem w programie ""Tomasz Lis"". Prawnik i były wicepremier wypowiedział się na temat tzw. wież Kaczyńskiego i nagrania rozmowy prezesa PiS z austriackim biznesmenem Geraldem Birgfellnerem. Sprawę w styczniu tego roku nagłośniła ""Gazeta Wyborcza"". - Czekamy na decyzję sądu. Złożyliśmy zażalenie na postawę prokuratury, która odmówiła wszczęcia postępowania. Mam nadzieję, że sąd uchyli tę oczywiście niesłuszną decyzję – mówił były szef MEN. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/premier-mateusz-morawiecki-powolal-nowych-wojewodow-lech-sprawka-wojewoda-lubelskim/k809x7x,Premier powołał nowych wojewodów. Lech Sprawka wojewodą lubelskim,"Potwierdziły się nasze doniesienia z piątku, kiedy jako pierwsi informowaliśmy, że nowym wojewodą lubelskim zostanie Lech Sprawka. W poniedziałek były poseł PiS otrzymał nominację z rąk premiera Mateusza Morawieckiego. Nowy wojewoda rozpocznie urzędowanie już jutro.","Zgodnie z naszymi ustaleniami na stanowisko wojewody lubelskiego powołany został Lech Sprawka. To były poseł Prawa i Sprawiedliwości, który w tegorocznych wyborach parlamentarnych nie uzyskał reelekcji. Sprawka zastąpił na tym stanowisku Przemysława Czarnka, który zamienił gabinet wojewody na ławy poselskie. - Wojewodowie są nie tylko oczami i uszami rządu, ale też rękami. Działają w okolicznościach klęsk żywiołowych, pełnią niezwykle istotną funkcję - mówił podczas dzisiejszej uroczystości premier Mateusz Morawiecki. - Życzę Wam satysfakcji z wykonywanej pracy. Życzę, żeby obywatele byli z waszej pracy zadowoleni a Polska, żeby była dzięki waszej pracy silniejsza - dodał. Lech Sprawka był lubelskim kuratorem oświaty i posłem na Sejm VI, VII i VIII kadencji. W latach 2000-2001 pełnił funkcję wiceministra edukacji. W wyborach samorządowych w 2010 roku, jako kandydat PiS ubiegał się o urząd prezydenta Lublina. Wówczas przegrał w drugiej turze z Krzysztofem Żukiem z Platformy Obywatelskiej. W tegorocznych wyborach parlamentarnych nie udało mu się wrócić do Sejmu. Dziś, oprócz Lecha Sprawki, nominacje odebrali również: Tobiasz Bocheński (wojewoda łódzki), Konstanty Radziwiłł (wojewoda mazowiecki) i Łukasz Mikołajczyk (wojewoda wielkopolski). Do obsadzenia zostało jeszcze m.in. stanowisko wojewody podkarpackiego.",Premier Mateusz Morawiecki wręcza akt powołania wojewodzie lubelskiemu Lechowi Sprawce,
https://wiadomosci.onet.pl/kraj/mozliwe-odwolanie-magdaleny-biejat-politycy-zjednoczonej-prawicy-komentuja/xfq47lr,Politycy Zjednoczonej Prawicy komentują słowa Kaczyńskiego dotyczące Magdaleny Biejat,"Politycy Zjednoczonej Prawicy zapowiadają zmianę na stanowisku szefa Komisji Polityki Społecznej i Rodziny, którą pełni posłanka Lewicy Magdaleny Biejat. Wszystko po licznych kontrowersjach i oburzeniu środowisk prawicowych oraz wcześniejszych słowach Jarosława Kaczyńskiego, który stwierdził, że sprawa ta ""zostanie rozwiązana"".","W minionym tygodniu Solidarna Polska zawnioskowała do klubu parlamentarnego Prawa i Sprawiedliwości i współkoalicjantów o odwołanie z funkcji przewodniczącej Komisji Polityki Społecznej i Rodziny posłanki Lewicy Magdaleny Biejat. W uzasadnieniu podawano, że Solidarna Polska nie zgadza się, by ""ideologie, eksperymenty społecznej inżynierii, uderzały w podstawy naszej cywilizacji, tradycji i tożsamości"". Z kolei prezes PiS Jarosław Kaczyński w tygodniku ""Gazeta Polska"" komentując poparcie przez posłów PiS wybory Biejat na szefową komisji powiedział, że ""ta sprawa wkrótce zostanie rozwiązana"". - Nie chcę wchodzić w szczegóły, ale tak jak w życiu, także w polityce zdarzają się różne zwroty akcji - powiedział szef PiS. - Chcę wszystkich uspokoić: dla nas sprawy rodziny są najważniejsze i dopóki jesteśmy przy władzy, nie dopuścimy do tego, by ktoś przeprowadzał eksperymenty, których efektem będzie krzywdzenie dzieci i rozbijanie rodziny - powiedział Kaczyński. - Na to naszej zgodny nie ma i nie będzie - dodał. Pytana w radiowej Trójce o wybór Biejat na szefową komisji, Gosiewska stwierdziła, że ""to, oczywiście, w każdej chwili jest możliwe do zmiany"". Jak wskazywała, PiS starało się szanować wskazania klubów w kwestii kandydatów na różne funkcje sejmowe. - Tutaj też tak do tego podeszliśmy. Odbiór jest bardzo negatywny. Jesteśmy w stanie, oczywiście, to zmienić - oświadczyła Gosiewska. Podkreśliła jednocześnie, że przewodniczący komisji nie podejmuje strategicznych decyzji, tylko prezydium komisji, które decyduje m.in. o porządku posiedzenia. Wicemarszałek Sejmu wskazywała, że w prezydium komisji są parlamentarzystki PiS, które są ""zdecydowane w swoich poglądach i reprezentują linię PiS"". - Tu nie ma żadnego zagrożenia, żeby prace komisji poszły w złym kierunku - dodała. - Jeśli rzeczywiście wybór ten - mnie też on się nie podobał - jest tak bardzo źle oceniany, to jesteśmy skłonni, w każdej chwili mamy możliwość dokonania zmiany, ale myślę, że najpierw będziemy próbowali rozmawiać z klubem parlamentarnym SLD, aby to oni zmienili swojego kandydata na funkcję przewodniczącego komisji - mówiła Gosiewska. Zastępca rzecznika PiS Radosław Fogiel wskazał, że Biejat ma poglądy, z którymi nikt PiS się nie zgadza, a powołanie jej na stanowisko szefowej tej komisji wywołało sporo kontrowersji. - Musimy pamiętać, że podział komisji w Sejmie wypada z parytetu, ale oczywiście nie mieliśmy wpływu na to, kogo Lewica na szefa tej komisji da - zaznaczył. - Mówiliśmy od jakiegoś czasu, że nic nie jest dane raz na zawsze. Potrafimy przyznać się do błędu - podkreślił Fogiel. Jak zapowiedział, PiS będzie starało się rozwiązać tę sytuację tak, aby z jednej strony ""nie odbiło się to awanturą w parlamencie"", a z drugiej - aby wziąć pod uwagę wrażliwość osób, którym leżą na sercu tradycyjne wartości. Dopytywany, czy PiS złoży wniosek o odwołanie Biejat z funkcji szefowej komisji lub czy zwróci się do Lewicy o zmianę na tym stanowisku, odparł, że rozważone zostaną różne scenariusze. - Nie chcemy wywoływać wojny. Ważny jest efekt - powiedział Fogiel. Wiceszef Ministerstwa Sprawiedliwości Michał Wójcik pytany w radiowej Jedynce, czy słowa Kaczyńskiego o Biejat rozumie jako zapowiedź zmiany na stanowisku szefa komisji, Wójcik odparł: ""mam nadzieję"". - Zresztą my jako Solidarna Polska, czyli część Zjednoczonej Prawicy, złożyliśmy pismo, żeby jednak rozważyć odwołanie pani przewodniczącej. To wynika z tego, jaki charakter ma ta komisja - jedna z ważniejszych komisji - ale przede wszystkim też z wypowiedzi pani przewodniczącej. Ja miałem okazję zapoznać się z kilkoma takimi wypowiedziami, są one szokujące - powiedział. Zdaniem wiceministra sprawiedliwości taka osoba na stanowisku szefa tej komisji to ""nie jest dobry pomysł"". - Ja wiem, że parytet musi być, i to jest rzecz oczywista - powiedział, dodając jednak, że otwarte pozostaje pytanie, czy rzeczywiście na czele Komisji Polityki Społecznej i Rodziny powinien stać ""bardzo kontrowersyjny polityk"". Magdalena Biejat z Lewicy Razem została wybrana na przewodniczącą sejmowej Komisji Polityki Społecznej i Rodziny. Po wyborze prezydium sejmowej komisji rodziny na PiS spadła fala krytyki. Z decyzją o udzieleniu poparcia Magdalenie Biejat nie zgadzają się sami politycy PiS, jak i jego koalicjanci. Marszałek Sejmu Elżbieta Witek w rozmowie z dziennikarzami stwierdziła, że jeżeli w komisji będzie się działo ""coś złego"", to PiS rozważy odwołanie Biejat z funkcji przewodniczącej komisji. - W Sejmie znalazło się ugrupowanie Lewicy, która lansuje model destrukcji rodziny. Poważnym błędem było oddanie im komisji ds. rodziny. Oddajemy im najważniejszy dla nas symbol - stwierdziła Beata Szydło, krytycznie odnosząc się do decyzji własnej partii. Podobne stanowisko prezentuje Solidarna Polska Zbigniewa Ziobry, która chce odwołania przewodniczącej Magdaleny Biejat z SLD. Kandydaturę Biejat na przewodniczącą sejmowej Komisji Polityki Społecznej i Rodziny w głosowaniu poparło 25 posłów, przeciw było trzech, czterech wstrzymało się od głosu. Biejat w ławach poselskich zasiada pierwszy raz. Z wykształcenia jest socjolożką. Pracowała jako tłumaczka literatury hiszpańskojęzycznej. W Fundacji ""Stocznia"" zajmowała się m.in. badaniami społeczeństwa obywatelskiego i oceną skuteczności działań podejmowanych przez organizacje pozarządowe i urzędy. Od 2015 r. jest członkinią Lewicy Razem. W wyborach do parlamentu startowała z okręgu warszawskiego z listy SLD.",Magdalena Biejat,
https://wiadomosci.onet.pl/kraj/premier-horala-zostanie-pelnomocnikiem-rzadu-ds-centralnego-portu-komunikacyjnego/tb6yflb,Morawiecki: Horała zostanie pełnomocnikiem rządu ds. Centralnego Portu Komunikacyjnego,"Pełnomocnikiem rządu ds. Centralnego Portu Komunikacyjnego zostanie Marcin Horała - powiedział w rozmowie z tygodnikiem ""Sieci"" premier Mateusz Morawiecki. Jak dodał, teraz potrzebny jest tam polityk, który będzie miał siłę polityczną konieczną na tym etapie projektu CPK. Obecny pełnomocnik Mikołaj Wild mówił dziś w wywiadzie dla ""Rzeczpospolitej"", że będzie się ubiegał o stanowisko prezesa spółki CPK.","- Nad budową Centralnego Portu Koniunkcyjnego pracujemy intensywnie, wszystko idzie zgodnie z harmonogramem. Wchodzimy w etap, w którym - wiem z doświadczenia - zaczną się mnożyć rzucane pod nogi kłody, pojawiać różne naciski. Dlatego podjąłem decyzję, że pełnomocnikiem rządu ds. Centralnego Portu Komunikacyjnego zostanie Marcin Horała - powiedział Morawiecki w rozmowie z ""Sieci"". Jak dodał, bardzo docenia to, co zrobił wiceminister infrastruktury, pełnomocnik rządu ds. CPK Mikołaj Wild, ale - jak mówi szef rządu - widzi konieczność zmiany, ""by te rysujące się na horyzoncie przeszkody nas nie zatrzymały"". - Teraz potrzebny jest tam polityk, który będzie miał siłę polityczną konieczną na tym etapie - powiedział Morawiecki. POLECAMY: Kto zyska, a kto straci na budowie CPK i co dalej z Okęciem? - Doszliśmy do przełomowego momentu – mówił w dzisiejszym wydaniu ""Rzeczpospolitej"" Mikołaj Wild, pełnomocnik rządu ds. budowy CPK. Dodał, że funkcji sponsora projektu CPK i kierownika merytorycznego nie może dłużej pełnić jedna i ta sama osoba. Na pytanie ""Rz"", czy nie będzie już pełnomocnikiem ds. budowy Centralnego Portu Komunikacyjnego, stwierdził projekt CPK rozwinął się już na tyle, że funkcji sponsora projektu i kierownika merytorycznego nie może dłużej pełnić jedna i ta sama osoba. - Do roli ""sponsora"" projektu potrzebujemy pełnokrwistego polityka - powiedział. - Doszliśmy w tym projekcie do przełomowego momentu. Z jednej strony określiliśmy kluczowe parametry Portu Solidarność, wytyczyliśmy przebieg linii kolejowych prowadzących do CPK, przygotowaliśmy projekt rządowego planu wieloletniego, który zapewni inwestycji stabilne finansowanie. Zbudowaliśmy międzynarodowe i branżowe poparcie, prowadzimy dialog z mieszkańcami. Ale od tego, co będzie się działo w ciągu najbliższego roku – dwóch lat, zależy powodzenie całej inwestycji. Musimy ruszyć na szeroką skalę z badaniami środowiskowymi na terenie całej Polski, a także wybrać spośród najlepszych portów lotniczych świata doradcę strategicznego. Mieszkańcy oczekują, że niebawem będziemy gotowi do rozpoczęcia dobrowolnych wykupów gruntów - mówił Wild. W jego ocenie, jeżeli wszystko się powiedzie, to w trakcie tej kadencji Sejmu koparki i buldożery wjadą na budowę Portu Solidarność i nowych tras kolejowych. Gazeta zapytała pełnomocnika rządu, czy jego zdaniem CPK jest projektem politycznym. - Oczywiście! W najlepszym znaczeniu tego słowa. CPK jest projektem, który może przeobrazić całe sektory gospodarki. CPK rozumiany inaczej niż game changer nie ma sensu. Potrzebny jest nie tylko silny, merytoryczny zespół, ale także zasoby, do których dostęp mają tylko politycy. Znając mojego następcę, jestem przekonany, że podoła temu zadaniu - powiedział.",Marcin Horała,
https://wiadomosci.onet.pl/kraj/13-emerytura-kiedy-bedzie-wyplacona/kd7yx4d,13. emerytura elementem kampanii Andrzeja Dudy. Wypłacą ją tuż przed wyborami,"PiS podjęło już decyzję, że przyszłoroczna 13. emerytura nie będzie wypłacona w marcu wraz z coroczną waloryzacją emerytur i rent, lecz tuż przed datą wyborów prezydenckich - czytamy w dzisiejszej ""Gazecie Wyborczej"".","Jak mówi gazecie informator ""związany z rządem"", dodatkowe świadczenie mogą być wypłacane w miesiącu wyborów albo w miesiącu poprzedzającym wybory prezydenckie. Dziennik przypomina, że w kampanii mówiono o wypłacie ""trzynastki"" w marcu. Gazeta podkreśla, że PiS chodzi o to, by wyborcy nie zapomnieli, kto przyznał im pieniądze i oddali głos na Andrzeja Dudę. ""Podobny manewr rząd zastosował w tym roku, gdy po raz pierwszy wypłacił 13. świadczenie w maju, tuż przed wyborami do europarlamentu"" - zaznacza ""Gazeta Wyborcza"". Dalej czytamy, że 14. emerytura dla najbiedniejszych będzie jednorazowym świadczeniem. - Najwyraźniej PiS zdał sobie sprawę, że wydatek 20 mln zł co roku na 13. i 14. emeryturę byłby zabójczy dla budżetu, i stąd korekta wyborczych obietnic - mówi gazecie dr Antoni Kolek, prezes Instytutu Emerytalnego.",Prezydent Andrzej Duda,
https://wiadomosci.onet.pl/kraj/sondaz-prezydencki-jaskowiak-z-mniejszym-poparciem-od-kidawy-blonskiej/yd442kc,Sondaż prezydencki: Jaśkowiak z mniejszym poparciem od Kidawy-Błońskiej,"Najnowszy sondaż przed wyborami prezydenckimi wskazuje, że gdyby nominację PO do startu uzyskał Jacek Jaśkowiak, to w wyborach osiągnąłby gorszy wynik od Małgorzaty Kidawy-Błońskiej. Badanie przeprowadzono na zlecenie ""Dziennika Gazety Prawnej"" i RMF FM.","W sondażu przedstawiono respondentom dwie możliwe listy kandydatów. Na pierwszej znaleźli się Andrzej Duda (który uzyskał 46,2 proc. poparcia), Małgorzata Kidawa-Błońska (23,3 proc.), Adrian Zandberg (9,1 proc.), Władysław Kosiniak-Kamysz (8,2 proc.) oraz Janusz Korwin-Mikke (3,3 proc.). Na drugiej liście Kidawę-Błońską zastąpił Jacek Jaśkowiak, zaś Zandberga - Robert Biedroń. W drugiej wersji Andrzej Duda otrzymałby w pierwszej turze 43,5 proc., Jaśkowiak 16,3 proc., Kosiniak-Kamysz 15 proc., Biedroń 5,3 proc. i Korwin-Mikke 4,7 proc. Okazało się, że wyniki Małgorzaty Kidawy-Błońskiej i Adriana Zandberga są znacznie lepsze, niż konkurencyjnych kandydatów - Jaśkowiaka i Biedronia. W sondażu pytano także o drugą turę wyborów. Gdyby z Dudą mierzyła się Kidawa-Błońska obecny prezydent mógłby liczyć na poparcie 47,6 proc. wyborców, zaś kandydatka KO na 38,9 proc. Gdyby do drugiej tury przeszedł Jaśkowiak na Dudę głos oddałoby 47,2 proc. badanych, zaś na obecnego prezydenta Poznania - 30,03 proc.","Małgorzata Kidawa-Błońska, Jacek Jaśkowiak",
https://wiadomosci.onet.pl/kraj/afera-srebrna-co-jaroslaw-kaczynski-zeznal-w-prokuraturze-ws-dwoch-wiez/1gsgsp0,Co Jarosław Kaczyński zeznał w prokuraturze ws. dwóch wież i afery Srebrnej?,"Jarosław Kaczyński nie miał wpływu na działania spółki Srebrna, do budowy dwóch wież w centrum Warszawy miał nakłaniać go sam Birgfellner, a zerwanie współpracy miało nastąpić po tekstach ""Wyborczej'. Tak przynajmniej twierdził prezes PiS przed prokuratorem. Zeznania nie współgrają z nagraniami ujawnionymi przez Birgfellnera. Ale prokurator nie dopytywała o nieścisłości, a niektóre wątki pominięto, jak np. kwestię ""koperty dla księdza"".","Dzisiejsza ""Gazeta Wyborcza"" ujawnia, co prezes Jarosław Kaczyński zeznał w sprawie dwóch wież i spółki Srebrna. Przesłuchanie prezesa PiS odbyło się 27 czerwca 2019 r. Fragmenty przesłuchania i jego omówienie są częścią postanowienia prokuratury o odmowie wszczęcia śledztwa w sprawie oszustwa. Zawiadomienie złożył Gerald Birgfellner, austriacki biznesmen spowinowacony z Kaczyńskim, który twierdzi, że prezes PiS zlecił mu prace projektowe dwóch wież Srebrna Tower w centrum Warszawy, a następnie za nie nie zapłacił. Prokurator Śpiewak odmówiła wszczęcia w tej sprawie śledztwa. Skąd zatem przesłuchanie Kaczyńskiego? Prezes PiS pozwał redakcję ""Wyborczej"" po tym, gdy opisała aferę Srebrna i to w tej sprawie złożył zeznania. Prokurator Śpiewak wykorzystała je, by uzasadnić swoją decyzję o umorzeniu sprawy przeciwko Kaczyńskiemu. Gerald Birgfellner zaczął nagrywać Kaczyńskiego latem 2018 r. Na nagraniach prezes PiS podkreśla, że to on jest osobą decyzyjną w spółce Srebrna. ""Srebrna, czyli ja"", ""Ta robota jest robiona dla nas, znaczy dla Srebrnej"", ""Ta robota była robiona dla nas i wiem, że trzeba zapłacić"" - przypomina ""Gazeta Wyborcza"". Tymczasem przed prokuratorem Kaczyński mówi, że do inwestycji namówił go Birgfellner, a zasiadający we władzach spółki Srebrna ""nie są skłonni wykonywać poleceń innych osób na zasadzie autorytetu"". Jest to sprzeczne z wcześniejszymi wypowiedziami b. prezesa spółki Kazimierza Kujdy, który mówił: ""Wszystko [musiało się dziać] za zgodą pana Kaczyńskiego"". Dodatkowo Kaczyński miał pełnomocnictwo od swojej sekretarki Barbary Skrzypek, które ma udziały w Srebrnej, do reprezentowania jej na nadzwyczajnym zgromadzeniu wspólników spółki. Jak podkreśla gazeta, prokurator nie zajęła się tą sprzecznością. Kaczyński nie był również pytany o spotkanie w siedzibie PiS z prezesem banku Pekao SA Michałem Krupińskim. Bank miał udzielić kredytu na finansowanie budowy dwóch wież. Kaczyński twierdzi, że nie on podejmował decyzję o zaciągnięciu kredytu 300 mln euro, chociaż stoi to w jawnej sprzeczności z dokumentami - podaje ""Gazeta Wyborcza"". Prezes PiS przed prokuratorem twierdził, że zakończył ""przedsięwzięcie z udziałem Birgfellnera"", ponieważ pojawiły się zapowiedzi, że nie uzyska zgody na budowę od władz Warszawy, ""po tym jak sprawa stała się znana dzięki artykułowi »Gazety Wyborczej«"". Ale pierwszy z serii tekstów dziennika o aferze Srebrnej ukazał się 19 października 2018 r., a współpraca z Birgfellnerem została zerwana w lipcu. Dopiero wtedy, gdy austriacki biznesmen usłyszał, że za 14 miesięcy prac przy projekcie ""nie dostanie ani złotówki"", zaczął nagrywać prezesa PiS. Jak podkreśla gazeta, w dokumencie z przesłuchania prokuratura całkowicie zdejmuje odpowiedzialność z Jarosława Kaczyńskiego. Podczas przesłuchania nie pada też pytanie o ""kopertę dla księdza"". Jak zeznał Birgfellner, Kaczyński nakłonił go do przekazania 50 tys. zł dla byłego już księdza Rafała Sawicza, co miało być ceną za jego podpis pod uchwałą pozwalającą na rozpoczęcie inwestycji.",Jarosław Kaczyński,
https://wiadomosci.onet.pl/kraj/mateusz-morawiecki-w-wywiadzie-dla-sieci-o-tarciach-w-obozie-zjednoczonej-prawicy/ws0x5st,"Mateusz Morawiecki w wywiadzie dla ""Sieci"" o tarciach w obozie Zjednoczonej Prawicy","Zjednoczona Prawica to koalicja, która szanuje wolność słowa i poglądów - powiedział premier Mateusz Morawiecki w wywiadzie dla ""Sieci"". Według szefa rządu, dla Porozumienia najważniejsze są sprawy przedsiębiorców, dla Solidarnej Polski - wymiar sprawiedliwości, a dla PiS - wszystko.","Premier wypowiedział się m.in. na temat Zjednoczonej Prawicy. Jak zaznaczył, nie wszyscy ""oczywiście mamy identyczne zdanie w każdej sprawie, bo to jednak koalicja, która szanuje wolność słowa i poglądów"" - powiedział. - Dla Porozumienia najważniejsze są kwestie związane z przedsiębiorcami, dla Solidarnej Polski - usprawnienie wymiaru sprawiedliwości. Dla Prawa i Sprawiedliwości ważne jest... wszystko. Razem uda nam się naprawić jeszcze wiele, wiele polskich spraw - podkreślił szef rządu. Morawiecki został także zapytany o plany PiS na nową kadencję. - Na pewno fundamentem naszej polityki pozostaje dbałość o podstawowe wartości założycielskie, takie jak miłość do rodziny, szacunek do naszego dziedzictwa historycznego, pragnienie silnego państwa - wskazał. Według premiera, rozwój Polski próbują zakłócić skrajności. - Z jednej strony są to apologeci jakiejś rewolucji ideologicznej, którzy chcą uderzyć w rodzinę – czyli fundament polskiego życia społecznego – która najlepiej przechowuje i przekazuje najważniejsze wartości i zasady. Z drugiej strony mamy skrajności szowinistyczno-nacjonalistyczne, zaskakująco w wielu wymiarach bliskie celom polityki rosyjskiej- wyjaśnił. POLECAMY: Exposé premiera Morawieckiego. Polacy zapamiętali ""normalność"" i 13. emerytury Jak zaznaczył, obóz rządzący odrzuca obie te skrajności. - Odwołujemy się do solidaryzmu społecznego, do chrześcijańskiej myśli społecznej. To tam są źródła troski o godność człowieka, o to, by nikt nie był wykorzystywany, lekceważony, zdany jedynie na siebie - dodał Morawiecki. Premier odniósł się również do kwestii nadchodzących wyborów prezydenckich. W tym kontekście ocenił, że prezydent Andrzej Duda jest doświadczonym politykiem i wie, że nie można lekceważyć kontrkandydatów. - Nikt już w Polsce nie odważy się powiedzieć, że nie ma z kim przegrać. Trzeba walczyć. To polityk niezwykle skuteczny - powiedział Morawiecki. - To jest prezydent, który nigdy nie zapomniał o wyborcach, miał czas dla każdej grupy społecznej – objechał, jak obiecał, cały kraj. Także na prace rządu patrzy uważnie i jeśli uzna za słuszne, interweniuje. Trzymam więc mocno kciuki za pana prezydenta - dodał premier.",Mateusz Morawiecki,
https://wiadomosci.onet.pl/kraj/sondaz-pis-traci-zyskuja-lewica-i-konfederacja-ko-w-miejscu/8mv9rnm,"Sondaż: PiS traci, zyskują Lewica i Konfederacja","Prawo i Sprawiedliwość może liczyć na poparcie w wysokości 40 proc., czyli o dwa punkty proc. mniej niż w poprzednim badaniu. Wyniki poprawiły za to Lewica i Konfederacja - wynika z sondażu pracowni Social Changes przeprowadzonego dla portalu wPolityce.pl.","Za PiS-em drugie miejsce niezmiennie zajmuje Koalicja Obywatelska, na którą chce głosować 25 proc. badanych - tyle samo ile w poprzednim sondażu tej pracowni. Podium zamyka Lewica z wynikiem 17 proc. - o dwa punkty proc. więcej niż ostatnio. Czwarta Konfederacja uzyskała poparcie 9 proc. (w poprzednim sondażu 8 proc.), a piąte PSL 8 proc. (poprzednio 9 proc.). Sondaż przeprowadzono metodą CAWI w dniach 15-19 listopada na ogólnopolskiej reprezentatywnej grupie 1029 osób.",Posiedzenie Sejmu,
https://wiadomosci.onet.pl/kraj/sledzinska-katarasinska-nie-mam-nic-wspolnego-z-decyzja-marszalek-sejmu-ws-glosowania/hr5bnqx,Śledzińska-Katarasińska: nie mam nic wspólnego z decyzją marszałek Sejmu ws. głosowania nad KRS,"Posłanka KO Iwona Śledzińska-Katarasińska przekonuje, że nie było jej wśród osób proszących marszałek Elżbietę Witek o anulowanie głosowania nad kandydatami do KRS. Na jej przykład powoływał się premier Mateusz Morawiecki oraz rzeczniczka PiS Anita Czerwińska.","""Trzeba anulować, bo my przegramy"" - to słowa, które wywołały burzę w Sejmie. Według ustaleń Kamila Dziubki wypowiedziała je posłanka Joanna Borowiak z PiS. Po ich usłyszeniu marszałek Elżbieta Witek przerwała głosowanie w sprawie wyboru członków Krajowej Rady Sądownictwa. Jak tłumaczyła zrobiła to ""ze względu na prośby opozycji"". ""W związku z powtarzającymi się informacjami jakobym była jedną z osób proszących panią marszałek Witek o anulowanie pierwszego głosowania nad kandydatami do KRS kategorycznie wyjaśniam: popełniłam błąd w tym głosowaniu przedwcześnie kończąc procedurę, ale nie zwracałam się o jej unieważnienie z powodu kłopotów technicznych, a jedynie przyznając się do błędu pytałam czy ja - jako że głosowanie ciągle trwało - mogę do niego powrócić. Pani marszałek z uśmiechem odpowiedziała, że jest to niemożliwe"" - napisała posłanka KO w sobotę w przesłanym oświadczeniu. Jak zaznaczyła, ""spodziewając się takiej odpowiedzi spokojnie wróciła na miejsce"". ""Tym samym nie mam nic wspólnego z późniejszym rozwojem wydarzeń i decyzją Pani Marszałek. Regulamin Sejmu nie pozostawia wątpliwości. Powtórne głosowanie może się odbyć po ogłoszeniu wyników i ewentualnym przyjęciu udokumentowanego i podpisanego przez 30 posłów wniosku o reasumpcję"" - podkreśliła Śledzińska-Katarasińska. Podczas piątkowej sesji pytań i odpowiedzi (Q&A) na Facebooku o czwartkowe głosowania ws. wyboru posłów do KRS był pytany premier Mateusz Morawiecki. - Z wczorajszymi głosowaniami było bardzo prosto - ocenił premier. - Zwykle głosuje się czerwony lub zielony (przycisk) - za lub przeciw. Jedno głosowanie było troszeczkę bardziej skomplikowane, wybór czterech osób z sześciu, tam trzeba było naciskać ileś sekwencji guzików, co posłowie robią rzadko - mówił szef rządu. Relacjonował, że zarówno posłowie opozycji, jak i koalicji rządzącej podchodzili do marszałek Sejmu, zwracając uwagę, że ""coś jest nie tak"". Premier stwierdził, że nieprawidłowości zgłosiła m.in. posłanka Śledzińska-Katarasińska. Głosy o niedziałających kartach - mówił Morawiecki - można było usłyszeć od posłów opozycji siedzących na końcu sali posiedzeń. Podobnie sprawę czwartkowego głosowania relacjonowała rzeczniczka PiS Anita Czerwińska. Przekonywała, że marszałek podejmując decyzję o anulowaniu głosowania w sprawie wyboru kandydatów do Krajowej Rady Sądownictwa nie znała wyniku głosowania, bo nie ma nawet takich możliwości technicznych. - Na sali zapanował chaos, część urządzeń do głosowania nie działała w sposób prawidłowy, a wezwania do powtórnego głosowania padały ze wszystkich stron sali, w tym np. ze strony pani poseł Śledzińskiej-Katarasińskiej, która mówiła o pomyłce; w tej sytuacji marszałek Sejmu podjęła decyzję o anulowaniu trwającego głosowania - podkreśliła rzecznik PiS. - Ostateczny wynik głosowania był jednoznaczny i wskazywał wolę Sejmu. Podobna sytuacja miała miejsce wcześniej, przy 49. głosowaniu, gdy poseł Michał Szczerba trzykrotnie zgłaszał awarię - dodała Czerwińska. Źródło: PAP, Onet",Iwona Śledzińska-Katarsińska wydała oficjalne oświadczenie,
https://wiadomosci.onet.pl/kraj/jacek-wilk-chcielismy-byc-ladniejsza-wersja-pis/p22v4tr,Jacek Wilk: chcieliśmy być ładniejszą wersją PiS,"Były poseł Kukiz'15 Jacek Wilk, obecnie członek Konfederacji, skomentował w rozmowie z ""Rzeczpospolitą"" strategię polityczną Klubu Kukiz'15. Jak czytamy w dzienniku, jego kierownictwo było od początku nastawione na ""ciche wspieranie PiS-u"".","Jak powiedział Jacek Wilk, osobiście był temu przeciwny, co jego zdaniem mogło ""leżeć u podłoża niechęci Pawła Kukiza"" do jego osoby. ""Doktryna polityczna Pawła i jego najbliższych współpracowników była następująca: teraz jesteśmy opozycją, a w następnej kadencji będziemy w koalicji rządzącej. Odnosiłem wrażenie, że kilka osób z Pawłem na czele już się widziało w tej koalicji, na różnych posadach, i to chyba przewróciło im w głowach"" - powiedział poseł w rozmowie z ""Rzeczpospolitą"". Wilk zdradził, że ""we wszystkich kluczowych głosowaniach dostawali polecenie wspierania PiS"". ""Jednocześnie udawaliśmy opozycyjność, bo chcieliśmy być ładniejszą wersją PiS. Efekt był taki, że Paweł lawirował, robił dziwne szpagaty, ale wszyscy widzieli, że zmierza w kierunku PiS"" - skomentował dla ""Rz"".",Jacek Wilk,
https://wiadomosci.onet.pl/tylko-w-onecie/patryk-jaki-o-tym-czy-poparlby-cala-trojke-kandydatow-pis-do-tk-nad-jedna-z-osob/364gden,"Patryk Jaki o tym, czy poparłby całą trójkę kandydatów PiS do TK: nad jedną z osób bardzo poważnie bym się zastanawiał","Czy Patryk Jaki z czystym sumieniem zagłosowałby za Stanisławem Piotrowiczem, Krystyną Pawłowicz i Jakubem Steliną do Trybunału Konstytucyjnego? - Za dwoma kandydatami bym zagłosował, nad jednym bym się zastanawiał - mówi Patryk jaki w ""Onet Opinie"". Gość Andrzeja Gajcego nie chce jednak zdradzić, o którego chodzi.","- Nad jedną z tych osób bardzo poważnie bym się zastanawiał, bo mam swoje doświadczenia z nią, ale nie powiem, jaka to jest osoba, bo teraz to w niczym nie pomoże - przekonuje polityk. Patryk Jaki mówi o ""hipokryzji elit III RP"" w podejściu do ludzi, którzy piastowali stanowiska w PRL-u. Jego zdaniem jest ona widoczna w przypadku postaci Stanisława Piotrowicza.",,
https://wiadomosci.onet.pl/kraj/grupinski-o-prawyborach-w-po-debata-przedwyborcza/9v32r22,Grupiński: nowy szef PO będzie wybrany do końca stycznia,"Szef komisji wyborczej PO poseł Rafał Grupiński poinformował, że zamiast trzech, będzie tylko jednak debata kandydatów w prezydenckich prawyborach w PO - Małgorzaty Kidawy-Błońskiej i Jacka Jaśkowiaka. Według Grupińskiego, nowy szef PO będzie wybrany do końca stycznia.","Grupiński pytany w radiu RMF FM, czy będą trzy debaty kandydatów w prawyborach, jak pierwotnie planowano, poinformował, że będzie tylko jedna. - Po rozmowach z kandydatami uznaliśmy, że po pierwsze oboje będą bez wątpienia spotykać się w regionach z naszymi członkami, by przekonać ich do siebie przed konwencją krajową - wyjaśnił. Przypomniał też, że 14 grudnia odbędzie się konwencja krajowa PO, gdzie kandydaci będą się prezentować, ale już bez debaty. Pytany o rolę, jaką widzi Platforma dla Donalda Tuska w przyszłej kampanii wyborczej kandydata PO na prezydenta, Grupiński przyznał, że bardzo liczy, iż w grudniu Tusk ""trochę mocniej się włączy w politykę krajową"". - Liczę bardzo, że nasz kandydat, nasza kandydatka, ta osoba, która wygra prawybory, będzie miała wsparcie Donalda Tuska w kampanii - dodał. Po uwadze, że sam Donald Tusk przyznał, iż ""ciągnie się za nim cień niepopularnych decyzji, podejmowanych w czasie, kiedy był premierem"", Grupiński był pytany, czy wsparcie byłego premiera naprawdę pomoże w tej kampanii. - Jestem przekonany, że pomoże, bo to jest tak, że wsparcie to jest coś innego, niż start osobisty - stwierdził. Podkreślił, że do wygrania wyborów trzeba mieć 51 proc. głosów poparcia, a więc - jak zaznaczył - ""trzeba sięgnąć szeroko poza obecny elektorat Platformy"". Wskazał też na konieczność ""maksymalnej mobilizacji"" elektoratu PO. - A wtedy słowo Donalda Tuska jest zawsze wzmacniające - dodał. Pytany, czy podziela wiarę lidera PO Grzegorza Schetyny w możliwość wygrania wyborów prezydenckich przez kandydata opozycji, Grupiński odparł, że ""po sukcesie w tak trudnym Senacie, wstąpiła wiara w dużej części elektoratu, że jest szansa na kolejny sukces, tym razem w wyborach prezydenckich"". Na pytanie, czy kandydat PO na prezydenta powinien powalczyć o fotel przewodniczącego PO, Grupiński ocenił, że ""nie powinno się tych dwóch rzeczy łączyć"", gdyż po prawyborach w PO, od piętnastego grudnia, powinna ruszyć, nieformalna jeszcze kampania wyborcza. Przekonywał, że nie warto, aby osoba wybrana do kandydowania skupiała się na sporze wewnętrznym o to, kto ma rządzić partią. Pytany, kiedy ruszą i jak będą zorganizowane wybory przewodniczącego PO, Grupiński poinformował, że 14 grudnia - przy okazji konwencji krajowej - zbierze się też Rada Krajowa PO i zdecyduje o terminach w wyborach wewnętrznych. - I zapewne ten terminarz będzie wyznaczony na styczeń, tak żeby do końca stycznia, te rozstrzygnięcia nastąpiły - dodał. Odnosząc się do przyszłości PO, Grupiński zaznaczył, że Platforma jest teraz największą siłą opozycyjną, współtworzy Koalicję Obywatelską i organizuje prawybory na kandydata na prezydenta. - Podążamy swoim szlakiem, mamy nadzieję odnieść sukces, a także planujemy po wyborach prezydenckich, ja taką rzecz proponuję - taką dużą konwencję programową Platformy. Pytany, kiedy miałaby się odbyć, odparł: ""mam nadzieję, że w czerwcu"". Pytany, czy PO złożyła już doniesienie do prokuratury ws. nocnego głosowania w czwartek w Sejmie nad wyboru posłów-członków KRS, Grupiński odparł, że przygotowany został wniosek o odwołanie Elżbiety Witek z funkcji marszałek Sejmu. - Nasi prawnicy pracują nad wnioskami - dodał. Zastrzegając, że jest to jego osobisty pogląd, Grupiński stwierdził, że Platforma powinna ""rozważyć kwestię skierowania do prokuratury zachowania"" prezesa PiS Jarosława Kaczyńskiego podczas czwartkowego głosowania. Pytany, o jakie konkretnie zachowanie chodzi, poseł KO odpowiedział, że ""ze względu na to słowo 'anuluj', skierowane do pani marszałek przez prezesa partii"". Dopytywany co PO chciałaby zarzucić Kaczyńskiemu w ewentualnym doniesieniu do prokuratury, Grupiński odparł: ""ja bym powiedział, że sprawstwo kierownicze w popełnieniu przestępstwa przez złamanie regulaminu przez panią marszałek"".",Rafał Grupiński,
https://wiadomosci.onet.pl/kraj/beata-szydlo-krytykuje-pis-za-oddanie-komisji/lwns7yt,Beata Szydło jak partia Ziobry. Krytykuje PiS za oddanie Lewicy komisji ds. rodziny,"- W Sejmie znalazło się ugrupowanie Lewicy, która lansuje model destrukcji rodziny. Poważnym błędem było oddanie im komisji ds. rodziny. Oddajemy im najważniejszy dla nas symbol - stwierdziła Beata Szydło, krytycznie odnosząc się do decyzji własnej partii. Podobne stanowisko prezentuje Solidarna Polska Zbigniewa Ziobry, która chce odwołania przewodniczącej Magdaleny Biejat z SLD.","Była premier, a obecnie europoseł PiS, zabrała głos podczas konferencji ""Od tolerancji do despotyzmu. Lewicowy marsz na Polskę"", organizowanej przez europosła PiS Ryszarda Legutkę w siedzibie Zgromadzenia Księży Misjonarzy w Krakowie. W jej ocenie błędem było oddanie Lewicy przewodnictwa Komisji Polityki Społecznej i Rodziny w Sejmie. Przewodniczącą tej komisji została wiceszefowa Klubu Lewicy Magdalena Biejat. Szydło stwierdziła, że ugrupowania lewicowe prezentują ""model destrukcji rodziny"". Była premier przypomniała, że w Parlamencie Europejskim nie została wybrana na przewodniczącą Komisji ds. Zatrudnienia i Spraw Społecznych ze względu na swoje poglądy. - W Polsce, gdzie głosami Polaków rządzi Prawo i Sprawiedliwość, komisją rodziny może kierować Lewica. A w europarlamencie – dla konserwatywnego polityka miejsca nie ma. Tak wygląda tolerancja - stwierdziła. We wtorek Solidarna Polska zawnioskowała do klubu parlamentarnego PiS o odwołanie Magdaleny Biejat z funkcji przewodniczącej komisji. Jak uzasadnił rzecznik tej partii Jan Kanthak, pełnienie przez poseł tej funkcji to kpina z państwa i obywateli. Solidarna Polska nie zgadza się, by ""ideologie, eksperymenty społecznej inżynierii, uderzały w podstawy naszej cywilizacji, tradycji i tożsamości"". Rzecznik PiS Radosław Fogiel w rozmowie z portalem Gazeta.pl zapewniał, że partia nie zmieni swojej decyzji w tej sprawie. - Nasze stanowisko jest niezmienne: szanujemy zwyczaje parlamentarne, w których część komisji przypada opozycji - przekazał. - Rozumiem apel Solidarnej Polski, ale myślę, że takie sprawy powinniśmy najpierw omawiać wewnętrznie - dodał. Źródło: PAP, Gazeta.pl",Beata Szydło,
https://wiadomosci.onet.pl/tylko-w-onecie/jacek-jaskowiak-mam-w-rzadzie-pis-partnera/2thmhf3,Jacek Jaśkowiak: mam w rządzie PiS partnera,"Jacek Jaśkowiak był gościem Marcina Zawady. Prezydent Poznania mówił m.in. o zgłoszeniu swojej kandydatury w prawyborach prezydenckich PO. Czy jako głowa państwa wetowałby projekty PiS? - To kwestia rozsądnej współpracy, która polega na tym, iż nie jest to wetowanie i negowanie czegokolwiek co robi PiS. Dziś pokazuję to w zakresie współpracy z panią minister Emilewicz. Wreszcie mam po stronie rządu PiS rozmówcę czy partnera, z którym mogę się nie zawsze zgadzać, ale z którym jestem zdeterminowany, żeby zrealizować takie projekty jak budowa szpitala klinicznego - mówił.",,,
https://wiadomosci.onet.pl/kraj/jaroslaw-kaczynski-o-glosowaniu-ws-krs-i-decyzji-elzbiety-witek/g1l31rv,Jarosław Kaczyński komentuje głosowanie ws. KRS,Marszałek Sejmu Elżbieta Witek podjęła po długim zastanawianiu się właściwą decyzję - oświadczył szef PiS Jarosław Kaczyński pytany o przebieg czwartkowego głosowania w sprawie wyboru przez Sejm członków Krajowej Rady Sądownictwa.,"- Nawet najbardziej przenikliwy i jednocześnie gotowy do stawiania zarzutów prokurator nie może dopatrzyć się żadnego przestępstwa w sprawie czwartkowego głosowania kandydatów do KRS; żadnego przestępstwa nie było - ocenił Kaczyński. Głosowanie, które miało miejsce w czwartek w nocy miało burzliwy przebieg; zostało powtórzone, posłowie opozycji zarzucali, że doszło do oszustwa. Na członków KRS wybrani zostali posłowie PiS Marek Ast, Arkadiusz Mularczyk, Bartosz Kownacki i Kazimierz Smoliński. - Pani marszałek podjęła po długim zastanawianiu się właściwą decyzję, bo rzeczywiście, jeśli spojrzeć na to z jej punktu widzenia - widziała salę, słyszała to, co mówią do niej posłowie z różnych stron - to były podstawy do tego, że to głosowanie nie oddaje po prostu woli Sejmu, a to jest podstawa do decyzji marszałka - powiedział Kaczyński w TVP Info zapytany co wydarzyło się podczas głosowania, które ostatecznie zostało anulowane przez marszałek Witek. Szef PiS zaznaczył, że marszałek Sejmu ma prawo podjąć decyzję o anulowaniu głosowania. - Nic innego się tutaj nie stało. Oczywiście opozycja próbuje z tego zrobić jakąś, jak to oni zwykle nazywają, aferę, a tak naprawdę nie stało się nic nadzwyczajnego - powiedział Kaczyński. Dodał przy tym, że ""jedno czy dwa głosowania przedtem pani marszałek trzykrotnie przerywała głosowanie ze względu na jednego posła"". Stwierdził ponadto, że Witek nie znała wyniku głosowania i ""postanowiła zrobić to jeszcze raz"". - Sejm jest w dużej części nowy, to głosowanie nie jest skomplikowane, ale okazuje się, że dla pewnych posłów powodowało ono pewne trudności i w związku z tym trzeba było - można powiedzieć - zrobić próbę, a dopiero później był finał w drugim głosowaniu. I ten finał pokazał, jaki jest rzeczywisty rozkład sił - powiedział szef PiS. ""Trzeba anulować, bo my przegramy"" - to słowa, które wywołały burzę w Sejmie. Według ustaleń Kamila Dziubki wypowiedziała je posłanka Joanna Borowiak z PiS. Po usłyszeniu tych słów marszałek Witek przerwała głosowanie w sprawie wyboru członków KRS. W drugim podejściu większość uzyskało wszystkich czterech posłów zgłoszonych przez partię rządzącą. W związku z tym, że każdy poseł mógł wybrać czterech spośród sześciu kandydatów, zastosowano metodę wielokrotnego wyboru na sejmowych urządzeniach do głosowania. Witek szczegółowo tłumaczyła, jak używać ""czerwonych i białych przycisków"", ale system ten okazał się niezbyt prosty dla części parlamentarzystów. W czasie głosowania z sali płynęły kolejne okrzyki o problemach z urządzeniami. W zamieszaniu do mównicy podszedł prezes PiS Jarosław Kaczyński. Na nagraniu z posiedzenia możemy usłyszeć wypowiedź Borowiak. Marszałek zareagowała błyskawicznie i zarządziła przerwanie głosowania ""ze względu na prośby opozycji"". Źródła: PAP, Onet",Jarosław Kaczyński,
https://wiadomosci.onet.pl/tylko-w-onecie/burza-po-wyborze-nowych-poslow-do-krs-relacja/kljpzjz,Burza po wyborze nowych posłów do KRS [RELACJA],"Sejm wybrał w nocy posłów PiS Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Głosowanie miało burzliwy przebieg, było powtórzone po słowach ""trzeba anulować, bo my przegramy"". Opozycja zarzuca rządzącym oszustwo i łamanie prawa. PiS odpiera zarzuty. Zapraszamy na relację na żywo!",,Wynik powtórzonego głosowania nad członkami KRS,
https://wiadomosci.onet.pl/tylko-w-onecie/lech-sprawka-byly-posel-pis-nowym-wojewoda-lubelskim/l3r5fns,"Lech Sprawka, były poseł PiS, nowym wojewodą lubelskim","Jak nieoficjalnie dowiedział się Onet, były poseł Prawa i Sprawiedliwości Lech Sprawka będzie nowym wojewodą lubelskim. Zastąpi na tym stanowisku Przemysława Czarnka, który rozpoczął karierę w Sejmie. Obecnie w ramach Zjednoczonej Prawicy uzgadniana jest osoba wicewojewody.","Informację o tym, że to Lech Sprawka będzie nowym wojewodą lubelskim potwierdziliśmy w dwóch niezależnych źródłach. Według naszych informacji, decyzja o jego wyborze zapadła kilka dni temu. Jednak zanim zostanie to oficjalnie ogłoszone, Zjednoczona Prawica musi porozumieć w sprawie stanowiska wicewojewody. Tutaj chce coś dla siebie ugrać Porozumienie Jarosława Gowina. Tym samym niemal pewne jest, że dotychczasowy wicewojewoda Robert Gmitruczuk nie zachowa swojej pozycji. Zmiana była konieczna, ponieważ dotychczasowy wojewoda Przemysław Czarnek uzyskał mandat poselski. Z naszych ustaleń wynika, że Czarnek do końca liczył, że uda mu się powrócić w roli wojewody. Zresztą sam mówił o tym głośno podczas jednej z ostatnich konferencji prasowych. Jednocześnie wyraźnie zaznaczał, że całkowicie podda się woli decydentów partyjnych. Obecnie jest szeregowym posłem, ale widać, że jego oczekiwania są znacznie większe. Lech Sprawka był posłem Sejmu VI, VII i VIII kadencji. W latach 2000-2001 pełnił funkcję wiceministra edukacji. W wyborach samorządowych w 2010 roku, jako kandydat PiS ubiegał się o urząd prezydenta Lublina. Wówczas przegrał w drugiej turze z Krzysztofem Żukiem z Platformy Obywatelskiej. W tegorocznych wyborach parlamentarnych nie udało mu się wrócić do Sejmu. W rozmowie z Onetem były poseł PiS nie potwierdza naszych doniesień, ani im nie zaprzecza. - Nie komentuję całej tej sytuacji. Czekam na oficjalne informacje - mówi nam Lech Sprawka. Jeszcze przed wyborami parlamentarnymi Prawo i Sprawiedliwość szukało zastępcy Czarnka. Największe szanse miał Krzysztof Michałkiewicz, który przegrał w Lublinie walkę o Senat z kandydatem Koalicji Obywatelskiej Jackiem Burym . Jednak w zeszłym tygodniu został powołany na prezesa Państwowego Funduszu Rehabilitacji Osób Niepełnosprawnych.",Lech Sprawka,
https://wiadomosci.onet.pl/kraj/malgorzata-golinska-zaglosowala-przeciwko-kandydaturze-stanislawa-piotrowicza/eylg9ql,Posłanka PiS zagłosowała przeciwko kandydaturze Stanisława Piotrowicza,"Małgorzata Golińska była jedyną przedstawicielką partii rządzącej, która zagłosowała przeciwko kandydaturze Stanisława Piotrowicza na sędziego Trybunału Konstytucyjnego - wynika ze strony sejmowej.","Głos Małgorzaty Golińskiej to wyłamanie się z partyjnej dyscypliny. Tomasz Zimoch zasugerował nawet, że ""prezes PiS wezwał na wychowawczą rozmowę posłankę PiS, która głosowała przeciw kandydaturze S. Piotrowicza do Trybunału Konstytucyjnego"". Onet próbuje skontaktować się z posłanką, jednak na razie bezskutecznie. Krystyna Pawłowicz, Stanisław Piotrowicz i Jakub Stelina zostali wybrani przez posłów do zasiadania w Trybunale Konstytucyjnym. Wszystkich troje kandydatów zgłosiło Prawo i Sprawiedliwość. Za wyborem Krystyny Pawłowicz głosowało 230 posłów, 213 było przeciw, nikt nie wstrzymał się od głosu. Za kandydaturą Stanisława Piotrowicza głos oddało 230 posłów, 218 było przeciw, nikt nie wstrzymał się od głosu. Za powołaniem Jakuba Steliny na sędziego TK zagłosowało 233 posłów, 209 oddało głos przeciwny, zaś 8 wstrzymało się od głosu. Zgodnie z obowiązującymi przepisami wybrani sędziowie TK złożą ślubowanie wobec prezydenta w terminie 30 dni od wyboru. Sejm wybrał nowych sędziów TK w miejsce Marka Zubika, Piotra Tulei i Stanisława Rymara, których kadencje w Trybunale kończą się 3 grudnia. Troje wybranych przez Sejm sędziów zostało zgłoszonych przez klub PiS. Sejmowa Komisja Sprawiedliwości pozytywnie zaopiniowała wszystkie trzy kandydatury. W środę sejmowa Komisja Sprawiedliwości pozytywnie zaopiniowała kandydatury Pawłowicz i Piotrowicza. W czwartek taką samą opinię otrzymał zgłoszony w ostatniej chwili Jakub Stelina. Zgłoszenie przez PiS kandydatów do Trybunału od początku wzbudzało wiele emocji. Klub tego ugrupowania w końcu października zgłosił jako kandydatów do TK swoich byłych posłów Stanisława Piotrowicz i dr hab. Krystynę Pawłowicz oraz dawną wiceminister finansów w rządzie PO-PSL Elżbietę Chojną-Duch. Okazało się jednak, że procedura zgłoszeniowa musi zostać powtórzona w związku z rozpoczęciem nowej kadencji Sejmu. Dlatego PiS jeszcze raz zgłosiło swoich kandydatów. Jednak dokonując zgłoszeń pod koniec ubiegłego tygodnia, PiS nie przedstawił już kandydatury Chojny-Duch; zgłoszona została natomiast kandydatura prawnika z UW dr. hab. Roberta Jastrzębskiego. W środę poparcie dla niego również zostało wycofane. W czwartek PiS zgłosił prof. Jakuba Stelinę, prawnika z Uniwersytetu Gdańskiego. Jeszcze tego samego dnia Stelina został pozytywnie zaopiniowany przez sejmową komisję. Kandydatury Pawłowicz i Piotrowicza wzbudziły szeroką krytykę opozycji. Przypominano liczne nieparlamentarne wypowiedzi Pawłowicz i przeszłość Piotrowicza, który w czasach PRL był prokuratorem i przez wiele lat należał do PZPR. Zwracano również uwagę na to, że w stanie wojennym Piotrowicz sporządził akt oskarżenia przeciw antykomunistycznemu opozycjoniście. Sam kandydat do TK twierdzi, że dążył do umorzenia tej sprawy. 3 grudnia kończy się kadencja trzech sędziów TK: Marka Zubika, Piotra Tulei i Stanisława Rymara. Zgodnie z regulaminem Sejmu, wnioski w sprawie kandydatów do TK składa się marszałkowi w terminie 30 dni przed upływem kadencji.",Małgorzata Golińska,
https://wiadomosci.onet.pl/kraj/grzegorz-tobiszowski-zatrzasnal-sie-na-tarasie-pe-kopal-w-drzwi-by-sie-wydostac/w9s6eq3,Europoseł PiS zatrzasnął się na tarasie w PE. Próbował kopniakiem wyważyć drzwi,"W sieci pojawiło się nagranie udostępnione przez polityka PO Michała Stasińskiego, na którym widać, jak europoseł PiS Grzegorz Tobiszowski nie może wydostać się z tarasu w budynku Parlamentu Europejskiego. Polityk próbuje nawet otworzyć zatrzaśnięte drzwi, kopiąc w nie. ""Przykry jest fakt, że na obczyźnie Polak Polakowi jest wrogiem żerującym na nieszczęściu i losowej sytuacji"" - skomentował nagranie Tobiszowski.","""Panie europośle Tobiszowski! Czy to Pan ćwiczy proste kopnięcie a la Bruce Lee w PE? Czyżby wyszedł Pan na papierosa i drzwi się zatrzasnęły? Minister, europoseł PIS - to brzmi dumnie!!"" - napisał Stasiński, publikując nagranie na Twitterze. ""Szkoda że działacz Platformy widząc, że drzwi na tarasie zatrzasnęły się nie pomógł mi, nie poinformował ochrony, a zajął się nagrywaniem i cięciem relacji filmowej. Ciekawe co Pan by zrobił na moim miejscu - na tarasie dachu budynku, bez telefonu, po prostu bez wyjścia?"" - odpowiedział Stasińskiemu Tobiszowski. W rozmowie z ""Faktem"" Michał Stasiński, były poseł Nowoczesnej, a obecnie polityk PO, odparł zarzuty o nieudzieleniu pomocy Tobiszowskiemu. W trakcie tej sytuacji był w Polsce, a nagranie otrzymał od jednego z pracowników europarlamentu. Europoseł PiS szerzej odniósł się do sytuacji na Facebooku. ""Proszę sobie wyobrazić sytuację. Zima, 2 stopnie C jesteście Państwo w samej marynarce na tarasie znajdującym się w budynku. Zatrzaskują się drzwi. Nie macie z sobą telefonu i podejmujecie próbę otwarcia i wydostania się z pułapki. Po 15 minutach bezskutecznych prób otwarcia drzwi lub zawiadomię kogoś o kłopocie w akcie totalnej bezsilności, przy odczuwaniu przenikliwego chłodu próbujecie sforsować zamek. Bezskutecznie. Wybieracie niebezpieczne przejście - 40 cm gzyms i przez kotłownię dostajecie się do wnętrza budynku"" - opisał całe zdarzenie eurodeputowany. Tobiszowski wyraził też żal wobec polityka PO. ""Zamiast pomocy ze strony naocznego świadka - sympatyka Platformy Obywatelskiej - do sieci trafia zmanipulowany film przedstawiający ostatnie momenty sytuacji. Jest mi po prostu po ludzku przykro"" - napisał. ""Zastanawiam się jak daleko może sięgnąć polityczny hejt w imię interesu partyjnego. Dodatkowo przykry jest fakt że na obczyźnie Polak Polakowi jest wrogiem żerującym na nieszczęściu i losowej sytuacji"" - ocenił Tobiszowski. Asystent europosła Karol Fedorowicz powiedział ""Faktowi"", że zanim europoseł zdecydował się na kopnięcie drzwi, przez około 20 minut próbował otworzyć je ręcznie. W jego ocenie film zamieszczony przez Michała Stasińskiego jest zmanipulowany, bo pokazuje jedynie ostatnie sekundy całego wydarzenia. Źródło: Twitter, Fakt",Grzegorz Tobiszowski,
https://wiadomosci.onet.pl/kraj/pawel-szefernaker-ws-glosowania-nad-kandydatami-do-krs-nikt-nie-wiedzial-jaki-jest/2237ps9,"Szefernaker ws. głosowania nad kandydatami do KRS: nikt nie wiedział, jaki jest jego wynik","Nikt na sali obrad, łącznie z marszałek Sejmu Elżbietą Witek, nie wiedział, jaki jest wynik głosowania ws. KRS - podkreślił wiceszef MSWiA Paweł Szefernaker, pytany o zamieszanie ws. głosowanie nad kandydatami do KRS. Według Szefernakera nie wydarzyło się nic nadzwyczajnego oprócz pewnych problemów technicznych. Podobnego zdania jest Jadwiga Emilewicz. Wcześniej na prośbę posła Michała Szczerby (KO) anulowano inne głosowanie w podobnej procedurze.","Przypomnijmy. Sejm wybrał w nocy posłów PiS Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Głosowanie miało burzliwy przebieg; było powtórzone, posłowie opozycji skandowali: ""oszustwo"". Szefernaker pytany na antenie Polskiego Radia 24, co wydarzyło się w Sejmie, ocenił, że opozycja ""próbuje zrobić z igły widły"". - Wcześniej podobna sytuacja miała miejsce w jednym z głosowań, gdzie poseł Michał Szczerba trzykrotnie zgłaszał awarię tego urządzenia, za pośrednictwem którego oddaje się głos. W głosowaniu nad KRS najpierw posłowie opozycje zgłosili, że jakieś komunikaty się pojawiają na tych wyświetlaczach, później część posłów PiS zgłaszała - zaznaczył. POLECAMY: Zamieszanie w Sejmie wokół wyboru członków KRS. Lewica zawiadomi prokuraturę - Nikt na sali, łącznie z marszałek Sejmu, łącznie z osobami, które obsługują to (urządzenie - red.), nie wiedział, jaki jest wynik tego głosowania, które zostało przerwane - powiedział polityk. - Opozycja szuka każdego powodu do tego, żeby mówić o jakichś niedemokratycznych metodach. Przecież wola Sejmu taka, jaka jest, została odzwierciedlona w głosowaniu, które zostało powtórzone. Normalna procedura, pewne problemy techniczne - podkreślił Szefernaker. Jak dodał, nie uważa, aby wydarzyło się ""coś nadzwyczajnego"". Pierwsze z głosowań nad kandydaturami do KRS zostało przerwane przez marszałek Sejmu Elżbietę Witek, co wywołało oburzenie posłów opozycji. - Jest prośba posłów PO, że nie działa (system do głosowania - red.)"" - powiedziała Witek. ""Wyniki, wyniki - skandowali posłowie opozycji. - Decyzją marszałka anuluję głosowanie - powiedziała Witek. - Ponieważ był wniosek o reasumpcję tamtego głosowania ogłoszę krótką przerwę i zwołam konwent seniorów - powiedziała Witek po ogłoszeniu wyników. Po przerwie marszałek ogłosiła, że reasumpcji głosowania nie będzie. Przeprowadzone zostało powtórne głosowanie, w którym wybrano czterech posłów PiS do KRS. Powtórzenie głosowania wywołało oburzenie posłów opozycji. Poseł Lewicy Krzysztof Gawkowski powiedział, że zarejestrowana została wypowiedź jednej z posłanek PiS, która miała powiedzieć marszałek, że należy powtórzyć głosowanie, ponieważ PiS przegra. Posłowie opozycji skandowali: ""Oszustwo"". Komentując głosowanie, rzecznik PiS Anita Czerwińska tłumaczyła, że wezwania do powtórnego głosowania w sprawie kandydatów do KRS ""padały ze wszystkich stron"", a część urządzeń do głosowania nie działała, wobec czego marszałek Sejmu podjęła decyzję o anulowaniu trwającego głosowania. POLECAMY: Co wydarzyło się w Sejmie? 13. emerytura, podniesienie akcyzy, wybór członków TS, KRS, TK - Nie rozumiałam emocjonalnych wystąpień posłów w Sejmie dotyczących anulowania głosowania ws. KRS; wcześniej na prośbę posła Michała Szczerby (KO) anulowano inne głosowanie w podobnej procedurze - powiedziała w piątek minister rozwoju, posłanka PiS Jadwiga Emilewicz. Emilewicz, pytana w radiowych ""Sygnałów Dnia"", czy ma zastrzeżenia co do głosowania ws. KRS, odpowiedziała: ""ja jestem posłem debiutantem, to jest bodaj trzeci dzień, kiedy biorę udział w głosowaniu"". Zaznaczyła jednak, że ""nie rozumiała później tych emocjonalnych wystąpień posłów"", dlatego, że w czwartek głosowanie było dwukrotnie anulowane w podobnej procedurze"". Jak zaznaczyła, procedura anulowania głosowania miała także miejsce wcześniej, przed głosowaniem ws. KRS, ponieważ poseł Michał Szczerba (KO) powiedział, że nie działa mu karta i kilkukrotnie podchodził do mównicy i zgłaszał awarię. - Procedura anulowania nie jest czymś niezwykłym, jak rozumiem, chociaż też być może ja nie jestem aż tak biegła w regulaminie sejmowym. To się wczoraj wydarzyło i opozycja wtedy nie protestowała - zwróciła uwagę Emilewicz. Zaznaczyła, że ""przy tym głosowaniu blokowym na członków KRS, które jest nieco bardziej wymagającym technologicznie i trudniejszym, zupełnie nieoczywistym i nie intuicyjnym, pierwszymi posłami, którzy podnieśli rękę i mówili: 'nie działa, źle, źle' byli posłowie opozycji"".",Paweł Szefernaker,
https://wiadomosci.onet.pl/kraj/sejm-podwojne-glosowanie-ws-krs-rzeczniczka-pis-anita-czerwinska-komentuje/fv9ehk3,Kontrowersyjne głosowanie ws. KRS. Rzeczniczka PiS odpowiada na zarzuty,"Wezwania do powtórnego głosowania w sprawie kandydatów do KRS padały ze wszystkich stron, część urządzeń do głosowania nie działała; w tej sytuacji marszałek Sejmu podjęła decyzję o anulowaniu trwającego głosowania - tak rzecznik PiS Anita Czerwińska skomentowała podwójne głosowanie, w którym wybrano nowych członków KRS.","Sejm wybrał w nocy posłów PiS Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Głosowanie miało burzliwy przebieg; było powtórzone, posłowie opozycji skandowali: ""oszustwo"". - Pani marszałek podejmując decyzję o anulowaniu głosowania w sprawie wyboru kandydatów do Krajowej Rady Sądownictwa nie znała wyniku głosowania, bo nie ma nawet takich możliwości technicznych - powiedziała Czerwińska. Jak podkreśliła w trakcie głosowania na sali zapanował chaos. - Na sali zapanował chaos, część urządzeń do głosowania nie działała w sposób prawidłowy, a wezwania do powtórnego głosowania padały ze wszystkich stron sali, w tym np. ze strony pani poseł Śledzińskiej-Katarasińskiej, która mówiła o pomyłce; w tej sytuacji marszałek Sejmu podjęła decyzję o anulowaniu trwającego głosowania - powiedziała rzecznik PiS. - Ostateczny wynik głosowania był jednoznaczny i wskazywał wolę Sejmu. Podobna sytuacja miała miejsce wcześniej, przy 49. głosowaniu, gdy poseł Michał Szczerba trzykrotnie zgłaszał awarię - dodała Czerwińska. Do KRS izba wybrała zgłoszonych przez PiS posłów Marka Asta (uzyskał 234 głosy), Arkadiusza Mularczyka, Bartosza Kownackiego oraz Kazimierza Smolińskiego (wszyscy trzej po 233 głosy). Niezbędnej większości nie uzyskały zgłoszone przez Koalicję Obywatelską Kamila Gasiuk-Pihowicz (199 głosy) oraz przez Lewicę Joanna Senyszyn (196 głosów). Było to drugie z głosowań nad kandydaturami do KRS. Pierwsze z głosowań zostało przerwane przez marszałek Witek. - Jest prośba posłów PO, że nie działa (system do głosowania - red.) - powiedziała Witek. ""Wyniki, wyniki"" - skandowali posłowie opozycji. - Decyzją marszałka anuluję głosowanie - powiedziała Witek. Wywołało to oburzenie posłów opozycji. Przeprowadzone zostało powtórne głosowanie, w którym wybrano czterech posłów PiS do KRS. Powtórzenie głosowania ponownie wywołało oburzenie posłów opozycji. - Ponieważ był wniosek o reasumpcję tamtego głosowania ogłoszę krótką przerwę i zwołam konwent seniorów - powiedziała Witek po ogłoszeniu wyników. Po przerwie marszałek powiedziała: ""Nie będzie reasumpcji głosowania"". Poseł Lewicy Krzysztof Gawkowski zażądał powtórzenia głosowania. Gawkowski wskazał na zarejestrowaną została wypowiedź jednej z posłanek PiS, która mówi: ""Trzeba anulować, bo my przegramy"". Posłowie opozycji skandowali: ""Oszustwo"". Marszałek Witek oświadczyła, że wobec wyczerpania porządku dziennego obrad zakończyło się posiedzenie Sejmu.",PiS obsadziło wszystkie cztery miejsca w KRS swoimi posłami,
https://wiadomosci.onet.pl/kraj/trzeba-to-anulowac-bo-przegramy-reakcje-po-kontrowersyjnym-glosowaniu-ws-krs/v488kj6,"""Anulujmy, bo przegramy"". Reakcje po kontrowersyjnym głosowaniu ws. KRS","Żądamy podania prawdziwych wyników głosowania nad przedstawicielami Sejmu do KRS i ujawnienia przez marszałek Sejmu Elżbietę Witek, czy powtórzyła głosowanie pod naciskiem kierownictwa PiS - powiedział dziennikarzom w nocy szef klubu KO Borys Budka. Posłowie Lewicy powtórzenie głosowania nad wyborem posłów do KRS nazwali ""oszustwem i przestępstwem"". - Bez wysłuchania drugiej strony nie można podejmować zbyt daleko idących i pochopnych wniosków - mówił z kolei Władysław Kosiniak-Kamysz.","W nocy Sejm wybrał czterech posłów PiS na członków Krajowej Rady Sądownictwa. Zostali nimi przedstawiciele PiS. Kandydatki zgłoszone przez KO i Lewicę nie zdobyły niezbędnej większości. Głosowanie miało burzliwy przebieg; gdy zostało powtórzone, posłowie opozycji skandowali: ""oszustwo"". - Stała się rzecz bulwersująca, dotąd niespotykana w historii Sejmu – powiedział Budka dziennikarzom. Dodał, że nagranie z obrad Sejmu ujawnia, dlaczego głosowanie nad kandydaturami do KRS ""zostało nagle przerwane i anulowane"". - Na nagraniu wyraźnie słychać głos jednej z posłanek partii rządzącej, która zwraca się do posłów tej partii, mówiąc: ""anulujmy to głosowanie, bo przegramy"". Po tym komunikacie doszło do wstrzymania głosowania oraz niepodania prawidłowego wyniku głosowania - mówił Budka. Podkreślił, że aby powtórzyć głosowanie zgodnie z procedurą, trzeba podać jego wyniki, a później, w razie wątpliwości, przedłożyć wniosek o reasumpcję. - Żądamy natychmiastowego ujawnienia prawdziwych wyników głosowania, które miało miejsce podczas tego pierwszego, legalnego głosowania; żądamy, aby pani marszałek Witek niezwłocznie wyjaśniła przed opinią publiczną, czy była poddana presji kierownictwa własnej partii, czy wymuszono na niej tę decyzję, czy doszło do złamania prawa. Oczekujemy, że najpóźniej do rana opinia publiczna otrzyma prawdziwe wyniki głosowania, które miało miejsce przed jego wstrzymaniem - powiedział Budka. Dodał, że w ocenie klubu KO ""doszło do rażącego złamania prawa"". - Powinny być wyciągnięte konsekwencje, rzecz jasna polityczne - oświadczył. Dodał, że dalsze działania zależą od ""prawdziwego, autentycznego wyniku głosowania"". - To, co się stało, może świadczyć o tym, że w każdej innej sytuacji, kiedy opcja rządząca nie będzie miała większości – a wiemy, że ta większość jest bardzo krucha – może dochodzić do podobnych sytuacji i parlament staje się miejscem fasadowym, w którym tego typu praktyki mogą doprowadzić do przerwania każdego głosowania, które nie będzie po myśli partii rządzącej - powiedział Budka. Kamila Gasiuk-Pihowicz przytoczyła słowa Ryszarda Kapuścińskiego, że na Zachodzie władzę ma ten, kto prawo stanowi, na Wschodzie ten, kto prawo łamie. - Rządy PiS ciągną Polskę na Wschód, w stronę białoruskich standardów. Byliśmy świadkami najprawdopodobniej złamania prawa przez panią marszałek. Reasumpcja głosowania została przez nią zrozumiana jako głosowanie do skutku, aż zwycięży partia rządząca. Nie na tym polega reasumpcja głosowania - powiedziała posłanka. Politycy Lewicy zapowiedzieli, że wystąpią do prokuratora generalnego o ujawnienie nagrania z rozmowy marszałek Sejmu Elżbiety Witek z jedną z posłanek PiS, która miała wzywać ją do powtórzenia głosowania, aby zapewnić PiS wygraną. - Stała się rzecz niebywała, która nie zdarzyła się chyba nigdy dotąd w historii polskiego parlamentaryzmu. Pani marszałek Witek oznajmiła po głosowaniu panu prezesowi Jarosławowi Kaczyńskiemu, że trzeba powtórzyć głosowanie, ""bo je przegraliśmy"" - powiedziała rzeczniczka klubu Anna Maria Żukowska. Dodała, że Witek ""nie ujawniła tego posłom i posłankom i powtórzyła ""bez żadnego trybu"" głosowanie, żeby umożliwić PiS wybranie wszystkich czterech reprezentantów Sejmu do KRS"". - Stanowczo się temu sprzeciwiamy. To nie tylko łamanie zasad demokracji, ale naszym zdaniem oszustwo i przestępstwo - oświadczyła. Przewodniczący klubu Krzysztof Gawkowski poinformował, że Lewica wystąpiła z wnioskiem formalnym o przedstawienie wyników głosowania nad wyborem członków KRS. - W dniu jutrzejszym przedstawimy również informację, którą skierujemy do prokuratora generalnego, o ujawnienie tego nagrania w związku z podejrzeniem popełnienia przestępstwa. Nie ma miejsca w polskim parlamencie na łamanie podstawowych zasad demokracji. Polski parlament, uświęcony przyjęciem konstytucji, która miała strzec przed takimi nocami, dzisiaj został tragicznie pogrzebany. Klub Parlamentarny Lewicy nigdy się na takie praktyki nie będzie zgadzał - zapowiedział Gawkowski. - Ten dzień zapisze się w historii polskiego parlamentaryzmu jako tragiczny dzień łamania demokratycznych standardów prawa, regulaminu Sejmu, a przede wszystkim wyborczego oszustwa - powiedział Gawkowski. - Pani marszałek na wniosek jednej z posłanek PiS, która oświadczyła, że głosowanie zostanie przegrane przez PiS, zdecydowała się powtórzyć to głosowanie, zrzucając odpowiedzialność na opozycję - dodał poseł. - Nie wiem, czy pani marszałek zrobiła to, co zrobiła, z głupoty, czy z cynizmu, ale to jest naruszenie nie tylko dobrych obyczajów parlamentarnych, to jest prawdopodobnie naruszenie polskiego prawa. Nie możemy tego zostawić"" - powiedział Adrian Zandberg. - Rozumiem, że PiS ma przekonanie, że skoro ma większość w parlamencie, to wolno mu wszystko, ale nie, nie wolno mu wszystkiego. To historia, która nie ma prawa wydarzać się w parlamencie demokratycznego państwa - dodał. Lider PSL Władysław Kosiniak-Kamysz stwierdził, że przed wyciąganiem ostatecznych wniosków ""zacząłby od wniosku o wyjaśnienie tej sprawy przez samą panią marszałek (Witek), żeby ona się odniosła do tego, czy po tych słowach, że »może to być przegrane«, podjęła decyzję o anulowaniu (pierwszego głosowania)"". Na uwagę, że niektórzy posłowie PO, wśród nich Borys Budka, mówią już o niebezpiecznym precedensie i możliwym złamaniu prawa, którym być może powinna się zająć prokuratura, Kosiniak-Kamysz odparł: - Dajmy jej szansę, żeby się wypowiedziała. Bez wysłuchania drugiej strony nie można podejmować zbyt daleko idących i pochopnych wniosków. - Poprosiłbym marszałek Sejmu o konferencję prasową, podczas której mogłaby się wytłumaczyć, czy takie słowa padły, czy też nie - dodał. Według Roberta Winnickiego z Konfederacji powtórzone głosowanie to sytuacja ""śmieszna i straszna, do której nie powinno dochodzić"". W rozmowie z PAP przekonywał, że ""powinny być ogłoszone wyniki pierwszego głosowania takie, jakie były"". Według niego mogło być tak, że pierwsze głosowanie większość rządząca przegrała, bo posłowie nieumiejętnie zagłosowali. - Pewnie klub PiS zgłosiłby wniosek o reasumpcję głosowania, no i mielibyśmy powtórkę, a za którymś z kolei głosowaniem posłowie by się nauczyli, jak głosować. I zagłosowaliby tak, że większość rządząca dopięłaby swego - powiedział. Jego zdaniem teraz ""jest wielka awantura o nic"". Na uwagę, że wielu posłów opozycji przekonuje, że mogło dojść do złamania prawa, Winnicki odparł: ""nie mam pojęcia, sytuacja była dziwaczna"". - Ja bym to poddał pod opinię specjalistów od prawa - przyznał. Jak dodał, ""większość rzeczy w parlamencie »idzie załatwić po ludzku«, tylko niekoniecznie jest wola, żeby je załatwiać"". W nocy z czwartku na piątek Sejm wybrał posłów PiS: Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Niezbędnej większości nie uzyskały zgłoszone przez KO Kamila Gasiuk-Pihowicz i przez Lewicę Joanna Senyszyn. Do KRS izba wybrała zgłoszonych przez PiS: Marka Asta (uzyskał 234 głosy), Arkadiusza Mularczyka, Bartosza Kownackiego oraz Kazimierza Smolińskiego (wszyscy trzej po 233 głosy). Niezbędnej liczby głosów nie uzyskały zgłoszone przez KO Gasiuk-Pihowicz (199 głosów) i przez Lewicę Joanna Senyszyn (196 głosów).","Władysław Kosiniak-Kamysz chce, by sprawę wyjaśniła marszałek Witek",
https://wiadomosci.onet.pl/kraj/agent-tomek-z-szescioma-zarzutami-prokuratura-wymienia-zorganizowana-grupa/dj1eegj,Sześć zarzutów dla byłego posła PiS i byłego agenta CBA Tomasza K.,Prokuratura Regionalna w Białymstoku przedstawiła sześć zarzutów byłemu posłowi PiS i byłemu agentowi CBA Tomaszowi K. znanemu jako agent Tomek. Zarzucono mu m.in. udział w zorganizowanej grupie przestępczej i pranie brudnych pieniędzy w kwocie dwóch mln zł - poinformował rzecznik tej prokuratury.,"Rzecznik prasowy Prokuratury Regionalnej w Białymstoku Paweł Sawoń poinformował, że Tomaszowi K. przedstawiono łącznie sześć zarzutów. - Dotyczą one m.in. udziału w zorganizowanej grupie przestępczej, przywłaszczenia wspólnie i w porozumieniu z innymi osobami mienia w łącznej kwocie około 10 milionów złotych oraz oszustwa w związku z nienależnym przyznaniem dotacji w kwocie ponad 39 milionów, a także przestępstwa prania pieniędzy w kwocie dwóch mln zł - poinformował prokurator Sawoń. Nie odpowiedział na pytania, czy Tomasz K. przyznał się do winy i czy zastosowano wobec niego jakieś środki zapobiegawcze. Zarzuty dla Tomasza K. wiążą się z jego działalnością w Europejskim Centrum Wsparcia Społecznego Helper, które w Olsztynie i kilku innych gminach regionu prowadziło środowiskowe domy pomocy. Stowarzyszenie prowadziła Katarzyna K., żona ""agenta Tomka"", a gdy ona wycofała się z kierowania Helperem, jej obowiązki przejął Tomasz K. Tomasz K. zrezygnował z funkcji prezesa Stowarzyszenia Helper w styczniu 2018 roku w związku ze wstrzymaniem przez wojewodę warmińsko-mazurskiego finansowania dwóch środowiskowych domów samopomocy w Olsztynie i Jedwabnie, prowadzonych przez to stowarzyszenie. Przedstawiciele wojewody tłumaczyli wówczas tę decyzję negatywnymi wynikami kontroli finansowych, które odbyły się w 2017 roku w placówkach powierzonych przez gminy do prowadzenia temu stowarzyszeniu. W przesłanym wówczas oświadczeniu Tomasz K. napisał, że decyzja o wstrzymaniu dotacji jest efektem skierowanego wobec niego ""zacietrzewienia politycznego"" wojewody. ""Zdaję sobie sprawę, że większość ataków na Helpera ma podłoże polityczne lub też jest związana z kontrowersjami, jakie budzi moja osoba. Uważam za niesprawiedliwe, aby z tego powodu zostało zniszczone wieloletnie dzieło opiekunów i terapeutów, sześć ośrodków o wysokim standardzie dla pięciuset chorych"" - napisał w 2018 roku Tomasz K. W czwartek na konferencji prasowej Piotr Grzymowicz poinformował, że już w 2015 roku Urząd Kontroli Skarbowej wysłał wojewodzie warmińsko-mazurskiemu notę, w której informował o nieprawidłowym wykorzystywaniu przez Helpera samorządowych dotacji. - Ani wojewoda z PO-PSL, ani wojewoda z PiS, ani mnie, ani innych samorządów o tej nocie do dziś nie poinformował - powiedział na konferencji Grzymowicz i dodał, że to działanie ocenia jako ""nieprawidłowe funkcjonowanie organów państwa"". Prokuratura Regionalna w Białymstoku poinformowała w czwartek, że w ostatnich dniach zarzuty przedstawiono w sumie pięciu samorządowcom z woj. warmińsko-mazurskiego, którzy współpracowali z Helperem. Zastępca szefa białostockiej prokuratury regionalnej Paweł Sawoń poinformował, że w poniedziałek i środę ogłoszone zostały zarzuty samorządowcom sprawującym w latach 2010-2017 urzędy: wójta gminy Jedwabno (dwie osoby), burmistrza Reszla i prezydenta Olsztyna, oraz - w latach 2014-2017 - wójta gminy Purda. Europejskie Centrum Wsparcia Społecznego Helper działało w Olsztynie i regionie od 2010 roku, prowadziło domy pomocy dla osób starszych i chorych, na które otrzymywało wsparcie finansowe ze strony samorządów. 22 maja 2014 r. Generalny Inspektor Informacji Finansowej powiadomił Urząd Kontroli Skarbowej o podejrzanych transakcjach na rachunkach Helpera. Początkowo podejrzenia dotyczyły zawyżania kosztów prowadzonych na rzecz stowarzyszenia budów i remontów. Z czasem Helpera zaczęły kontrolować także urząd wojewódzki i samorządy. Okazało się, że za pieniądze z samorządowych dotacji kupowano m.in. luksusową bieliznę, markowe perfumy i odzież (w tym m.in. narciarską), wysokiej klasy sprzęt rtv, a także elektryczną deskorolkę i dron. W jednym z programów telewizyjnych władze Helpera tłumaczyły, że ich podopieczni mają prawo korzystać z drogich perfum, a dronem nagrywane są imprezy organizowane w ośrodkach. W styczniu Prokuratura Regionalna w Białymstoku zatrzymała i tymczasowo aresztowała byłego męża Katarzyny K., Arkadiusza Sz., który był członkiem Helpera i kierownikiem jednego z domów pomocy. W czerwcu ta sama prokuratura przedstawiła 12 zarzutów Katarzynie K., m.in. kierowania grupą przestępczą, przywłaszczenia blisko 33 mln złotych, oszustwa przy dotacjach w kwocie 71 mln złotych oraz podrabiania dokumentów. Prokurator Sawoń informował wówczas, że prokurator zastosował środki zapobiegawcze w postaci poręczenia majątkowego w kwocie ponad 1 mln zł, oddania pod dozór policji, zakazu opuszczania kraju połączonego z zatrzymaniem paszportu.","""Agent Tomek"" z sześcioma zarzutami. Prokuratura wymienia: pranie brudnych pieniędzy",
https://wiadomosci.onet.pl/kraj/kandydaci-pis-do-trybunalu-konstytucyjnego-nieoficjalnie-jakub-stelina-kandydatem/gfqk93x,Onet potwierdza oficjalnie: jest nowy kandydat PiS do Trybunału Konstytucyjnego,Kandydatem PiS do Trybunału Konstytucyjnego jest prof. Jakub Stelina - rzeczniczka PiS Anita Czerwińska potwierdza w rozmowie z Onetem informację PAP.,"Prof. Stelina - były dziekan Wydziału Prawa Uniwersytetu Gdańskiego - ma być kandydatem koalicjantów PiS, którzy oczekują dodatkowych stanowisk dla swoich przedstawicieli. Kandydatura Roberta Jastrzębskiego została niespodziewanie wycofana w środę. Jak pisał Onet, posłowie PiS rozmawiali z osobami, które podpisały się pod wnioskiem o zgłoszenie Jastrzębskiego i namawiały ich, aby wycofali swoje poparcie. Jak donosi ""Wyborcza"", wszystko po to, by zrobić miejsce dla kandydata koalicjantów PiS - Porozumienia Gowina i Solidarnej Polski Ziobry. Jakub Stelina jest profesorem nauk prawnych, specjalistą prawa pracy. Był dziekanem Wydziału Prawa i Administracji Uniwersytetu Gdańskiego w latach 2012-2018. Był doktorantem Lecha Kaczyńskiego. Prof. Jakub Stelina opiniował sądowe ustawy dla resortu Ziobry. Gdy jego wydział na Uniwersytecie Gdańskim krytykował zmiany w sądach, podał się do dymisji. Na godz. 15.30 zaplanowane jest posiedzenie sejmowej Komisji Sprawiedliwości i Praw Człowieka, która ma zaopiniować wniosek w sprawie wyboru na stanowisko sędziego Trybunału Konstytucyjnego. Według planów Sejm ma głosować w sprawie wyboru sędziów TK w czwartek późnym wieczorem. Źródło: PAP, Onet",Prof. Jakub Stelina,
https://wiadomosci.onet.pl/kraj/ko-zada-wycofania-dwoch-kandydatow-pis-do-krs/rc9v3g1,KO chce wycofania dwóch kandydatów z PiS do Krajowej Rady Sądownictwa,"Koalicja Obywatelska żąda, by PiS wycofało dwóch kandydatów-posłów do KRS, aby znaleźli się tam również przedstawiciele opozycji. - Zdecydowanie sprzeciwiamy się łamaniu parlamentarnych zasad w tym gmachu i będziemy żądać od PiS wycofania dwóch kandydatów, tak, by przedstawiciele opozycji znaleźli się w KRS - powiedział Borys Budka","Dzisiejszego wieczoru Sejm ma dokonać wyboru posłów-członków Krajowej Rady Sądownictwa. Zgodnie z ustawą, Sejm wybiera spośród posłów czterech członków Rady na czteroletnią kadencję. Łącznie zgłoszono sześcioro posłów. Klub PiS zgłosił kandydatury: Marka Asta, Bartosza Kownackiego, Arkadiusza Mularczyka i Kazimierza Smolińskiego. Klub KO zaś Kamilę Gasiuk-Pihowicz, a Klub Lewicy - Joannę Senyszyn. Przedstawiciele KO obawiają się, że PiS zgłosił czterech kandydatów, by zająć wszystkie miejsca w KRS, przewidziane dla posłów. - Czy PiS tak bardzo boi się Kamili Gasiuk-Pihowicz, znając jej kompetencje, kwalifikacje i nieustępliwość, zaangażowanie w obronę podstawowych zasad praworządności w naszym kraju, że po raz pierwszy w historii łamie parlamentarną zasadę parytetu w KRS - mówił na dzisiejszej konferencji szef klubu KO Borys Budka. - Zdecydowanie sprzeciwiamy się łamaniu parlamentarnych zasad w tym gmachu i będziemy żądać od PiS wycofania dwóch kandydatów, tak, by przedstawiciele opozycji znaleźli się w KRS - zapowiedział Budka. Poseł KO Robert Kropiwnicki powiedział: - Coraz częściej obrady Krajowej Rady Sądownictwa są utajniane, coraz częściej opinia publiczna jest odcinana od informacji, kto i dlaczego awansuje. Mamy poważne podejrzenia, że awansowani są ci sędziowie, którzy popierali osoby zgłoszone do KRS, tylko ci, którzy są przyjaźni ministrowi Ziobro, albo ci, którzy orzekają korzystnie np. dla pani Pawłowicz. Dla posła Kropiwnickiego te działania są skandaliczne i właśnie dlatego KO chce obserwować, co dzieje się w KRS, są też powodem zgłoszenia Kamili Gasiuk-Pihowicz, bo jak uważa - doskonale nadaje się do tego, by patrzeć na ręce rządowej większości w KRS. Krajowa Rada Sądownictwa składa się z 25 osób: I prezesa Sądu Najwyższego, ministra sprawiedliwości, prezesa Naczelnego Sądu Administracyjnego, przedstawiciela prezydenta, 15 członków wybranych spośród sędziów SN, sądów powszechnych, sądów administracyjnych i sądów wojskowych, 4 członków wybranych przez Sejm spośród posłów oraz 2 członków wybranych przez Senat spośród senatorów. Zgodnie z ustawą o Krajowej Radzie Sądownictwa do zadań KRS należy m.in. rozpatrywanie i ocena kandydatów na sędziów Sądu Najwyższego, sędziów sądów powszechnych, sądów administracyjnych, sądów wojskowych oraz kandydatów na asesorów w sądach administracyjnych, a następnie przedstawienie prezydentowi wniosków o powołanie sędziów.",,
https://wiadomosci.onet.pl/tylko-w-onecie/newsletter-onetu-andrzej-stankiewicz-schetyna-zamienil-prawybory-w-farse/9l7yckx,Newsletter Onetu. Andrzej Stankiewicz: Schetyna zamienił prawybory w farsę,"Dla Grzegorza Schetyny nie ma kompletnie znaczenia, kto wygra wybory prezydenckie za pół roku. Jeżeli ktoś jeszcze w to wątpił, właśnie zyskał dowód ostateczny.","Najpierw Schetyna rzucił pomysł prawyborów wewnątrz PO. Ale wcale nie chodziło mu o wyłonienie najmocniejszego konkurenta dla Andrzeja Dudy. Po prostu chciał w ten sposób zyskać na czasie i odwrócić uwagę od siebie — od wyborów sejmowych jest krytykowany, a część partii domaga się, by oddał fotel przewodniczącego. Kiedy okazało się, że nikt się do prawyborów nie pali, bo większość partii popiera Małgorzatę Kidawę-Błońską, Schetyna stawał na głowie, byle tylko przekonać do startu kogoś jeszcze. Wszak bez prawyborów nie zyskałby na czasie i zwrócił uwagę od siebie. Odmówił mu były minister zdrowia Bartosz Arłukowicz, odmówił marszałek Senatu Tomasz Grodzki, nie zdecydował się były szef MSZ Radosław Sikorski. Więc na ostatniej prostej Schetynie zostało już tylko bombardowanie samorządowców. No i trafił jednego — po rozmowie ze Schetyną prezydent Poznania Jacek Jaśkowiak złożył swą kandydaturę. W partii żywe są plotki, że ludzie Schetyny zbierali podpisy poparcia dla konkurenta Kidawy in blanco — bo nie wiadomo było, kogo Schetyna ostatecznie skusi czy przymusi. Nawet jeśli to krzywdzące dla przewodniczącego zarzuty, to pokazują one, jaki jest dziś poziom nieufności wobec niego w sporej części partii. Nie odbierając Jaśkowiakowi niewątpliwego talentu politycznego, zdawać sobie trzeba sprawę z jednego: nie bierze udziału w rozgrywce o prezydenturę, tylko w akcji ratunkowej Schetyny. Bo szef PO manipuluje prawyborami prezydenckimi wewnątrz Platformy po to tylko, żeby ocalić swój stołek. Tak naprawdę, tylko to go interesuje. Andrzej Stankiewicz jest autorem Informacyjnego Newslettera Onetu – zapisz się już dziś! Tu znajdziesz formularz. Nagły atak Jaśkowiakiem ostatecznie zniszczył i tak szorstkie relacje Kidawy ze Schetyną. Jeśli to ona wygra komiczne prawybory — a wszystko na to wskazuje — to przyłączy się do tych, którzy chcą podmienić szefa PO na nowszy model. Czyli Borysa Budkę. Zastanawiam się tylko, co zrobi z tym Donald Tusk. Właśnie został szefem Europejskiej Partii Ludowej, czyli międzynarodówki zrzeszającej partie chadeckie z całej Europy. Teraz będzie miał więcej czasu na polską politykę. I na Schetynę. Nie mam wątpliwości, że Tusk będzie się angażował w wybory prezydenckie. Zobaczymy, czy w prawybory także. Ale PiS ma także swoje problemy. Wierzgają koalicjanci z partii Jarosława Gowina, przez co PiS musiało zrezygnować z podwyżek składek ZUS dla najlepiej zarabiających (chodzi o likwidację tzw. 30-krotności). Ale projekt ten — oprotestowany przez pracodawców i związki zawodowe — wcale nie ląduje w koszu. Proszę zobaczyć, co mówi minister w Kancelarii Premiera Łukasz Schreiber, mój gość w programie Onet Opinie. Nie znają Państwo nowej szefowej resortu pracy? Marlena Maląg to jedna z niewielu nowych twarzy w rządzie. Zapraszam, jest okazja się poznać. Oto pani minister pracy łamała w przeszłości kodeks pracy. Dziękuję „Dziennikowi Gazecie Prawnej” za to, że przybliża nam niesłusznie niedocenianych członków rządu. Ale premier ma inne rzeczy na głowie. Oto musi wymienić trawę na Stadionie Narodowym. Obiecał to piłkarzom po ostatnim meczu ze Słowenią, gdy wprost z sejmowego expose pognał do ich szatni. Chciał się ogrzać w świetle zwycięzców, a dostał po prostu zamówienie. No i teraz musi ogarnąć tę trawę, bo oprócz premierowania jest przecież ministrem sportu. A to dlatego, że zajęcia tego stanowiska odmawiają mu kolejni kandydaci.",Andrzej Stankiewicz,
https://wiadomosci.onet.pl/kraj/ziobro-i-gowin-chca-wiecej-stanowisk/2jrcv5c,Ziobro i Gowin zwiększają żądania. Chcą swojego człowieka w TK,"Wycofaną kandydaturę Roberta Jastrzębskiego ma zastąpić prof. Jakub Stelina, były dziekan Wydziału Prawa Uniwersytetu Gdańskiego. To kandydat koalicjantów PiS, którzy oczekują dodatkowych stanowisk dla swoich przedstawicieli - poinformowała w czwartek ""Gazeta Wyborcza"". Po godz. 13 PiS oficjalnie potwierdziło, że prof. Stelina jest kandydatem do TK.","Kandydatura Jastrzębskiego została niespodziewanie wycofana w środę. Jak pisał Onet, posłowie PiS rozmawiali z osobami, które podpisały się pod wnioskiem o zgłoszenie Jastrzębskiego i namawiały ich, aby wycofali swoje poparcie. Jak donosi ""Wyborcza"", wszystko po to, by zrobić miejsce dla kandydata koalicjantów PiS - Porozumienia Gowina i Solidarnej Polski Ziobry. Prof. Jakub Stelina - jak czytamy w dzienniku - opiniował sądowe ustawy dla resortu Ziobry. Gdy jego wydział na Uniwersytecie Gdańskim krytykował zmiany w sądach, podał się do dymisji. Okazuje się też, że Jarosław Gowin i Zbigniew Ziobro żądają od PiS własnych wojewodów i większej liczby wiceministrów. Mają czuć się oszukani negocjacjami przy tworzeniu rządu. Wciąż nie jest podpisana umowa koalicyjna pomiędzy PiS i koalicjantami. Czytaj więcej w dzisiejszym wydaniu ""Gazety Wyborczej"".",Jarosław Gowin i Zbigniew Ziobro oczekują więcej dla swoich ludzi,
https://wiadomosci.onet.pl/kraj/lukasz-schreiber-lewica-nigdy-nie-bedzie-koalicjantem-pis/m018rh4,Minister: Lewica nigdy nie będzie naszym koalicjantem,"Minister w Kancelarii Premiera Łukasz Schreiber był gościem Andrzeja Stankiewicza w programie “Onet Opinie”. Polityk PiS był pytany o projekt Lewicy, która — tak jak PiS — chce zlikwidować ulgę w postaci niższych składek na ZUS dla najlepiej zarabiających (chodzi o tzw. likwidację 30-krotności). Kłopotem jest to, że płaceniu pełnych składek przez cały rok najlepiej zarabiający wypracowaliby pokaźne emerytury — a na ich wypłatę ZUS-u nie stać. Lewica proponuje zatem wprowadzenie limitu maksymalnych emerytur. Schreiber przyznał, że mu się to podoba.","— Jest potrzeba dyskusja na temat tego, czy nie powinna być wprowadzona maksymalna emerytura – powiedział . — Czemu zatem nie zagłosujecie za projektem Lewicy? — zapytał prowadzący. Schreiber przyznał wprost, że głównie dlatego, by nie naruszać spójności koalicji PiS z partią Jarosława Gowina, która chce zachować 30-krotność. — Z Lewicą nie jesteśmy w koalicji i nigdy nie będziemy — stwierdził minister.",,
https://wiadomosci.onet.pl/kraj/trzynasta-i-czternasta-emerytura-z-frd-lukasz-schreiber-w-onet-opinie/2xbttxp,Minister: „Pożyczamy na emerytury”. Ale kto odda?,"Łukasz Schreiber był gościem Andrzeja Stankiewicza w programie “Onet Opinie”. Polityk PiS został zapytany o to, dlaczego 13. i 14. emerytury są finansowane z Funduszu Rezerwy Demograficznej, czyli strategicznych emerytalnych oszczędności Polaków. — Dokonujemy pożyczki na niewielki procent – stwierdził Schreiber. Nie chciał jednak jasno powiedzieć, kto spłaci tę pożyczkę — a przecież nie emeryci, którzy dostaną te pieniądze. — Po co mówicie o zrównoważonym budżecie, skoro nie macie na emerytury i musicie pożyczać z Funduszu Rezerwy Demograficznej? — pytał prowadzący.",— Deficyt budżetowy za rządów naszych poprzedników wynosił nawet 7 proc. PKB. Dziś sytuacja finansowa państwa jest stokroć lepsza – dodał polityk PiS.,,
https://wiadomosci.onet.pl/kraj/lukasz-schreiber-o-marianie-banasiu-czesc-zarzutow-jest-mocno-watpliwych/v0080zk,Łukasz Schreiber o Marianie Banasiu: część zarzutów jest mocno wątpliwych,"Łukasz Schreiber, poseł PiS i minister w Kancelarii Premiera, był gościem Andrzeja Stankiewicza w programie “Onet Opinie”. Dziennikarz zapytał go: — Nie czuje pan niesmaku, że zarówno na zaprzysiężeniu Sejmu jak i na expose oficjalnym gościem jest prezes NIK Marian Banaś?","— Patrzmy ze spokojem na całą sytuację. Część tych zarzutów, które się pojawiają, są mocno wątpliwe – powiedział Łukasz Schreiber. — Jeżeli ktoś wynajmuje jakieś przestrzenie, to jeszcze nie znaczy, że popełnia w związku z tym przestępstwo – mówił gość Andrzeja Stankiewicza. Podkreślił jednak, że powinny być zbadane zarzuty, że Banaś zaniżał koszty wynajmu kamienicy. Przyznał też, że PiS po prostu nie może odwołać Banasia, bo obecne prawo na to nie pozwala.",,
https://wiadomosci.onet.pl/kraj/lukasz-schreiber-w-onet-opinie-komentuje-wyrok-tsue/l04g4fj,Minister: nie potrzebujemy laurek od TSUE,"Łukasz Schreiber był gościem Andrzeja Stankiewicza w programie “Onet Opinie”. Minister w kancelarii Mateusza Morawieckiego nie krył zadowolenia z wyroku Trybunału Sprawiedliwości Unii Europejskiej, który postanowił, że to Sąd Najwyższy powinien badać niezależność swej własnej Izby Dyscyplinarnej, którą powołało PiS.","Prowadzący zauważył, że nie ma się z czego cieszyć, bo uzasadnienie TSUE nie jest laurką dla rządu. Wspomniana izba została obsadzona sędziami przez Krajową Radę Sądownictwa, którą także powołało PiS. W orzeczeniu TSUE unijni sędziowie nie zostawiają na KRS suchej nitki. Piszą, że „wybór nowych członków KRS został dokonany w sposób nietransparentny”, analiza działalności nowo utworzonej KRS ukazuje całkowity brak uchwał, w których organ ten zająłby stanowisko służące obronie niezależności Sądu Najwyższego, zaś „przeprowadzona przez KRS procedura konkursowa mająca na celu obsadzenie stanowisk sędziowskich w Izbie Dyscyplinarnej ukazuje, że wśród 12 wskazanych przez KRS kandydatów (…) znajdują się osoby dotychczas podporządkowane władzy wykonawczej albo osoby, które w toku kryzysu w sprawie praworządności w Polsce działały na zlecenie władzy wykonawczej lub w sposób zbieżny z jej oczekiwaniami, albo wreszcie osoby niespełniające kryteriów prawnych czy też osoby, wobec których orzeczono w przeszłości sankcje dyscyplinarne”.",,
https://wiadomosci.onet.pl/kraj/pis-nie-rezygnuje-ze-zniesienia-limitu-30-krotnosci-zus-kierujemy-projekt-do/jsz7v48,PiS nie rezygnuje ze zniesienia limitu 30-krotności ZUS. „Kierujemy projekt do konsultacji społecznych”,"Poseł PiS Łukasz Schreiber był gościem Andrzeja Stankiewicza w programie “Onet Opinie”. Minister w kancelarii Mateusza Morawieckiego był pytany o wycofanie się PiS z projektu zniesienia limitu 30-krotności przy składkach na ZUS. Przeciwni ustawie byli m.in. politycy współpracującego z PiS Porozumienia Jarosława Gowina. — Próbowaliśmy przekonać do tego projektu. Nie było entuzjazmu, więc się wycofaliśmy — przyznał Schreiber, informując jednocześnie, że PiS nie zamierza zrezygnować z tego projektu. — Kierujemy projekt do konsultacji społecznych – zdradził polityk. To oznacza jedynie, że PiS zrezygnowało z szybkiej ścieżki w parlamencie, gdzie konsultacje nie są wymagane i będzie rozważało wprowadzenie jej po zebraniu opinii pracodawców i związków zawodowych. — Dalej uważamy, że ten projekt nie jest zły – mówił gość Andrzeja Stankiewicza w programie “Onet Opinie”.",,,
https://wiadomosci.onet.pl/tylko-w-onecie/kandydaci-pis-do-trybunalu-konstytucyjnego-pis-wycofuje-roberta-jastrzebskiego/y2jhf41,PiS wycofuje kandydaturę Roberta Jastrzębskiego do TK,"Robert Jastrzębski nie zostanie sędzią Trybunału Konstytucyjnego - dowiedział się Onet. Posłowie rządzącej partii rozmawiali z osobami, które podpisały się pod wnioskiem o zgłoszenie Jastrzębskiego i namawiały ich, aby wycofali swoje poparcie. Informacje potwierdził poseł PiS Marek Ast oraz rzecznik PiS Radosław Fogiel.","- To prawda, ale nie wiem, skąd taka decyzja - mówi w rozmowie z Onetem Marek Ast, który jest szefem sejmowej Komisji Sprawiedliwości. Dziś o 17 ma się odbyć przesłuchanie kandydatów do TK przed Komisją Praw Człowieka i Sprawiedliwości. Oprócz Jastrzębskiego PiS zgłosił również Krystynę Pawłowicz i Stanisława Piotrowicza. W rozmowie z PAP Marek Ast powiedział natomiast, że komisja prawdopodobnie zaopiniuje dziś tylko dwie kandydatury: Krystyny Pawłowicz i Stanisława Piotrowicza. Informacje o wycofaniu kandydatury Roberta Jastrzębowskiego w rozmowie z Onetem potwierdził również rzecznik PiS Radosław Fogiel. Nie podał jednak ani przyczyn takiej decyzji, ani możliwego kandydata, który zostałby zgłoszony zamiast Jastrzębskiego. Robert Jastrzębski zastąpił Elżbietę Chojnę-Duch wśród kandydatów na stanowisko sędziego Trybunału Konstytucyjnego. Dr Robert Jastrzębski zasłynął tym, że w marcu 2016 r. - gdy PiS forsowało swoje zmiany w Trybunale Konstytucyjnym - był jednym z ośmiu prawników, którzy poparli te rozwiązania. Wtedy właśnie Zbigniew Ziobro zapewniał, że zmiany zaproponowane przez partię rządzącą ""poparło ośmiu wybitnych konstytucjonalistów"". Niektóre z tych opinii - w tym ta dr. Jastrzębskiego - zostały opublikowane na stronie Ministerstwa Sprawiedliwości. W swojej opinii dr Jastrzębski przekonywał, że w żadnym wypadku nie jest złamaniem konstytucji zmienianie ustroju TK zwykłą ustawą - mimo że sposób funkcjonowania Trybunału reguluje właśnie ustawa zasadnicza. Jednak zdaniem dr. Jastrzębskiego, mamy w Polsce domniemanie konstytucyjności ustaw, zaś ""procedura dotycząca orzeczenia o zgodności ustawy z konstytucją jest przewidziana, jednak należy ona jedynie do prezydenta"". Jak przekonywał dr Jastrzębski, ""tryb postępowania oraz organizacja TK regulowane są tzw. ustawą zwykłą, zgodnie z art. 197 Konstytucji RP. Oznacza to, że w ustawie zasadniczej zawarta zostaje delegacja, upoważniająca parlament do wydania właściwej ustawy"". Na początku 2017 r. dr Jastrzębski stracił stanowisko profesora na Uniwersytecie Warszawskim, gdzie był zatrudniony na stanowisku profesorskim w Katedrze Historii Ustroju i Prawa Polskiego na UW. Po negatywnej opinii komisji rektorskiej ds. zatrudnienia oraz Senatu UW uczelnia postanowiła nie przedłużać z nim umowy. Wtedy doszło do sytuacji bez precedensu. Jastrzębski napisał skargę do marszałka Sejmu, w której przedstawił siebie jako ""ofiarę nagonki polityczno-medialnej"". Kopię skargi zostawił w rektoracie, a marszałka Marka Kuchcińskiego poprosił o interwencję w jego sprawie na uczelni, która ma autonomię od polityków. W skardze podkreślał, że utrata stanowiska profesora spowodowana jest jego opinią prawną, napisaną po tym, jak PiS siłowo forsowało zmiany w Trybunale Konstytucyjnym. W skardze do marszałka Sejmu dr Jastrzębski pisał m.in., że: ""po 20 latach zatrudnienia mam stracić pracę z powodów politycznych. Z powyższych przyczyn, jako pracownik Kancelarii Sejmu, uprzejmie proszę Pana Marszałka o interwencję w mojej sprawie u Rektora UW"". Nie koniec na tym, bo jesienią 2017 r. dr Jastrzębski poparł także opinię Biura Analiz Sejmowych, stwierdzającą zasadność żądania od Niemiec reparacji wojennych - tę tezę forsował poseł PiS Arkadiusz Mularczyk. W tej opinii dr Jastrzębski pisał, że żądanie reparacji jest zasadne, zaś twierdzenie, że roszczenia wygasły lub uległy przedawnieniu jest nieuzasadnione. Opinię tę - jako pozbawioną podstaw i niespójną - ocenili eksperci z dziedziny prawa międzynarodowego. W marcu 2018 r. dr Jastrzębski został powołany do rady nadzorczej PZU - spółki Skarbu Państwa. Klub PiS jeszcze w październiku zgłosił na miejsce odchodzących z TK sędziów kandydatury Elżbiety Chojny-Duch, Krystyny Pawłowicz i Stanisława Piotrowicza. Termin na zgłoszenie tych kandydatur zbiegł się ze zmianą kadencji Sejmu, co wywołało dodatkowe komplikacje, np. takie, że pod kandydaturami byli podpisani posłowie minionej kadencji, którzy nie zyskali reelekcji, a to obecny Sejm będzie dokonywał wyboru. Aby przeciąć spekulacje, w zeszłym tygodniu szef Centrum Informacyjnego Sejmu Andrzej Grzegrzółka oświadczył, że procedurę zgłaszania kandydatur trzeba będzie powtórzyć. Dodał zagadkowo, że kandydatury „mogą się powtórzyć, ale nie muszą"". Zgłoszone przez PiS w końcu października kandydatury krytykowała opozycja, zarzucając im upolitycznienie. Poseł Koalicji Obywatelskiej Marcin Kierwiński powiedział po przedstawieniu kandydatów PiS, że ""mamy postępujący proces upolityczniania Trybunału Konstytucyjnego, mają do niego trafić osoby skompromitowane, które nie dostały się do Sejmu"". Szef klubu Lewicy Krzysztof Gawkowski stwierdził, że PiS ""mebluje Trybunał Konstytucyjny najgorszym sortem działaczy partyjnych"". Przedstawiciele opozycji zapowiedzieli, że ich formacje nie będą zgłaszać swoich kandydatur również w powtórzonej procedurze wskazywania kandydatów do TK. 3 grudnia kończy się kadencja trzech sędziów TK wybranych w czasach rządów PO-PSL: Marka Zubika, Piotra Tulei i Stanisława Rymara. Zgodnie z regulaminem Sejmu, wnioski w sprawie kandydatów do TK składa się marszałkowi w terminie 30 dni przed upływem kadencji.",Trybunał Konstytucyjny,
https://wiadomosci.onet.pl/tylko-w-onecie/expose-mateusza-morawieckiego-robert-kropiwnicki-komentuje-w-onet-rano/1fn5n9s,Robert Kropiwnicki komentuje expose Morawieckiego: to było straszne,"Robert Kropiwnicki był gościem Piotra Kędzierskiego w programie ""Onet Rano."". Poseł PO m.in. ocenił expose premiera Mateusza Morawieckiego. - To było straszne – stwierdził. - Mateusz Morawiecki mówił o malowaniu w szpitalach, a tak naprawdę one mają 14 mld zadłużenia. Brakuje lekarzy i pielęgniarek. Wiele oddziałów jest zamykanych, a on mówi, że będzie malował sale. To niedorzeczne. Pokazał, jak bardzo jest odklejony od rzeczywistości – powiedział Kropiwnicki. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/pis-wycofalo-sie-z-projektu-zniesienia-30-krotnosci-zus-kropiwnicki-komentuje/hp1nppy,"PiS wycofało się z projektu zniesienia 30-krotności ZUS. Kropiwnicki: to ich zabolało, liczyli na te pieniądze","Robert Kropiwnicki był gościem Piotra Kędzierskiego w programie ""Onet Rano."". Poseł PO wypowiedział się na temat wycofania się PiS z projektu zniesienia 30-krotności ZUS. Przeciwni ustawie byli m.in. politycy współpracującego z PiS Porozumienia Jarosława Gowina. - To będzie zupełnie inna kadencja. PiS naprawdę nie ma większości. Zrozumieli to, jak im się postawił Gowin i musieli się wycofać. To ich zabolało. To jest 7 mld do budżetu. Liczyli na te pieniądze, a tymczasem ich koalicjant powiedział ""nie"" – powiedział Kropiwnicki. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/radoslaw-sikorski-zaluje-ze-gowin-nie-zagral-o-teke-premiera/xwk6tln,"Radosław Sikorski: żałuję, że Gowin nie zagrał o tekę premiera","- To jest najważniejsze wydarzenie polityczne tego dnia, bo to jest wybicie się Jarosława Gowina na niepodległość w ramach Zjednoczonej Prawicy. To jest pokazanie, że ma kontrolę nad swoją frakcją i ona jest na tyle silna, że można się postawić prezesowi. Tego wcześniej nie było - ocenił Radosław Sikorski w rozmowie z Moniką Olejnik na antenie TVN24, odnosząc się do kwestii 30-krotności składki na ZUS. - Żałuję, że Gowin nie zagrał o tekę premiera - dodał były szef MSZ.","Radosław Sikorski wcześniej zadeklarował, że nie weźmie udziału w prawyborach prezydenckich w Platformie Obywatelskiej. W rozmowie z Moniką Olejnik polityk opowiedział o przyczynach swojej decyzji. - Doszedłem do wniosku, że Małgorzata Kidawa-Błońska ma pewne atuty, których ja nie mam. Po pierwsze, jest kobietą, może już nadszedł ten czas. Po drugie, prezydent Duda jest gotowy zawalczyć o poparcie Kościoła kosztem praw kobiet. Wydaje mi się, że Kidawa-Błońska będzie bardziej wiarygodna w obronie kobiet. Kobiety w Polsce są bardziej liberalne od mężczyzn i wydaje mi się, że znajdą swój głos - powiedział Sikorski. — Małgorzata Kidawa-Błońska złożyła dokumenty dotyczące kandydowania w prawyborach prezydenckich — powiedział w rozmowie z Onetem poseł PO Rafał Grupiński. Szef komisji wyborczej PO przyznał, że to jedyna jak dotąd kandydatura. Wcześniej Bartosz Arłukowicz i Radosław Sikorski ogłosili, że nie wystartują w prawyborach. Już w niedzielę Onet informował, że nikt poza Małgorzatą Kidawą-Błońską nie pali się do startu w prawyborach prezydenckich. Teoretycznie, mogą wpłynąć jeszcze zgłoszenia korespondencyjne — ale to mało realne. Ostateczną listę kandydatów władze PO mają ogłosić w piątek. Jeśli okaże się, że zgłosiła się tylko Kidawa, to może z miejsca zostać ogłoszona kandydatką PO na prezydenta — starają się o to jej stronnicy. Grzegorz Schetyna namawiał do startu m.in. nową gwiazdę PO, marszałka Senatu Tomasza Grodzkiego oraz byłego ministra zdrowia Bartosza Arłukowicza Warunkiem zarejestrowania kandydata w prawyborach jest zebranie 30 podpisów członków Rady Krajowej PO. Decyzja o rozpisaniu prawyborów, które wyłonią kandydata PO i KO na prezydenta, podjął dziesięć dni temu zarząd Platformy Obywatelskiej. Powołana została wówczas Komisja Wyborcza na czele z posłem KO Rafałem Grupińskim, która przyjmuje zgłoszenia kandydatów do prawyborów. Ostateczną listę kandydatów ma ustalić i ogłosić w najbliższy piątek zarząd PO. Kandydata PO i KO na prezydenta 14 grudnia wskaże konwencja krajowa Platformy.",Radosław Sikorski,
https://wiadomosci.onet.pl/kraj/jaroslaw-gowin-zjednoczona-prawica-udowodnila-ze-lacza-ja-porozumienie-o-silnych/npw2klq,Jarosław Gowin po fiasku projektu PiS bez poparcia Porozumienia: gramy do jednej bramki,"Po oficjalnym poinformowaniu, że PiS wycofuje ustawę ws. 30-krotności ZUS, w Sejmie doszło do spotkania liderów Zjednoczonej Prawicy. Tematem spotkania – według informatorów Onetu – była umowa koalicyjna oraz model współpracy dot. popierania kluczowych dla rządu ustaw przez wszystkie partie tworzące  Zjednoczoną Prawicę.","Z informacji Onetu wynika jednocześnie, że to ""w związku z pilną potrzebą spotkania w gronie liderów koalicji rządzącej wycofany został projekt ustawy dotyczący zniesienia limitu 30-krotności składek ZUS"", przeciwko któremu twardo opowiadało się Porozumienie Jarosława Gowina. Po godz. 19 na Twitterze komentarz umieścił Jarosław Gowin. Nie napisał nic o spotkaniu z Jarosławem Kaczyńskim i Zbigniewem Ziobrą, ale stwierdził, że: ""wbrew tym, którzy wieszczyli dekompozycję Zjednoczonej Prawicy, udowodniliśmy, że łączące nas porozumienie ma silne fundamenty programowe. Gramy do jednej bramki. #30-krotność"". Pis swój projekt wycofał, ale lewica wniosła dzisiaj swój. Emerytura minimalna w wysokości 1600 zł dla każdego obywatela, a także emerytura maksymalna - takie propozycje zawiera projekt ustawy, który przedstawiła dzisiaj Lewica. Klub popiera zniesienie tzw. limitu 30-krotności ZUS, ale podkreśla, że uzyskane w ten sposób pieniądze ""mają pozostać w systemie"". Jednocześnie Lewica chce zniesienia tzw. limitu 30-krotności ZUS i wprowadzenia emerytury maksymalnej w wysokości sześciokrotności płacy minimalnej - w 2021 r. 15 tys. 600 zł miesięcznie. - To umożliwia zatrzymanie pieniędzy ze zniesienia 30-krotności w systemie. Nie pójdą na zasypanie dziury w budżecie - dodała Biejat. - Nasz projekt zakłada roczne vacatio legis. Liczymy, ze pani marszałek nada naszemu projektowi bieg, skieruje go do szerokich konsultacji społecznych. Będziemy tego pilnować - zapowiedziała posłanka partii Razem. Czytaj także: 30-krotność ZUS. Co to jest?",Jarosław Gowin,
https://wiadomosci.onet.pl/kraj/zniesienie-30-krotnosci-zus-pis-rezygnuje-z-ustawy-komentarze/symxvcc,PiS wycofało się z projektu zniesienia 30-krotności ZUS. Komentarze po decyzji partii,"Sejm nie zajmie się projektem podczas dzisiejszego posiedzenia. Informację o wycofaniu podał poseł PiS Marcin Horała. - Nic nie wskazuje na to, by większość w tej sprawie się pojawiła - powiedział. Przeciwni ustawie byli m.in. politycy współpracującego z PiS Porozumienia Jarosława Gowina. Dzisiejsze wydarzenia skomentowali politycy i publicyści. - Cieszymy się, że projekt ten został zdjęty, ponieważ nie dojdzie do niebezpiecznego precedensu - powiedział Onetowi Kamil Bortniczuk z Porozumienia.","W ubiegłym tygodniu posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi obecnie 30-krotność prognozowanego przeciętnego wynagrodzenia w gospodarce. Według autorów projektu miało to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Jarosław Gowin zapowiedział, że Porozumienie krytycznie ocenia projekt, a Andrzej Duda stwierdził, że patrzy na pomysł ""sceptycznie"". - Dobrze, że koalicja rządowa się spotyka. Spotkanie w Sejmie dotyczy umowy koalicyjnej na tą kadencję. Rzeczywiście bardzo się cieszymy, że projekt ten został zdjęty, ponieważ nie dojdzie do niebezpiecznego z perspektywy przyszłości precedensu. Niepożądanego ani przez nas, ani przez PiS, ani przez Solidarna Polskę. Precedensu polegającego na tym że jakikolwiek projekt miałby zostać głosami nie koalicji rządzącej choćby skierowany do prac w komisji. Z punktu widzenia przyszłości Zjednoczonej Prawicy dobrze się stało - ocenił poseł i rzecznik prasowy Porozumienia Kamil Bortniczuk w rozmowie z Onetem. ""Projekt zniesienia 30krotności limitu ZUS wycofany. Wyraźny dowód na brak stabilnej większości w obozie Zjednoczonej Prawicy"" - napisał na Twitterze europoseł Andrzej Halicki. Lewica oceniła, że ""PiS przestraszył się"". ""Klub Lewica złożył swój, odpowiedzialny projekt kompleksowej reformy systemu w tej sprawie, który teraz będziemy konsultować z partnerami społecznymi"" - dodano. Podobnie napisał Dariusz Standerski z Lewicy. ""PiS się przestraszył i wycofał swój projekt ustawy o trzydziestokrotności. Lewica dobrze zaczyna kadencję, przed nami konsultacje naszego projektu"" - ocenił. Zadowolona z decyzji jest również Jadwiga Emilewicz. ""Panie Pośle Horała, dobra decyzja. Dziękujemy"" - napisała minister rozwoju. ""Najmniej wartościowe i najmniej konkretne exposé w historii przykryte wycofaniem projektu dot. 30-krotności składek ZUS. Defensywa się pogłębia. Tam już nikt nad niczym nie panuje"" - stwierdził natomiast Krzysztof Kosiński, prezydent Ciechanowa i były rzecznik prasowy PSL. Zdaniem Leszka Millera ""presja Gowina i obawa przed dekompozycją Zjednoczonej Prawicy zrobiły swoje. Mówiąc otwarcie - ten projekt naprawdę nie był wart mszy"" - napisał europoseł i były premier. ""Ciekawe co wjedzie w zamian za 30-krotność. Skądś kasę trzeba wziąć"" - zastanawia się dziennikarz Onetu Kamil Dziubka. ""A co to się stało. Nagle 30-krotność przestała być w budżecie potrzebna?"" - zapytał publicysta ""Do Rzeczy"" Marcin Makowski.",W obozie rządzącym nie było zgody ws. zniesienia 30-krotności ZUS. Komentarze po decyzji,
https://wiadomosci.onet.pl/kraj/zniesienie-limitu-30-krotnosci-zus-pis-wycofuje-projekt/85gbn3w,PiS wycofuje projekt ws. zniesienia 30-krotności składki na ZUS,"Na ten moment projekt ws. 30-krotności ZUS jest wycofany i tyle - powiedział poseł PiS Marcin Horała, reprezentant wnioskodawców. - Nie ma zgody na ten projekt i nic nie wskazuje na to, by większość w tej sprawie się pojawiła - dodał. Przeciwko zniesieniu tzw. limitu 30-krotności ZUS był koalicjant PiS Jarosław Gowin i posłowie z jego partii.","""Jako reprezentant wnioskodawców w pracach nad poselskim projektem ustawy o zmianie ustawy o systemie ubezpieczeń społecznych oraz niektórych innych ustaw wycofuję przedmiotowy projekt ustawy"" - napisał we wniosku do marszałek Sejmu Elżbiety Witek poseł Marcin Horała. W projekcie znajduje się m.in. budzący kontrowersje punkt na temat zniesienia 30-krotności składek ZUS. W ubiegłym tygodniu posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi obecnie 30-krotność prognozowanego przeciętnego wynagrodzenia w gospodarce. Według autorów projektu miało to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Jarosław Gowin zapowiedział, że Porozumienie krytycznie ocenia projekt, a Andrzej Duda stwierdził, że patrzy na pomysł ""sceptycznie"". Dzisiaj poseł Marcin Horała wycofał projekt. Emerytura minimalna w wysokości 1600 zł dla każdego obywatela, a także emerytura maksymalna - takie propozycje zawiera projekt ustawy, który przedstawiła dzisiaj Lewica. Klub popiera zniesienie tzw. limitu 30-krotności ZUS, ale podkreśla, że uzyskane w ten sposób pieniądze ""mają pozostać w systemie"". Jednocześnie Lewica chce zniesienia tzw. limitu 30-krotności ZUS i wprowadzenia emerytury maksymalnej w wysokości sześciokrotności płacy minimalnej - w 2021 r. 15 tys. 600 zł miesięcznie. - To umożliwia zatrzymanie pieniędzy ze zniesienia 30-krotności w systemie. Nie pójdą na zasypanie dziury w budżecie - dodała Biejat. - Nasz projekt zakłada roczne vacatio legis. Liczymy, ze pani marszałek nada naszemu projektowi bieg, skieruje go do szerokich konsultacji społecznych. Będziemy tego pilnować - zapowiedziała posłanka partii Razem. Czytaj także: 30-krotność ZUS. Co to jest?",Marcin Horała,
https://wiadomosci.onet.pl/tylko-w-onecie/expose-morawieckiego-analiza-andrzeja-stankiewicza/6xfwrjr,Morawiecki 2.0 [ANALIZA EXPOSE PREMIERA],"Gdyby porównać pierwsze expose premiera Mateusza Morawieckiego z grudnia 2017 r. z dzisiejszym, to okaże się, że różnice są niewielkie. To dowód na to, premier nie znalazł przełomowych idei czy pomysłów na kolejną kadencję. Na pewno tym razem więcej było prawienia o zgodzie narodowej — to ton, który PiS będzie podtrzymywał do wyborów prezydenckich.","To było drugie expose Mateusza Morawieckiego. Pierwsze wygłosił w grudniu 2017 r., tuż po tym, jak poprzez zakulisowe rozgrywki doprowadził do dymisji premier Beaty Szydło i zajął jej miejsce. Akapity z pierwszego i drugiego expose Morawieckiego można właściwie dowolnie zamieniać. Rok 2019 Wielu uwierzyło, że państwo jest kulą u nogi. My budujemy państwo, które daje wolność rozwoju i pracy. Normalne państwo to ambitne państwo. Rok 2017 Polska polityka musi być ambitna. Dryfowanie czy płynięcie z prądem to nie jest nasze DNA. Rząd nie jest od administrowania, ale od rządzenia i rozumiem tak, że musimy wyznaczać nasze ambitne cele. Rok 2019 Nowoczesna szkoła to inwestycje w młode pokolenie i przyszłość Polski. Uruchomimy program unijny, dzięki któremu polska szkoła będzie szkołą przyszłości. Rok 2017 Takie będą Rzeczypospolite, jakie ich młodzieży chowanie. W najbliższych latach położymy duży nacisk na nauczanie branżowe, bo takie są dzisiaj potrzeby rynku. Rynku pracy. 65 proc. naszych uczniów będzie pracować prawdopodobnie w zawodach, które jeszcze nie powstały. Rok 2019 Mamy prawo do normalnego funkcjonowania sądów. Niezawisłość jest ważna, ale nie oznacza braku odpowiedzialności. Rok 2017 Bez sprawnych i sprawiedliwych sądów, uczciwy przedsiębiorca nie ma szans na walkę z mafiami, z układem zamkniętym Rok 2019 Korzystanie z dobrodziejstw gospodarki cyfrowej dla dobra obywateli. Od Polski papierowej do Polski cyfrowej. Rok 2017 Program Polska od Polski Papierowej do Polski Cyfrowej to intensywny proces budowy nowoczesnego państwa. Zadanie dla wszystkich resortów całej Rady Ministrów. Takich powtórzeń jest znacznie więcej. Część z nich to rytualne zaklęcia każdego premiera, który mówi, że poprawi infrastrukturę, edukację, czy służbę zdrowia. Ale część zapowiedzi Morawiecki powtarza dlatego, że przez całą kadencję PiS nie udało się ich zrealizować. Dlatego też opozycja miała używanie, punktując takie elementy. Pomoc małym przedsiębiorcom? Za rządów PiS wyraźnie wzrosły składki ZUS dla drobnych przedsiębiorców. W dodatku PiS zapowiedziało podwyżkę płacy minimalnej, co uderzyłoby w część małych firm. Obóz władzy chciał także podwyższyć składki dla najlepiej zarabiających (chodzi o zniesienie tzw. 30-krotności, czyli rocznego limitu składek), co mocno odczułyby firmy zatrudniające wysoko wykwalifikowanych pracowników. Dopiero na ostatniej prostej PiS się z tego wycofało, tylko dlatego, że zbuntowała się koalicyjna partia Jarosława Gowina. Walka z biedą? Co prawda transfery socjalne PiS początkowo doprowadziły do ograniczenia sfery ubóstwa, ale w zeszłym roku ponownie skrajnie biednych ludzi przybyło. Służba zdrowia? Premier zapowiedział — kolejny zresztą raz — stworzenie funduszu modernizacji szpitali. Tyle że chce tam przelać ledwie 2 mld zł. Jak to ma poprawić sytuację w szpitalach, skoro nie jest tego w stanie osiągnąć NFZ dysponujący niemal 100 mld zł rocznie? Podatki dla zagranicznych koncernów? A kto uległ presji amerykańskich władz i zrezygnował z podatku cyfrowego, który miały płacić wielkie koncerny internetowe z USA działające w Polsce? Nie ma co wspominać o programie Mieszkanie Plus — to jedna z największych porażek PiS, dlatego też Morawiecki zabrał budownictwo ministrowi infrastruktury Andrzejowi Adamczykowi i przeniósł do nowego resortu rozwoju swej bliskiej współpracowniczki Jadwigi Emilewicz. Nowe obietnice premiera są na pozór drobne, choć — jeśli je zrealizuje — mogą się okazać sukcesami. Morawiecki obiecał walkę o bezpieczeństwo na drogach, które uznał za jedyne niebezpieczne miejsca w Polsce. Chce też ograniczyć używanie tworzyw sztucznych, choćby przez wprowadzenie systemu kaucji za plastikowe butelki. Zresztą premier sporo mówił o klimacie — ale dwa lata temu było podobnie. Szef rządu złożył serię obietnic dla drobnego biznesu. Chodzi np. o ulgę inwestycyjną, czy też tzw. estoński CIT, czyli przesunięcie poboru podatku na moment wypłaty zysku przez spółkę. Morawiecki mówił także o zmianach w systemie emerytalnym. Zachwalał Pracownicze Programy Kapitałowe oraz Indywidualne Konta Emerytalne, czyli formy dodatkowego oszczędzania na emerytury. Rzucił pomysł zapisania w Konstytucji, że środki w nich zgromadzone są prywatną własnością każdego oszczędzającego. Jednocześnie jednak Morawiecki zapowiedział wypłatę 13 i 14 emerytury. To przedwyborcza obietnica PiS, na którą rząd nie ma pieniędzy, dlatego też sięga po nasze wspólne oszczędności emerytalne z Funduszu Rezerwy Demograficznej. Już samo szukanie finansowania emerytur spoza budżetu — i to z zapasów, odkładanych na czarną godzinę — wskazuje na to, że oferta zmian w Konstytucji w sprawie drobnego elementu systemu emerytalnego, jakimi są PPK oraz IKE, nie jest poważna. Każdy rząd znajdzie taką formułę, która pozwoli mu znacjonalizować składki emerytalne i użyć ich do dowolnego celu. Pokazała to Platforma, likwidując OFE, a teraz pokazuje PiS. W tej sytuacji ciągłe powtarzanie przez premiera, że mamy zrównoważony budżet, było po prostu niepoważne. W wystąpieniu premiera silniej niż 2 lata temu pobrzmiewały wątki światopoglądowe. Ale taki po prostu jest moment polityczny. Od wyborów europejskich PiS wyraźnie gra podziałem światopoglądowym, atakując lewicę i liberałów za wsparcie dla LGBT. Dlatego też Morawiecki twardo wszedł w tę dyskusję o dzieciach i rodzinie. W kwestiach państwowych myślenie premiera wciąż jest takie samo. Otóż III RP była państwem niesprawiedliwym, a jej włodarze wykluczyli miliony obywateli, wpychając ich w ubóstwo. Oto PiS podźwignął ten upadły kraj w 4 lata, ludzie PiS są uczciwsi i odzyskawszy wykradane dotąd miliardy, dali je Polakom. Z tego wynika oferta dla opozycji — co prawda upokorzyliście i wyzyskiwaliście Polaków, ale teraz współpracujmy, gdyż jesteśmy jednym dumnym, narodem i zgoda jest nam niezbędna. Taka jest esencja z expose Mateusza Morawieckiego, gdyby je brać dosłownie. Ale dosłownie brać go nie należy. Część polityczna i ideologiczna, dotycząca patologii III RP to po prostu program polityczny PiS i Morawiecki musiał go powtórzyć. Nie miał z tym kłopotu, mimo że sam jest beneficjentem III RP, milionerem, który wzbogacił się pracując w zagranicznym banku. I choć był doradcą premiera Donalda Tuska, który jest dziś dla PiS symbolem owych patologii III RP. Morawiecki nie miał także kłopotu z podkręcaniem ekonomicznych statystyk i ich swobodną interpretacją — bo zdaje sobie sprawę, że expose to teatr. Z tego samego względu premier nie rozwinął powyborczych ostrzeżeń Jarosława Kaczyńskiego, który mówił o nadciągającym kryzysie gospodarczym.",Morawiecki otrzymał owację od posłów z własnego obozu,
https://wiadomosci.onet.pl/kraj/zniesienie-limitu-30-krotnosci-prof-stanislaw-gomulka-ocenia-w-onet-opinie/hp58hcm,"Zniesienie limitu 30-krotności. Prof. Stanisław Gomułka komentuje w ""Onet Opinie""","Prof. Stanisław Gomułka był gościem Renaty Kim w programie ""Onet Opinie"". Ekonomista wypowiedział się na temat projektu Prawa i Sprawiedliwości dotyczącego zniesienia limitu 30-krotności przy składkach ZUS. - Ta propozycja chyba została złożona dlatego, że powstał problem z tym, jak zbudować budżet na przyszły rok, w sytuacji, kiedy pojawiła się tzw. piątka Kaczyńskiego, która zaskoczyła Ministerstwo Finansów – powiedział prof. Gomułka. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/expose-mateusza-morawieckiego-fala-komentarzy/n7zdb3b,Expose premiera. Fala komentarzy,"Mateusz Morawiecki wygłosił dziś w Sejmie expose. Andrzej Duda oceniając wystąpienie premiera zwrócił uwagę na to, że ""chcemy, żeby Polska wreszcie stawała się normalnym państwem"". Z kolei Małgorzata Kidawa-Błońska stwierdziła, że expose było skierowane do twardego elektoratu PiS.","- Cieszę się, że premier zaakcentował w expose rzeczy istotne z mojego punktu widzenia, jako prezydenta Rzeczypospolitej, że chcemy, żeby Polska wreszcie stawała się normalnym państwem; to podniesienie tego pojęcia na zupełnie inny poziom - mówił we wtorek w Sejmie prezydent Andrzej Duda. Prezydent podkreślił, że premier szczególnie mocno podniósł kwestię rodziny, ochrony dzieci i młodzieży przed ""złymi wpływami"", co - jak dodał - spotkało się z jego aprobatą. Nawiązywał także do wypowiedzi Morawieckiego o zachowaniu tożsamości narodowej; ocenił, że nowoczesne państwo nie jest państwem, w którym społeczeństwo ma się wyrzec tradycji. - Pan premier i Rada Ministrów dzisiaj dobrze spogląda w przyszłość i trafnie diagnozuje to, co wynika z różnego rodzaju przewidywań czy danych, które są także wskaźnikami przedstawionymi przez GUS - mówił prezydent. - Cieszą zapowiedzi pana premiera dotyczące tzw. zielonej polityki, dotyczące ochrony klimatu, dotyczące rozwijania polskiej energetyki, także w oparciu o odnawialne źródła energii i jej przekształcania; planowane przekształcanie także miksu energetycznego, co jest zaplanowane w dalekosiężnej strategii energetycznej dla Polski – wskazał prezydent Andrzej Duda. Andrzej Duda wyraził również zadowolenie, z faktu iż premier ""mocno podkreślił kwestie walki z zanieczyszczeniem plastikiem Polski i całej kuli ziemskiej"". W wygłoszonym we wtorek przed południem w Sejmie expose premier powiedział m.in., że ""rodzina jest i musi pozostać fundamentem społeczeństwa"" i że ""nie zgadzamy się, aby mniejszościowe eksperymenty i rozwiązania określały, co jest normą"". - Aplauz był tylko po jednej stronie sali, gdy wyraźnie było mówione o takim modelu rodziny, który w naszym kraju oczywiście jest, ale są przecież kobiety samotnie wychowujące dzieci, są ojcowie samotnie wychowujący dzieci, (...) i o tym nie było - powiedziała Kidawa-Błońska dziennikarzom w Sejmie. Według niej premier kierował ten fragment expose ""tylko do swojego elektoratu, i to do tego bardzo twardego elektoratu Prawa i Sprawiedliwości"". Dopytywana o ocenę wątku dotyczącego ""tego, co premier nazywa normalnością i zapobieganiem wojnom ideologicznym oraz obronie tradycyjnego modelu rodziny"", polityk PO zwróciła uwagę, że słowo ""normalność"" padało w expose premiera ""chyba kilkadziesiąt razy"". - Tylko jaka jest definicja normalności? Bo to słowo piękne, ale dla każdego może znaczyć coś innego. Czy ""normalność"" to jest kraj, w którym ludzie są szanowani, mają prawa do swojej wolności, kiedy mogą żyć po swojemu, kiedy stosuje się konstytucję, czy też normalność, to jest to, że chce się wszystkich dopasować do swojego modelu, który się sobie wymyśliło? - pytała. Podkreśliła, że dla niej najbardziej niepokojący był ""wątek o rodzinie"", i powtórzyła, że - jej zdaniem - ""znowu poza nawiasem takiego modelu, który będzie według premiera promowało nasze państwo, są kobiety samotnie wychowujące dzieci, niepełne rodziny, czy osoby świetnie wychowujące dzieci i świetnie funkcjonujące w tzw. związkach partnerskich, (...) które pracują dla Polski, płacą podatki, są patriotami"". Według niej tacy obywatele też powinni być uwzględnieni w expose, tymczasem - jak przekonywała - ""model rodziny przedstawiony przez premiera był bardzo konkretny, zero-jedynkowy"". - Dziwne expose, bo premier tak naprawdę mówił o nadziei, ale nie mówił o zaufaniu - dodała. ""PMM w #exposeklamstw mało uwagi poświęca edukacji. Dla niego szkoła to tylko oszczędność energii - 1000 szkół Eko (za podobne do 1 mln aut elektr., żeby uwierzyć) i tablice multimedialne. Panie Premierze, to mało, żeby szkoła stała się przyjazna i @Nowoczesna Edukacja głupcze!"" - napisała posłanka KO Katarzyna Lubnauer. ""M.Morawiecki mówi o „państwie dobrobytu” a wieczorem zabierze pieniądze z funduszu solidarności, podwyższy podatki, dodatkowo złupi pracowników i pracodawców likwidując 30krotny limit ZUS. Pierwsze zdania expose i już kłamstwo. #exposekłamstw"" - stwierdził poseł PO Marcin Kierwiński. ""Spore zagęszczenie niepoprawnych politycznie akcentów najpierw w wystąpieniu marszałka seniora, a teraz w expose premiera Morawieckiego pokazuje jak działa „efekt Konfederacji”. Samym swoim istnieniem zmieniamy ton obowiązujący w polskiej polityce"" - zauważył poseł Konfederacji Krzysztof Bosak. ""Premier @MorawieckiM w #expose przedstawił ambitny plan rozwoju Polski. Takiej wizji Polski i skutecznej realizacji programu Polski dobrobytu dziś potrzebujemy. Po to Polacy wybrali Zjednoczoną Prawicę, abyśmy rząd w tych działaniach wspierali"" - stwierdził z kolei Paweł Szefernaker, poseł PiS. ""@MorawieckiM chce być lepszy niż bracia Grimm, Andersen i Ezop razem wzięci. Byłoby interesująco, gdyby nie fakt, że nie jesteśmy w bajce, tylko w Polsce zdemolowanej przez ostatnie 4 lata przez kolegów i koleżanki premiera z PiS"" - stwierdziła Joanna Scheuring-Wielgus. ""Morawiecki: dzieci są nietykalne, żadnej ideologii w szkole. Czyli PiS wyprowadza religię ze szkół, a prokuratura przestaje umarzać kolejne sprawy przypadków pedofilii w Kościele? Dla koleżanek i kolegów z Lewicy pytam"" - pyta Robert Biedroń. ""#ExposePMM można podsumować krotko: mieliśmy już Premiera który twierdził że polskość to nienormalność, a dziś mamy Premiera, który uważa że polskość to normalność i wolność. Stoimy za tą drugą wizją!"" - napisał poseł PiS Łukasz Schreiber.",Expose Mateusza Morawieckiego,
https://wiadomosci.onet.pl/kraj/expose-premiera-mateusza-morawieckiego-wideo-na-zywo/wfldkn2,Expose premiera Mateusza Morawieckiego,"Zapraszamy na transmisję z posiedzenia Sejmu IX kadencji, podczas którego premier Mateusz Morawiecki przedstawi program działania Rady Ministrów z wnioskiem o udzielenie jej wotum zaufania. Emisja expose premiera na żywo na stronie głównej Onetu.",,,
https://wiadomosci.onet.pl/kraj/adam-lipinski-z-niechecia-zaglosuje-na-kandydature-stanislawa-piotrowicza-do-tk/93m378f,Lipiński: jako sekretarz stanu zarabiam ok. 10 tys. zł i pewne rzeczy muszę mówić,"- Niestety, będę musiał zagłosować na Stanisława Piotrowicza, jeżeli będzie taka propozycja i klub podejmie taką decyzję - powiedział w Porannej rozmowie w RMF FM Adam Lipiński, wiceprezes PiS.","Stanisław Piotrowicz znalazł się w gronie kandydatów PiS na stanowisko sędziego Trybunału Konstytucyjnego. - Mam nadzieję, że to jest sprawa otwarta, ale faktem jest, że jeżeli będę musiał to zrobić - a czasami się musi robić różne rzeczy w polityce, jeżeli się jest w jakiejś formacji - to będę to robił z dużą niechęcią - mówił Lipiński. Robert Mazurek zadał wiceprezesowi PiS pytanie, czy ""nie jest mu wstyd za takie kandydatury"". - Panie redaktorze, ja jako sekretarz stanu zarabiam ok. 10 tys. zł i pewne rzeczy muszę mówić - odparł Lipiński. Kandydatami PiS na sędziów Trybunału Konstytucyjnego są Krystyna Pawłowicz, Stanisław Piotrowicz i Robert Jastrzębski. Ten ostatni zastąpił Elżbietę Chojny-Duch, która już w październiku była wymieniana wśród kandydatów PiS do TK. O wycofaniu jej kandydatury dowiedziała się kilka dni temu od naszych dziennikarzy. - Czemu zmienili zdanie na temat mojej kandydatury? Nie mam pojęcia. Nie tłumaczyli tego - mówiła w rozmowie z Onetem. 3 grudnia kończy się kadencja trzech sędziów TK wybranych w czasach rządów PO-PSL: Marka Zubika, Piotra Tulei i Stanisława Rymara. Zgodnie z regulaminem Sejmu, wnioski w sprawie kandydatów do TK składa się marszałkowi w terminie 30 dni przed upływem kadencji. źródło: RMF FM",Adam Lipiński,
https://wiadomosci.onet.pl/tylko-w-onecie/zniesienie-30-krotnosci-zus-joanna-senyszyn-to-proba-dorwania-sie-do-pieniedzy/hx14bm2,Joanna Senyszyn o zniesieniu 30-krotności przy składkach ZUS: to próba dorwania się do pieniędzy,"Prof. Joanna Senyszyn była gościem Tomasza Sekielskiego w ""Onet Rano."". Posłanka Lewicy wypowiedziała się m.in. na temat projektu Prawa i Sprawiedliwości dotyczącego zniesienia limitu 30-krotności przy składkach ZUS. - Prywatnie, uważam, że 30-krotność powinna zostać. Jeżeli będzie zlikwidowana, to będą ogromne kominy nie tylko płacowe, ale również emerytalne. Przy projekcie PiS zmniejszą się dochody samorządu terytorialnego i mniejsze będą kwoty wpływające do NFZ – mówiła Senyszyn. - To przede wszystkim próba dorwania się do pieniędzy już, w tej chwili – stwierdziła. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/ryszard-czarnecki-zachodu-nie-interesuje-kto-ma-senat/cxwp7x3,"Ryszard Czarnecki: Zachodu nie interesuje, kto ma Senat","Wyniki wyborów do Senatu na Zachodzie nie są za bardzo komentowane. Liczy się, kto rządzi a rządzi PiS - uważa europoseł PiS Ryszard Czarnecki. Jednocześnie przyznaje, że zwycięstwo opozycji w izbie wyższej zakłóca narrację o dyktaturze i końcu demokracji w Polsce.","Polityk w rozmowie z ""Rzeczpospolitą"" krytykuje marszałka Senatu Tomasza Grodzkiego za powielanie przekazu opozycji ""dziś ulica - jutro zagranica"". Chodzi o jego plany wizyty w Stanach Zjednoczonych. - Polacy, nawet jeśli nie głosują na PiS, to źle oceniają polityków, którzy skarżą się na własny kraj u obcych, czy to Niemcy, czy UE, czy Francja, czy Amerykanie. Pan marszałek Senatu wpisuje się w kiepską konwencję - uważa. - Myślę, że pan marszałek Grodzki ma duże ambicje polityczne i chce, żeby Senat był elementem opozycji wobec władzy - przekonuje Czarnecki. W części rozmowy poświęconej expose premiera Morawieckiego, europoseł PiS stwierdza, że na arenie europejskiej ""wyniki wyborów do Senatu nie są za bardzo komentowane. - Dla Zachodu liczy się, kto rządzi a rządzi PiS - mówi. Dalej przyznaje, że zmiana w Senacie burzy obraz ""kaczyzmu"", dyktatury i końca demokracji w Polsce. - Opozycja przejęła Senat, natomiast zaprzeczyła swojej głównej tezie, że w Polsce nie ma demokracji, bo gdyby nie było demokracji, to Senat byłby w rękach PiS - mówi. Cała rozmowa w dzisiejszej ""Rzeczpospolitej"". Źródło: rp.pl",Ryszard Czarnecki,
https://wiadomosci.onet.pl/kraj/nieoficjalnie-znamy-kandydatow-do-komisji-ds-sluzb-specjalnych/1qx7ldf,Nieoficjalnie: znamy kandydatów do komisji ds. służb specjalnych,"Do sejmowej komisji ds. służb specjalnych PiS przedstawi czterech kandydatów - Waldemar Andzla, Michała Jacha, Marka Opiołę i Jarosława Krajewskiego, a opozycja trzech - Adama Szłapkę (KO), Macieja Gdulę (Lewica) i Marka Biernackiego (PSL-Kukiz15) - wynika z nieoficjalnych informacji Polskiej Agencji Prasowej.","O tym, że sejmowa komisja ds. służb specjalnych będzie liczyła siedem osób Izba zdecydowała w środę 13 listopada podczas obecnego posiedzenia. Sejm wznowi je we wtorek o godz. 10. i wysłucha expose premiera Mateusza Morawieckiego. Głosowania rozpoczną się - zgodnie z harmonogramem - o godz. 20. Według nieoficjalnych informacji PAP kandydatami z klubu PiS będą: Waldemar Andzel i Marek Opioła, Jarosław Krajewski i Michał Jach. Ze strony opozycji kandydatami mają być - jak nieoficjalnie dowiedziała się PAP - zasiadający w niej w poprzedniej kadencji Marek Biernacki - obecnie PSL-Kukiz15, Adam Szłapka (KO) i Maciej Gdula z Lewicy. PiS, który ma większość w 460-osobowym Sejmie chce utrzymać również w tej kadencji swoje stałe przewodnictwo komisji ds. służb specjalnych. Zwyczajowo było ono rotacyjne - co sześć miesięcy zmieniał się przewodniczący i wiceprzewodniczący - na przemian ze strony rządzącej i ugrupowań opozycyjnych. Według nieoficjalnych informacji PAP, szef komisji najprawdopodobniej nie zmieni się - pozostanie nim, jak na koniec poprzedniej kadencji Waldemar Andzel (PiS). Andzel nie chciał potwierdzić ani zaprzeczyć tym nieoficjalnym informacjom PAP. - Jeszcze chwilę proszę poczekać - powiedział jedynie w rozmowie z PAP, pytany czy wejdzie do tej komisji i czy ponownie zostanie jej szefem.",Waldemar Andzel,
https://wiadomosci.onet.pl/kraj/radni-pis-apeluja-do-wojewody-o-szybkie-uchylenie-uchwaly-ws-ulicy-im-lupaszki-w/zwyfvvq,"Radni PiS apelują do wojewody o szybkie uchylenie uchwały ws. ulicy im. ""Łupaszki"" w Białymstoku","Były uchybienia regulaminowe przy podejmowaniu przez Radę Miasta Białystok uchwały o zmianie nazwy ulicy im. majora Zygmunta Szendzielarza ""Łupaszki"" - uważają radni PiS, którzy są przeciwni tej zmianie. Apelują do wojewody podlaskiego, by jak najszybciej stwierdził nieważność tej uchwały.","W trybie nadzoru nad działalnością prawną samorządów, wojewoda już półtora tygodnia temu wszczął postępowanie w sprawie uchwały Rady Miasta Białystok dotyczącej zmiany nazwy ulicy im. mjr Zygmunta Szendzielarza ""Łupaszki"" na ulicę Podlaską. Na wydanie swojej decyzji ma czas do końca listopada. Jeśli stwierdzi nieważność tej uchwały, rada będzie jeszcze miała możliwość odwołania się do sądu administracyjnego. Ulicę na osiedlu Skorupy imieniem majora ""Łupaszki"" rada miasta nazwała w kwietniu 2018 r. Inicjatorami byli radni PiS, którzy mieli wtedy większość w tej radzie. Radni nadali ulicy nazwę majora Szendzielarza, mimo że prezydent miasta proponował inną nazwę: Podlaska. Nazwa im. Zygmunta Szendzielarza ""Łupaszki"" od początku wzbudza jednak emocje w Białymstoku. Praktycznie tuż po zmianie pojawiły się tam napisy i wlepki ""zbrodniarz"", tablice oblewane są czerwoną farbą. Na płocie otaczającym kilka miesięcy temu pobliską budowę malowane były hasła m.in. ""Łupaszko - morderca!!!"" ""Miejsce zbrodniarzy jest na śmietniku historii. Łupaszko to ludobójca!!!"". W obecnej kadencji samorządu PiS jest w opozycji w białostockiej radzie miasta. Większość ma Koalicja Obywatelska, w skład której wchodzą radni Forum Mniejszości Podlasia; już wcześniej zapowiadali oni starania o zmianę nazwy tej ulicy i to z ich inicjatywy na sesję trafił projekt stosownej uchwały. Odnosząc się do działań ""Łupaszki"" wskazywali, że na szlaku jego oddziałów ""były spalone wsie i ludność cywilna"". Zmiana nazwy wywoła szeroką dyskusję w kraju, krytycy zmiany zarzucają jej pomysłodawcom i białostockim radnym KO, którzy tę zmianę poparli, brak wiedzy historycznej o działalności ""Łupaszki"". Krytyczne stanowisko zajął prezes IPN, a także np. minister kultury Piotr Gliński. 28 października białostocka rada przegłosowała jednak zmianę. 7 listopada wojewoda podlaski zawiadomił Radę Miasta Białystok o wszczęciu postępowania nadzorczego ""w sprawie stwierdzenia nieważności uchwały"" o zmianie nazwy tej ulicy. Wstrzymał też wykonanie tej uchwały, powołując się na możliwe skutki finansowe, jeśli weszłaby ona w życie, a następnie została uchylona. ""Analiza uzasadnienia podjętej uchwały daje podstawy do stwierdzenia istotnego naruszenia zapisów Konstytucji RP, tj. art. 7 stanowiącego, że organy władzy publicznej działają na podstawie i w granicach prawa, art. 2 wskazującego na zasady demokratycznego państwa prawnego oraz zasadę zaufania do państwa oraz art. 19 Konstytucji RP, zgodnie z którym Rzeczpospolita Polska specjalną opieką otacza weteranów walk o niepodległość"" - głosi uzasadnienie zawiadomienia skierowanego do rady. W ocenie prawników wojewody, obowiązek działania zgodnego z prawem, w połączeniu z zasadą zaufania, wymaga - po stronie organów władzy publicznej - uzasadniania ""ze szczególną starannością"" swoich rozstrzygnięć. W tym kontekście uważają, że uzasadnienie uchwały w zakresie, w jakim zawiera ono ocenę działań Zygmunta Szendzielarza ""nie jest w pełni zgodne z potwierdzonymi faktami"", do tego - jak napisali - ""neguje ustalenia kompetentnych instytucji państwowych m.in. Instytutu Pamięci Narodowej"". Dziś z apelem do wojewody o wnikliwe, ale i pilne rozpatrzenie skarg, które do niego zostały złożone w związku z podjętą uchwałą, zaapelowali radni miejscy PiS. Jak wynika z informacji uzyskanych w Podlaskim Urzędzie Wojewódzkim w Białymstoku, wpłynęły w sumie cztery takie skargi. Współautorem jednej z nich jest radny PiS Paweł Myszkowski. - W skardze odnoszę się do uchybień względem regulaminu rady miasta, który jest integralną częścią statutu miasta. Apelujemy do pana wojewody, aby pochylił się nad tymi uwagami i wnikliwie to rozpatrzył - mówił dziennikarzom Myszkowski. Według niego, są to kolejne argumenty - oprócz przywoływanych przez wojewodę - za wydaniem rozstrzygnięcia nadzorczego i uchyleniem uchwały. - Apelujemy, by (wojewoda) jak najszybciej unieważnił tę uchwałę. Próbujemy wskazać, że jest to tak ważny problem, że nie ma na co czekać, tylko trzeba wnikliwie się temu przyjrzeć i unieważnić uchwałę, która narusza dobre imię bohatera narodowego (...). Na sesji padło wiele oskarżeń pod adresem majora Szendzielarza ""Łupaszki"" niezgodnych z faktami historycznymi - dodała radna PiS Agnieszka Rzeszewska. Mówiła też, że większość rady - podejmując uchwałą o zmianie nazwy ulicy na Podlaską - nie wzięła pod uwagę zebranych podpisów ponad 2 tys. osób przeciwnych takiej zmianie. - O tym w ogóle nie ma mowy w uzasadnieniu tej uchwały. Uważamy, że jest to podważenie regulaminu rady miasta, ale przede wszystkim chcemy walczyć o dobro imienia bohatera narodowego - powiedziała.","Ulica majora Zygmunta Szendzielarza ""Łupaszki",
https://wiadomosci.onet.pl/kraj/czym-jest-30-krotnosc-zus-na-czym-polega-limit-skladek/mn50v7s,Czym jest limit 30-krotności ZUS? Odpowiadamy na pytania,"Posłowie PiS złożyli w Sejmie projekt ustawy znoszący tzw. limit 30-krotności ZUS. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Na czym dokładnie polega limit 30-krotności ZUS? Odpowiadamy na podstawowe pytania.","O pomyśle zniesienia limitu 30-krotności ZUS przedstawiciele Prawa i Sprawiedliwości mówili już przed wyborami, projekt został zgłoszony jednak dopiero w nowym parlamencie. Nie zgadzają się z nim posłowie koalicyjnego Porozumienia Jarosława Gowina, bez których PiS nie ma większości. Poparcie dla zniesienia limitu 30-krotności ZUS zasugerowała jednak część posłów Lewicy. Obecnie każdy pracownik płaci składki ZUS proporcjonalnie do swoich zarobków, jednak tylko do pewnej wysokości. Granicą są roczne zarobki w wysokości 30-krotności prognozowanego przeciętnego miesięcznego wynagrodzenia w gospodarce. Oznacza to, że składki do ZUS płacone są do kwoty wynoszącej 2,5-krotność przewidywanej średniej krajowej. Każdy, kto zarabia więcej, zapłaci do ZUS taką składkę, jakby zarabiał właśnie 2,5-krotność miesięcznej średniej krajowej. W 2019 r. według prognoz średnie roczne wynagrodzenie w gospodarce wyniesie ok. 4,7 tys. zł miesięcznie brutto. A zatem jego 30-krotność to ok. 142,9 tys. zł brutto. Limit dotyczy więc osób, które zarabiają rocznie więcej od tej kwoty, czyli miesięcznie - ok. 11,9 tys. zł brutto lub więcej. Roczne zarobki powyżej tzw. limitu 30-krotności osiąga ok. 2 proc. pracujących Polaków, czyli ok. 370 tys. osób. Pieniądze płacone do ZUS nie są podatkiem, ale składką. Oznacza to, że nie służą na zaspokojenie ogólnych potrzeb budżetowych, ale są przypisane do naszego konta, z którego w przyszłości otrzymamy emeryturę. W związku z tym, im więcej płacimy co miesiąc do ZUS, tym wyższej emerytury możemy się spodziewać. Istnienie limitu 30-krotności ZUS opiera się na założeniu, że osoby najlepiej sytuowane są w stanie same odłożyć część pieniędzy, jeśli chcą mieć więcej środków na starość. Limit 30-krotności ZUS zapobiega też dużym różnicom w wysokości otrzymywanych emerytur. Według autorów projektu ustawy zniesienie limitu 30-krotnosci ZUS przyniesie dodatkowe 7,1 mld zł do Funduszu Ubezpieczeń Społecznych. Projekt nowelizacji wniosła grupa posłów Prawa i Sprawiedliwości. Pomysł może liczyć na poparcie tej partii, która ma w Sejmie 199-osobową reprezentację. Większość dają jej koalicjanci ze Zjednoczonej Prawicy - Solidarna Polska Zbigniewa Ziobry (18 posłów) i Porozumienie Jarosława Gowina (również 18 posłów). To drugie ugrupowanie zapowiedziało, że zagłosuje przeciw propozycji zniesienia limitu 30-krotności ZUS. Przeciw propozycji opowiedziała się Koalicja Obywatelska. PSL zapowiedział, że nie poprze nowelizacji. Niejasne jest stanowisko Lewicy. Część posłów tego klubu, w szczególności z partii Razem (sześcioro posłów) sugerowało, że może poprzeć zniesienie limitu 30-krotności ZUS. Natomiast lider SLD Włodzimierz Czarzasty w rozmowie z Onetem nazwał pomysł ""nieodpowiedzialnym wobec przyszłych pokoleń"".",Czym jest 30-krotność ZUS? Na czym polega limit składek?,
https://wiadomosci.onet.pl/kraj/zbigniew-ziobro-nie-prowadzil-agitacji-w-zamojskim-ratuszu-koszulki-z-nazwiskiem/c26ktpz,"Zbigniew Ziobro nie prowadził agitacji w zamojskim Ratuszu. Koszulki z nazwiskiem kandydata są jedynie ""przejawem sympatii""","Zdaniem Prokuratury Okręgowej w Zamościu minister sprawiedliwości i prokurator generalny Zbigniew Ziobro nie agitował w urzędzie miasta, kiedy wspierał swojego zastępcę w walce o mandat poselski. Koszulki z nazwiskiem kandydata i inne materiały wyborcze zostały uznane za utożsamianie się z poglądami kandydata.","Prokuratura Okręgowa w Zamościu odstąpiła od skierowania do Sądu Rejonowego wniosku o ukaranie w sprawie agitacji wyborczej. Pod zawiadomieniem, które otrzymał radny Koalicji Obywatelskiej z Zamościa Sławomir Ćwik, widnieje podpis prokuratora Roberta Malickiego. Do decyzji dołączono kilkustronicowe uzasadnienie, z którego dowiadujemy się, że spotkanie nie było agitacją wyborczą, a miało jedynie charakter informacyjny. - Co prawda pojawia się tam wzmianka o kandydowaniu wiceministra sprawiedliwości Marcina Romanowskiego, ale był to tylko ""wtręt"" do ogólnego przekazu, jakim było udzielenie informacji o planowanych inwestycjach - czytamy w uzasadnieniu prokuratora. - Osoby stanowiące ""tło"" dla wystąpienia ministra i wiceministra sprawiedliwości ubrane były w koszulki z napisem ""PiS Marcin Romanowski"". Zachowania tego również nie można uznać za prowadzenie agitacji wyborczej. Należy uznać to za przejaw sympatii do konkretnej osoby w tym przypadku do Marcina Romanowskiego - twierdzi Robert Malicki. Jednocześnie prokurator przyznaje, że granica między okazywaniem sympatii konkretnej partii politycznej czy kandydatowi, a prowadzeniem agitacji wyborczej, jest bardzo cienka. Podkreśla, że te same sytuacje mogą być różnie oceniane. Samo założenie koszulek z nazwiskiem kandydata uznał za ""podzielanie jego poglądów"". Na początku września br. Zbigniew Ziobro przyjechał do Zamościa, by udzielić poparcia swojemu zastępcy Marcinowi Romanowskiemu, który w okręgu chełmskim startował do Sejmu z listy PiS. Konferencja prasowa odbyła się w zamojskim Ratuszu, a dokładnie w sali Consultatus, gdzie co miesiąc spotykają się radni podczas sesji Rady Miasta. - Podczas spotkania minister Ziobro przedstawił pana Romanowskiego jako swojego zastępcę i zachwalał go jako kandydata na posła. Na sali stało kilkoro młodych ludzi ubranych w koszulki z logotypem PiS, na których widniał napis ""Marcin Romanowski"". Mieli ze sobą plansze z nazwiskiem albo numerem 7 - mówił wtedy Onetowi Sławomir Ćwik, radny Koalicji Obywatelskiej. Kilka dni później podobne spotkanie, tyle że w hotelu, odbyło się z Janem Kanthakiem, który również był wspierany przez Ziobrę. Podczas spotkania z mediami minister sprawiedliwości przekonywał, że nie wiedział gdzie odbyła się konferencja prasowa z wiceministrem Romanowskim. - W czasie spotkania w Zamościu polegałem na organizatorach, a sam tego rodzaju sprawdzań nie dokonałem. Kiedy po fakcie dowiedziałem się, że jest taka sytuacja, organizatorzy zapewniali mnie, że ta sala miała być rzekomo wynajęta i dysponują opiniami prawnymi, które wskazują, że nie doszło do wykroczenia - powiedział Zbigniew Ziobro, minister sprawiedliwości.  Radny Koalicji Obywatelskiej, który nagłośnił sprawę i złożył zawiadomienie w prokuraturze, nie wyklucza, że będzie ciąg dalszy.  - W pierwszej chwili się zirytowałem, że ktoś próbuje robić ze mnie idiotę, ale później stwierdziłem, że lepiej się pośmiać i być może wnieść zażalenie. Oczywiście mam świadomość, w jakiej sytuacji znajdują się prokuratorzy, do których trafiła taka sprawa i którzy muszą się podpisać pod dokumentami, ale czy naprawdę jest normalna sytuacja? - zastanawia się Sławomir Ćwik.",Zbigniew Ziobro,
https://wiadomosci.onet.pl/tylko-w-onecie/wlodzimierz-czarzasty-o-zniesieniu-30-krotnosci-zus-to-nieodpowiedzialne/bjkkv2z,Włodzimierz Czarzasty o zniesieniu 30-krotności: to nieodpowiedzialne wobec przyszłych pokoleń,"- Lewica nie dogaduje się z PiS-em i nie ma ochoty się dogadywać – powiedział Włodzimierz Czarzasty w rozmowie z Iwoną Kutyną w programie ""Onet Rano."". - Będę głosował przeciwko tej ustawie, o ile klub nie zobowiąże mnie inaczej – mówił szef SLD, pytany m.in. o stanowisko Lewicy ws. projektu zniesienia limitu 30-krotności przy składkach ZUS. Chcesz dowiedzieć się więcej? Kliknij tutaj: vod.pl",,,
https://wiadomosci.onet.pl/kraj/beata-szydlo-odpowiada-na-reportaz-superwizjera-jestem-atakowana-z-roznych-stron/1wlpd60,"Beata Szydło o ""bezpadronowych atakach"". ""Jestem zagrożeniem dla tak wielu?""","""Staram się jak najlepiej wykonywać mandat, który powierzyło mi ponad pół miliona wyborców.Z dnia na dzień jestem coraz bardziej, bezpardonowo atakowana z różnych stron"" - napisała Beata Szydło na Twitterze. To kolejna już reakcja na reportaż ""Superwizjera"" TVN, w którym pokazano nagranie ze spotkania przestępców z urzędującą wtedy premier Szydło.","""Od dwóch lat nie jestem premierem. Nie zabiegam o żadne stanowisko. Staram się jak najlepiej wykonywać mandat, który powierzyło mi ponad pół miliona wyborców. Z dnia na dzień jestem coraz bardziej, bezpardonowo atakowana z różnych stron. Czyżbym była zagrożeniem dla tak wielu?"" - brzmi najnowszy wpis Beaty Szydło na Twitterze. W obronie byłej premier stanął były szef MSZ Witold Waszczykowski, przywołujący poparcie dla rządu PiS i samej premier Szydło. ""Wielu się zastanawia komu ten rząd wtedy przeszkadzał i widać nadal przeszkadza"" - napisał. Głos w sprawie zabrał też były szef Biura Bezpieczeństwa Narodowego, gen. Stanisław Koziej, który stwierdził, że była premier jest ""klasycznym dla swojej partii przykładem rozbieżności między słowami a czynami najwyższego funkcjonariusza partyjnego i jednocześnie urzędnika państwowego"". O byłej premier zrobiło się głośno po reportażu ""Superwizjera"" TVN. Pojawiają się w nim politycy PiS, w tym właśnie Beata Szydło, choć materiał poświęcony jest Olgierdowi L. - brutalnemu przestępcy, który wiele lat spędził w areszcie i więzieniu, między innymi za pobicia, sutenerstwo oraz kierowanie zorganizowaną grupą przestępczą. Jak twierdzą reporterzy ""Superwizjera"", dokumentując działalność wspomnianego Olgierda L., dotarli do pochodzącego z 2017 r. ""nagrania ze spotkania przestępców z urzędującą wtedy premier Beatą Szydło, ówczesnym ministrem obrony Antonim Macierewiczem i ówczesnym ministrem środowiska Janem Szyszką"". Beata Szydło już wcześniej bezpośrednio odniosła się do materiału ""Superwizjera"". ""Sugerowanie, że przypadkowe spotkanie z ludźmi, podającymi się w Rytlu za wolontariuszy, było >kontaktami polityków PiS z gangsterami< jest szczególnie obrzydliwym kłamstwem"" - napisała na Twitterze. W ostatnim czasie media pisały też o synach Beaty Szydło, co politycy PiS oceniali jako wykorzystywanie rodziny do walki politycznej. Ksiądz Tymoteusz Szydło, Błażej Szydło oraz jego małżonka za pośrednictwem prawnika wystosowali do dziennikarzy specjalne pismo, w którym poprosili o uszanowanie ich prawa do prywatności i zaprzestanie publikowania informacji dotyczących ich życia prywatnego. ""Nasze działania stanowią przedmiot komentarzy i ocen dedykowanych m.in. przez internautów, w tym niejednokrotnie w bardzo obraźliwej formie. To wszystko odbija się negatywnie na naszym życiu prywatnym” – czytamy w piśmie datowanym na 11 września. Zwracali uwagę na ""doniosłą rolę mediów"", ale sprzeciwili się ""instrumentalnemu wykorzystywaniu ich prywatnego życia"", w szczególności chodzi o wizerunek i dane osobowe. ""Chcemy po prostu spokojnie pracować, żyć i nie stanowić zainteresowania dla świata mediów oraz opinii publicznej"" – napisano.",Beata Szydło,
https://wiadomosci.onet.pl/kraj/superwizjer-tvn-beata-szydlo-odpowiada-na-nagranie-z-olgierdem-l/8rdc079,"Beata Szydło po reportażu TVN pisze o ""obrzydliwym kłamstwie"". Dziennikarze i politycy komentują sprawę z ""Superwizjera""","W reportażu ""Superwizjera"" TVN pojawili się politycy PiS, choć materiał poświęcony jest Olgierdowi L. - brutalnemu przestępcy, jednej z kluczowych postaci gdańskiego półświatka. Reportaż pokazuje nagranie z 2017 r., na którym podczas publicznego spotkania, Szydło wita się z obecnymi na sali osobami. Wśród nich mają być gangsterzy.","Jak twierdzą reporterzy ""Superwizjera"", dokumentując działalność Olgierda L.(który wiele lat spędził w areszcie i więzieniu, między innymi za pobicia, sutenerstwo oraz kierowanie zorganizowaną grupą przestępczą), dotarli do pochodzącego z 2017 r. ""nagrania ze spotkania przestępców z urzędującą wtedy premier Beatą Szydło, ówczesnym ministrem obrony Antonim Macierewiczem i ówczesnym ministrem środowiska Janem Szyszką"". ""W 2017 r. członkowie Bad Company (klubu motocyklowego, do którego należą między innymi recydywiści i neonaziści, Olgierd L. jest jednym z jego przywódców) pojechali do zniszczonej przez wichurę pomorskiej miejscowości Rytel"" - relacjonują dalej w dokumencie dziennikarze TVN. ""Na zdjęciach z tej miejscowości można zobaczyć między innymi Sławomira K. i Bartosza L., którzy brali udział w bójce zakończonej śmiercią ""Zachara"" (przestępcy Daniela Z.). W tym samym czasie miejsce katastrofy wizytowała ówczesna premier Beata Szydło. Film z tego przypadkowego spotkania nagrał Sławomir K. ps. ""Sero"". Jak oceniają autorzy materiału, ""udział w podobnych wydarzeniach pomaga członkom Bad Company w budowaniu pozytywnego wizerunku Olgierda L. i jego ludzi"". ""Sugerowanie, że przypadkowe spotkanie z ludźmi, podającymi się w Rytlu za wolontariuszy, było >kontaktami polityków PiS z gangsterami< jest szczególnie obrzydliwym kłamstwem. Wobec osób, rozpowszechniających tego typu pomówienia będą zastosowane kroki prawne"" - brzmi pełna odpowiedź Szydło zamieszczona na Twitterze. ""Jak byście się nagle znaleźli w tłumie łysych karków, na maksa przypakowanych, wytatuowanych i obwieszonych złotem - nie bójcie się! To normalni wolontariusze chcący pomagać PiS"" - stwierdził w swoim komentarzu były minister rządu PO, Bartłomiej Sienkiewicz. Sienkiewiczowi odpisał z kolei Jakub Szymczuk, fotograf prezydenta RP: ""Pomaganie po nawałnicy to pomaganie PiS ? Gratuluje"". Zareagowała na wpis również dziennikarka ""Gazety Wyborczej"", pisząc ironicznie do Sienkiewicza, ""po prostu politycy PiS, w tym także Marian Banaś, nie ulegają powszechnym kliszom i nie sądzą ludzi po ubiorze"". Zdaniem Roberta Biedronia, obecnie europosła, premier Szydło, ministrowie Macierewicz i Szyszko: ""jowialnie witają się z neonazistami i gangsterami. W tym kontekście Banaś, wynajmując swoją kamienicę krakowskiej mafii na burdel, jest faktycznie ""kryształowy"". Głos ponownie zabrała dziennikarka ""Gazety Wyborczej"". Dominika Wielowieyska oceniła we wpisie na Twitterze, że: ""służby i policja powinny jednak uchronić premier Szydło przed taką sytuacją"". Ten komentarz spotkał się z odpowiedzią Romualda Szeremietiewa, który zwracając się do dziennikarki, napisał: ""Czyli radzi Pani opracować listę osób podejrzanych (określić co będzie podejrzane) na podstawie informacji agenturalnych i takie osoby izolować - to dopiero byłby hałas jakie państwo policyjne budują w Polsce"". Ta wiadomość jest aktualizowana.",Beata Szydło,
https://wiadomosci.onet.pl/kraj/beata-szydlo-po-reportazu-superwizjera-tvn-szczegolnie-obrzydliwe-klamstwo/g01skc6,"Beata Szydło po reportażu ""Superwizjera"" TVN: szczególnie obrzydliwe kłamstwo","""Sugerowanie, że przypadkowe spotkanie z ludźmi, podającymi się w Rytlu za wolontariuszy, było >kontaktami polityków PiS z gangsterami< jest szczególnie obrzydliwym kłamstwem"" - oświadczyła była premier, odnosząc się do reportażu ""Naziol, kibol, bandyta"" Bertolda Kittela i Anny Sobolewskiej.","Reportaż został wyemitowany w ""Superwizjerze"" TVN. Pojawiają się w nim politycy PiS, w tym właśnie Beata Szydło, choć materiał poświęcony jest Olgierdowi L. - brutalnemu przestępcy, który wiele lat spędził w areszcie i więzieniu, między innymi za pobicia, sutenerstwo oraz kierowanie zorganizowaną grupą przestępczą. Jak twierdzą reporterzy ""Superwizjera"", dokumentując działalność wspomnianego Olgierda L., dotarli do pochodzącego z 2017 r. ""nagrania ze spotkania przestępców z urzędującą wtedy premier Beatą Szydło, ówczesnym ministrem obrony Antonim Macierewiczem i ówczesnym ministrem środowiska Janem Szyszką"". ""W 2017 r. członkowie Bad Company (klubu motocyklowego, do którego należą między innymi recydywiści i neonaziści, Olgierd L. jest jednym z jego przywódców) pojechali do zniszczonej przez wichurę pomorskiej miejscowości Rytel"" - relacjonują dalej w dokumencie dziennikarze TVN. ""Na zdjęciach z tej miejscowości można zobaczyć między innymi Sławomira K. i Bartosza L., którzy brali udział w bójce zakończonej śmiercią ""Zachara"". W tym samym czasie miejsce katastrofy wizytowała ówczesna premier Beata Szydło. Film z tego przypadkowego spotkania nagrał Sławomir K. ps. ""Sero"". Jak oceniają autorzy materiału, ""udział w podobnych wydarzeniach pomaga członkom Bad Company w budowaniu pozytywnego wizerunku Olgierda L. i jego ludzi"". ""Sugerowanie, że przypadkowe spotkanie z ludźmi, podającymi się w Rytlu za wolontariuszy, było >kontaktami polityków PiS z gangsterami< jest szczególnie obrzydliwym kłamstwem. Wobec osób, rozpowszechniających tego typu pomówienia będą zastosowane kroki prawne"" - brzmi pełna odpowiedź Szydło zamieszczona na Twitterze.",Beata Szydło odpowiedziała na reportaż Kittela i Sobolewskiej,
https://wiadomosci.onet.pl/kraj/adam-hofman-o-kaczynskim-wyrzuceniu-z-pis-i-harvardzie/0lg6y8w,Adam Hofman: Jarosław jest Harvardem polskiej polityki,"- Praktykowałem u Jarosława Kaczyńskiego. Jako rzecznik partii pracowałem z nim bezpośrednio, codziennie i poznawałem polityczny fach. Starałem się być taki jak on. Chciałem powielać te wzorce i często wychodziła z tego karykatura - mówi w rozmowie z ""Rzeczpospolitą"" Adam Hofman, były rzecznik PiS, dziś właściciel agencji consultingowej.","Były polityk PiS w rozmowie z Piotem Witwickim przypomina swoją przeszłość w partii Kaczyńskiego. - Szufladkowałem ludzi i oczerniałem daną ich kategorię. Oczywiście politycznie - przyznaje. Podkreśla, że był taki, jaki nie chciał być. - Ja przecież tego wszystkiego nie widziałem. Czasem ktoś mi coś mówił, zwracał uwagę. Ja się nad tym zastanawiałem, ale za chwilę biegłem dalej. Nie oglądałem się za siebie - wspomina. - Myślałem wtedy o sobie w następujący sposób: jestem w polityce i zostanę premierem, liderem. To był mój cel w długiej perspektywie, wokół którego budowałem frakcję i ludzi. Nagle bum i tego wszystkiego nie ma - mówi w rozmowie z dziennikiem. Adam Hofman pytany, co najbardziej cenił u Jarosława Kaczyńskiego, odpowiada: ""przede wszystkim cierpliwość"". - To człowiek, który długo czekał, żeby w polityce zebrać wszystko. Nauczyłem się też jednej rzeczy, która przydała mi się w czasie tego kryzysu. Na własnym zresztą przykładzie. Gdy mieliśmy w partii kryzys i wszystko płonęło, Jarosław siedział i czytał sobie gazetę. Zastanawiałem się: jak on może być taki spokojny? A on sobie odkładał sprawę w miejsce, którego nie ma. Od tego momentu, to było poza nim - wspomina. Hofman mówi też o umiejętności prezesa PiS, ""którą mają ludzie, którzy przechodzą do historii"". - I to jest naginanie rzeczywistości do tego, co on ma w głowie. On się nie nagina do rzeczywistości, tylko ją ugniata. Robi to tak skutecznie i z taką determinacją, że w końcu mu się to udaje - zaznacza. - Mądrych ludzi nie brakuje, a oni są cały czas w okowach formy. Są ukąszeni Jarosławem. Nie potrafią się z niego wyrwać. Rozmawia się z nimi, jak ze zbuntowanym pisowcem. Upadłym aniołem, ale jednak pisowcem - mówi Hofman o dawnych kolegach z partii. Samego prezesa określa słowami: ""Jarosław jest Harvardem polskiej polityki. Pewnie sam brzmię teraz, jakbym był nim ukąszony"". Czy głosował na niego w ostatnich wyborach? - (...) głosowałem na kandydata z listy warszawskiej, bo go znam. To nie był Jarosław, on miał pewny mandat. - twierdzi. Pytany, czy identyfikuje się z polityką PiS, odpowiada: ""W ogóle nie śledzę polityki. O wielu wydarzeniach dowiaduję się po kilku dniach."" Czy Rafał Trzaskowski jest osobą, która mógłby tak jak PiS ""naginać rzeczywistość""? - pyta Witwicki. Hofman odpowiada: ""jeszcze nie teraz"" - Może kiedyś. Dziś, by wystartować, brakuje mu jednej rzeczy: namacalnego sukcesu. Śp. Lech Kaczyński miał muzeum, do którego można było pójść i dotknąć ręką - tłumaczy. Twierdzi, że Trzaskowski powinien w spektakularny sposób rozwiązać jakiś problem. - Na przykład wybudować sto przedszkoli - sugeruje. W rozmowie poruszony jest też temat studiów Hofmana na Harvardzie. - Dwa lata się do tego przygotowywałem. Praca kilka razy w tygodniu z native speakerem i prace domowe jak w szkole. Nie było łatwo się do tego zmusić. Robiłem to w poczuciu, że nigdy nie będę odpowiednio gotowy. Przecież to Harvard. Ostatecznie przyjąłem filozofię myślenia Amerykanów. Trzeba być wystarczająco gotowym i po prostu to robić - tłumaczy. Przyznaje, że ""nadrabia wiele zaległości"" - W polityce człowiek więdnie w niektórych dziedzinach, zupełnie omija go rozwój. Polityk nie czyta, tylko przegląda tytuły - kwituje. Więcej na stronie ""Rzeczpospolitej"".",Adam Hofman,
https://wiadomosci.onet.pl/tylko-w-onecie/stanislaw-karczewski-wiekszosc-w-senacie-jest-bardzo-krucha/g9t42qg,Stanisław Karczewski: większość w Senacie jest bardzo krucha,"- Nasi koledzy z koalicji, która w tej chwili rządzi Senatem, mówią, że będą zwarci, że będą się trzymać. Jednak oni wiedzą doskonale i my wiemy doskonale, że ta większość jest bardzo krucha, wręcz minimalna - mówił w programie ""Onet Opinie"" wicemarszałek Senatu Stanisław Karczewski z PiS.",,,
https://wiadomosci.onet.pl/tylko-w-onecie/poczatek-kadencji-jak-u-hitchcocka-opinia/hb6yp7w,Początek kadencji jak u Hitchcocka [OPINIA],"Czy z pierwszych ruchów nowej/starej władzy można wyczytać jakiś całościowy plan? Zwolennicy tezy o galaktycznym geniuszu Naczelnika zalewają media społecznościowe wezwaniami, aby mu zaufać i zapewniają, że na pewno stoi za tym jakaś przebiegła strategia, nawet jeśli nie są jej w stanie przeniknąć najtęższe głowy na planecie. Nie podzielam tej tezy.","Jest jak u Hitchcocka: najpierw trzęsienie ziemi, a potem napięcie rośnie. Kumulacja działań starej/nowej władzy w pierwszych dniach nowego parlamentu każe postawić pytanie: czy leci z nami pilot? A jeśli leci, to jaki wziął kurs? Oto wyliczenie najważniejszych wydarzeń i zapowiedzi z pierwszych dni nowej kadencji: deklaracje odchodzącego ministra rozwoju i finansów Jerzego Kwiecińskiego o niemożności utrzymania zamrożonych cen energii, wielki powrót projektu zniesienia 30-krotności, zapowiedź liczenia składek ZUS od pełnej wysokości umów zlecenia, wzajemne karesy PiS i Razem (Magdalena Biejat głosami PiS na czele ważnej światopoglądowo komisji, deklaracja Razem, że może ewentualnie poprzeć zniesienie limitu 30-krotności), drastyczne podniesienie akcyzy na alkohol i papierosy, wreszcie ponowne desygnowanie do Trybunału Konstytucyjnego Krystyny Pawłowicz i Stanisława Piotrowicza, ale już nie najmniej kontrowersyjnej Elżbiety Chojny-Duch.  Czy z tego wszystkiego można wyczytać jakiś całościowy plan? Zwolennicy tezy o galaktycznym geniuszu Naczelnika zalewają media społecznościowe wezwaniami, aby mu zaufać i zapewniają, że na pewno stoi za tym jakaś przebiegła strategia, nawet jeśli nie są jej w stanie przeniknąć najtęższe głowy na planecie. Nie podzielam tej tezy. Nie tylko w kwestii wezwań, by Naczelnikowi zaufać – polityka to nie religia, gdzie ufamy Panu Bogu. Do polityków należy mieć stosunek wręcz przeciwny: z zasady obdarzać ich głęboką nieufnością.  Przede wszystkim jednak nie da się w polityce realizować planu, który ma zbyt wiele współzależnych elementów, zbyt wiele niewiadomych i różną dynamikę w różnych swoich wątkach. W przypadku tego, co się teraz dzieje, każde zdarzenie można w jakiś sposób racjonalnie wyjaśnić, natomiast wątpliwe, aby razem miały być częścią doskonale przemyślanego planu.  Jeśli przyjąć – a jest to założenie racjonalne – że PiS za najważniejszy cel w najbliższym czasie uważa wygranie wyborów prezydenckich, te zaś wygrywa się w drugiej turze w centrum, prezydent będzie w trudnej sytuacji. Najpierw – musząc zaprzysięgać dwie fatalne osoby do TK. Dwa – musząc zdecydować w sprawie nadchodzących regulacji, skutkujących generalnie wzrostem fiskalizmu. Wszystko to pójdzie na jego konto. Przyjrzyjmy się tym sprawom.  Zaprzysiężenie Pawłowicz i Piotrowicza przypomni wyborcom nocne zaprzysięganie przez prezydenta sędziów do TK, w tym „nadmiarowych”. Co gorsza, pokaże Andrzeja Dudę jako marionetkę w rękach PiS, bo przecież wcześniej ludzie prezydenta sygnalizowali, że obie kandydatury – w szczególności Piotrowicza – mu się nie podobają. Obie jednak zostały ponownie zgłoszone. Obie – czyli prezydentowi nie udało się ugrać tutaj z własną macierzystą partią nawet marnego kompromisu. Trudno o lepszy pretekst dla przeciwników Andrzeja Dudy, by nazywać go „pacynką w rękach prezesa”. Prezydent nic już jednak zrobić nie może. Może się jedynie starać zrzucić winę za nominacje na PiS, co u progu kampanii będzie wyglądało fatalnie.  Dlaczego w takim razie PiS tego Andrzejowi Dudzie nie oszczędził? Jakiś czas temu pisałem o tych kandydaturach do TK na Onet.pl. Wysunąłem wtedy kilka hipotez. Dzisiaj najbardziej prawdopodobne wydają się dwie. Przede wszystkim, że chodzi o umieszczenie w TK dwojga najwierniejszych pretorianów i zabezpieczenie się w trybunale na wypadek przegranej obecnego prezydenta – paradoksalnie, bo właśnie ta akcja zwiększa prawdopodobieństwo porażki. Druga – że jesteśmy w fazie, gdy zaspokajane mają być potrzeby twardego elektoratu i to jest element tej gry. Moim zdaniem bilans dla prezydenta będzie jednak zdecydowanie ujemny.  Dalej mamy kwestię 30-krotności. Choć wniosek został zgłoszony przez grupę posłów, to faktycznie jest to oczywiście projekt rządowy. Posłowie PiS mówią o tym zresztą niemal całkiem otwarcie. Przypomnijmy, że w pierwszej kadencji PiS był wielokrotnie krytykowany za tę fatalną praktykę, która pozwala wnosić projekty de facto rządowe na rympał. Projekt poselski, odmiennie niż rządowy, nie wymaga bowiem ani oceny skutków regulacji, ani konsultacji społecznych.  Tę sprawę trzeba widzieć w kontekście szerszym, niż tylko sytuacja Andrzeja Dudy, który sygnalizował, że nie chciałby takiej ustawy na swoim biurku widzieć. Ten kontekst to przygotowania do podpisania nowej umowy koalicyjnej z partią Jarosława Gowina, twardo obstającą przy sprzeciwie wobec zniesienia limitu. Ewentualne ustępstwo PiS i kompromis – na przykład ustalenie limitu 40-krotności – wzmocniłoby Porozumienie. Tylko po co PiS miałoby to robić? Owszem, można by założyć, że celem jest podbudowanie frakcji Zjednoczonej Prawicy, która ma przyciągać klasę średnią. Ja jednak uważam, że gra, poza kwestią wpływów do budżetu, idzie o co innego: o pokazanie Gowinowi, że nie może liczyć na zbyt wiele, bo nie jest niezbędny. PiS może zebrać wystarczająco wielu socjalistów z lewicy, żeby ustawę przegłosować, a nawet skłonić część ludzi Gowina, żeby ją poparli. Tak, Porozumienie ma w tej sprawie uchwałę, która zobowiązuje do głosowania przeciw. Ale kto powiedział, że jeśli ktoś z jego posłów ją złamie, to nie znajdzie natychmiast miejsca w PiS? Ot, taka mała wewnątrzkoalicyjna korupcyjka polityczna.  Jest też hipoteza, że rzecz ma służyć podbudowaniu prezydenta. Że to gra, prowadzona tylko po to, żeby prezydent mógł ustawę zawetować. Nie sądzę. Głównie dlatego, że inne zapowiedzi i działania – ZUS od pełnej umowy zlecenia, drastyczna podwyżka akcyzy na używki, a także coraz częstsze wspominanie przez rządzących o spowolnieniu gospodarczym – świadczą o tym, że główną motywacją jest perspektywa radykalnego pogarszania się sytuacji finansowej państwa przy ogromie sztywnych wydatków, wprowadzonych przez PiS, oraz przy hojnych obietnicach. Może prezydent mimo to ustawę zawetuje, ale wtedy z kolei narazi się socjalnie nastawionym wyborcom PiS, którzy od początku funkcjonowania tej władzy oczekują nie tyle, że im się polepszy, co że „bogaczom” się pogorszy.  O tym, że zniesienie limitu uderza w najbardziej przedsiębiorczych, najlepiej wykształconych specjalistów, zatrudnionych w formie podobno przez PiS najbardziej pożądanej, czyli na umowie o pracę – nawet nie warto pisać. Nie ma się to nijak do deklaracji o tym, że Polska ma być innowacyjna, składanych przy każdej okazji przez premiera. Ale o długofalowych skutkach nikt tutaj nie myśli. Arcyciekawe jest natomiast, czy plan obejmuje również zniesienie limitu samych emerytur, czy też pozostawienie go w ustawie. To bowiem oznaczałoby spełnienie zbójeckiego wręcz postulatu Razem: poprzemy regulację, jeśli zniesiony zostanie limit składek, ale emerytury będą ograniczone. Innymi słowy: niech „bogacze” się składają, ale za swoje ogromne składki dostaną psią emeryturę.  Istnieje możliwość, że motywem łączącym te działania jest chęć skumulowania wszystkiego co kontrowersyjne w pierwszym etapie, żeby później móc iść już łagodnym kursem. Że Jarosław Kaczyński chce dopieścić swój twardy elektorat – ten, który zachwyca się Krystyną Pawłowicz, Stanisława Piotrowicza uważa za dzielnego i bohaterskiego pogromcę „kasty”, siłą właściwie wciągniętego do PZPR, oraz sądzi, że „bogacze” to co do jednego kombinatorzy i złodzieje, więc trzeba ich dojechać kolejnymi podatkami. Oraz który daje sobie wciskać bujdy o dobijającym polski naród alkoholizmie, co ma uzasadniać podwyżkę akcyzy.  Gdyby była to prawda, miękki kurs musiałby zostać obrany bardzo szybko, najdalej po Bożym Narodzeniu. Ale czy to się uda? Kampania prezydencka faktycznie już się zaczęła. Pamięć wyborców jest krótka, jednak nie aż tak, żeby nie pamiętać, co Andrzej Duda podpisze kilka miesięcy przed wyborami. Zwłaszcza że w przypadku ustawy o 30-krotności szansę ma wykazać się Senat – jeśli uchwaloną przez Sejm ustawę przetrzyma do ostatniej chwili (przez 30 dni), moment jej podpisania przez prezydenta będzie jeszcze bliżej majowych wyborów. Owszem, zniesienie limitu dotknie względnie małej liczby ludzi, a część z nich zapewne zmieni formę zatrudnienia. Idzie jednak o to, że prezydent wsparłby kurs, który przed wyborami do Sejmu prawdopodobnie kosztował PiS kilka procent i wzmocnił Konfederację.  To właśnie ta partia może na tej sytuacji najbardziej skorzystać. To Konfederacja natychmiast zaatakowała PiS za nominację dla Biejat. Faktycznie znamienną, bo przecież – nawet jeśli uznać, że mieliśmy do czynienia ze standardowym podziałem szefostw w komisjach – to akurat ta konkretna komisja jest dla konserwatywnych wyborców bardzo ważna i lewica nie musiała mieć przewodnictwa akurat w niej. I nie jest to przewodnictwo – jak twierdzą niektórzy – malowane. To od przewodniczącego komisji zależy stosowanie sejmowej zamrażarki – projekt ustawy, na przykład w sprawie ograniczenia prawa do aborcji, może w komisji czekać na zaopiniowanie długie miesiące, nawet lata.  To Konfederacja ostro punktowała PiS za nominację dla Stanisława Piotrowicza. To wreszcie Konfederacja przyjęła na ostatnim etapie kampanii ostro wolnorynkowy kurs, kontrastujący z zapowiedziami radykalnego podwyższenia płacy minimalnej, wygłaszanymi przez Kaczyńskiego, co ugrupowaniu Bosaka, Brauna i Korwin-Mikkego zaprocentowało. Nie wiadomo, kogo ta partia wystawi jako kandydata na prezydenta, bo mają o tym zdecydować prawybory. Jeśli będzie to jakaś – mówiąc delikatnie – kontrowersyjna postać, Konfederacja może stracić szansę na wykorzystanie sytuacji. Ale jeśli będzie to osoba bardziej umiarkowana, może odnieść sukces – znów kosztem PiS czy w tym wypadku Andrzeja Dudy. Sukcesem zaś byłby właściwie każdy wynik przekraczający rezultat Konfederacji z wyborów do Sejmu.  Co zrobią wyborcy Konfederacji w drugiej turze? Stawiałbym, że o ile kontrkandydatem Andrzeja Dudy nie będzie ktoś radykalnie lewicowy (choć kimś takim z punktu widzenia elektoratu Konfederacji może się okazać również Małgorzata Kidawa-Błońska) – większość z nich może zostać w domu. A to, wobec mobilizacji drugiej strony, może być dla obecnego prezydenta poważny kłopot.  Zobacz więcej tekstów Warzechy w Onecie","""Zwolennicy tezy o galaktycznym geniuszu Naczelnika zalewają media społecznościowe""",
https://wiadomosci.onet.pl/kraj/biejat-na-stanowisku-przewodniczacej-komisji-budzi-kontrowersje-kto-chce-jej/v2wq0zc,Biejat na stanowisku przewodniczącej komisji budzi kontrowersje. Kto chce jej odwołania?,"Prawo i Sprawiedliwość powinno odwołać Magdalenę Biejat. Domagają się tego nie tylko wyborcy, obrońcy życia, ale i działacze partii - pisze sobotni ""Nasz Dziennik"".","Dziennik zwraca uwagę, że po wyborze prezydium sejmowej komisji rodziny na partię rządzącą spadła zasłużona fala krytyki. Z decyzją o udzieleniu poparcia Magdalenie Biejat nie zgadzają się wyborcy PiS. Marszałek Sejmu Elżbieta Witek w rozmowie z dziennikarzami stwierdziła, że jeżeli w komisji będzie się działo ""coś złego"", to PiS rozważy odwołanie Biejat z funkcji przewodniczącej komisji. Wicerzecznik PiS Radosław Fogiel mówi ""ND"", że o tym, kto pokieruje komisją rodziny, zdecydowała ""sejmowa arytmetyka"". - Skład Sejmu jest taki, jaki jest, i w ramach parytetów część komisji musiała otrzymać opozycja. Lewicy przypadła komisja rodziny. A nie mam wątpliwości, że gdyby ktoś z tego ugrupowania objął np. komisję spraw zagranicznych, to również pojawiłyby się głosy krytyki. Przewodniczący sprawuje funkcję ordynacyjną, a o wszystkim decyduje większość. A my tak o to zadbaliśmy, żeby do nas należał decydujący głos - powiedział Fogiel.",Posłanka Razem Magdalena Biejat,
https://wiadomosci.onet.pl/kraj/marszalek-chce-odwolac-dyrektor-muzeum-slaskiego-poszlo-o-kampanie-pis/bbq5x8m,Marszałek chce odwołać dyrektor Muzeum Śląskiego. Poszło o kampanię PiS?,"Marszałek województwa zamierza zwolnić ze stanowiska dyrektor Muzeum Śląskiego. O decyzji miała zaważyć przeprowadzona kontrola, która według Jakuba Chełstowskiego wykazała ""porażający styl zarządzania placówką"". Dyrektor Muzeum ma inne zdanie. Alicja Knast uważa, że podpadła politykom, gdy odmówiła organizacji konferencji PiS w Muzeum Śląskim.","– Kontrola wykazał brak dbałości o finanse publiczne. Trudno mi zrozumieć dlaczego pani dyrektor nie dochodzi należnych kar umownych, dlaczego cennik wynajmu powierzchni nie jest stosowany. To są konkretne straty dla Muzeum. To są pieniądze publiczne, musimy zarządzać nimi racjonalnie. Pani Knast sobie z tym nie poradziła - takie są fakty oparte o dokumenty – tak o powodach planowanego odwołania ze stanowiska dyrektor Muzeum Śląskiego mówił dziś Jakub Chełstowski w Radiu Piekary. W porannej rozmowie na antenie Radia marszałek zaprzeczył, że decyzja ma podłoże polityczne. – Nie wywierałem presji na panią dyrektor. Niejednokrotnie zwracamy się o bycie współgospodarzem imprez, płacimy ciężkie pieniądze za to – tłumaczył. Chełstowski odniósł się w ten sposób do słów samej Alicji Knast, która o kontekście sprawy mówiła podczas - zwołanej specjalnie z tej okazji - konferencji prasowej.  – Nie chcę się tłumaczyć, ale chcę przedstawić kontekst. W lipcu otrzymałam prośbę o wstępne zarezerwowanie sali na konferencję ""Programu dla Śląska"". Okazało się, że planowany jest briefing prasowy z udziałem premiera i jednocześnie kandydata na posła, marszałka i wojewody na tle Muzeum Śląskiego. Nie muszę przytaczać naszych apeli, żeby nie wykorzystywać Muzeum w celach politycznych. W związku z tym 6 września wysłałam list do pana marszałka i premiera, że konferencja nie może się odbyć w Muzeum Śląskim, ze względu na ich podwójną rolę - są czynnymi uczestnikami kampanii wyborczej – opisywała wczoraj Alicja Knast. Ostatecznie konferencja się odbyła, bo jak wynika z relacji Knast, marszałek Chełstowski użył argumentu ekonomicznego. – Dowiedziałam się, że możemy rozmawiać o dalszej rozbudowie i rewitalizacji terenów po kopalni Katowice, ale dopiero po tym, jak się konferencja odbędzie. Chodzi o inwestycje o wartości ok. 117 mln zł – mówiła dyrektor. Poinformowała też, że pismo w sprawie jej odwołania trafiło do ministra kultury już 11 września, a protokół z kontroli powstał dopiero 29 października. Zaprzeczyła w odpowiedzi na pytanie, czy rozpoczęcie procedury jej zwolnienia traktuje jako zemstę ze strony marszałka. Zaznaczyła jednocześnie, że jej zdaniem ""powodem do zwolnienia nie są wyniki kontroli"". W kontekście politycznych przepychanek Knast mówiła też o dwóch innych sytuacjach. Pierwsza miała miejsce, gdy trwał strajk nauczycieli, muzeum zorganizowało darmowe zwiedzanie dla dzieci - wówczas urząd marszałkowski miał zażądać, aby w komunikacji nie posługiwać się słowem ""strajk"". Do kolejnego konfliktu miało dość, gdy w związku z organizacją 15 sierpnia defilady w Katowicach, Muzeum wystąpiło do MON o pieniądze na pokrycie strat za zniszczenie zieleni na skarpach przy Muzeum. Jeszcze wczoraj takiej narracji zaprzeczał Sławomir Gruszka, rzecznik marszałka, który był obecny na konferencji Alicji Knast. ""Wyniki prowadzonego audytu i kontroli w Muzeum Śląskim są porażające. Wykazano niegospodarność w wielu obszarach. W związku z tym Zarząd Województwa rozpoczął procedurę rozwiązania umowy z Dyrektor Muzeum. Na podstawie dokumentów pokontrolnych przygotowywane jest pismo do Ministra Kultury i Dziedzictwa Narodowego o opinię w tej sprawie. Jednocześnie będzie skierowane zawiadomienie do prokuratury i rzecznika dyscypliny finansów publicznych"" - przekazał nam rzecznik marszałka.",Alicja Knast,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/mtjl99k,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Ludzie myślą, że Nord Stream 2 to zwykła rura, a jest to miejsce, gdzie ogniskuje się nowy polityczny i gospodarczy porządek świata – mówi ekspert z zakresu energetyki Piotr Maciążek. Przypomina, że właśnie Polska ma w ręku narzędzia, które mogą doprowadzić do ekonomicznego upadku rosyjskiego projektu oraz że tej zimy Rosja znowu może zakręcić kurek z gazem.  Zobacz cały materiał W szczerym, pożegnalnym przemówieniu Donald Tusk, ustępujący przewodniczący Rady Europejskiej, powiedział, że w minionych pięciu latach najważniejsza dla niego była walka o jedność Unii i ostrzegł Wielką Brytanię, że brexit będzie oznaczał koniec jej imperium. David M. Herszenhorn z POLITICO, relacjonując mowę Tuska, zażartował, że ""Donald jest teraz bardzo kulawym kaczorem"", przywołując angielskie określenie ""lame duck"", które opisuje bezsilnego na końcu swojej kadencji polityka. Zobacz cały materiał Od tego zacznie się w Senacie przechodzenie do obozu PiS. Zainteresowany senator nie ogłosi walnie, że zmienia partyjne barwy. On najpierw nie pojawi się na jakimś głosowaniu, powie, że był chory, miał ważne spotkanie w okręgu. Ujawni się dopiero po jakimś czasie - ocenia w rozmowie z Onetem historyk i politolog z UKSW prof. Antoni Dudek. Zobacz cały materiał - Byłem przekonany, że to moja ostatnia misja. Pożegnałem się z żoną i dziećmi. Przed wylotem zadzwoniłem do ojca powiedzieć mu, że go kocham – mówi w rozmowie z Onetem Robert O'Neill, były snajper, który zabił przywódcę Al-Kaidy. Zobacz cały materiał 30 Polaków - znanych i mniej znanych, ale na pewno takich, którzy zapisali się na kartach polskiej historii. Z okazji dzisiejszego Święta Niepodległości proponujemy wam podróż w przeszłość i rozpoznanie polskich królów, pisarzy, polityków oraz naukowców. Czy trzy informacje o postaci wystarczą, by ją rozpoznać? Spróbujcie zdobyć komplet punktów. Zobacz cały materiał W latach dziewięćdziesiątych mafia rosła w siłę tak samo jak kluby i dyskoteki. A te ostatnie stwarzały ogromne możliwości „inwestycyjne”. Zobacz cały materiał – Robi się ze mnie czarną owcę, a na to nie mogę pozwolić – mówi w szczerym wywiadzie Joanna Wołosz, reprezentantka Polski w siatkówce. Zobacz cały materiał Robert jechał do rodziców, Aśka była w drodze do pracy. Darek był na dzień przed urlopem, a Natalia chciała spotkać się z mamą. Dzień później każde z nich stało się cyfrą. Częścią jednej z rubryk w policyjnej statystyce. „Ranni” w wypadkach drogowych. W ubiegłym roku było ich w Polsce ponad 37 tysięcy. Każdy z nich to inna historia, często dramatyczna. Zobacz cały materiał Na nasze koncerty ludzie przychodzili po to, by kompletnie oderwać się od rzeczywistości. Zapomnieć o tym, że jest szaro, że nie wystarcza do pierwszego, że mają problemy. Przez to, że byliśmy tak trochę ""od czapy"" ubrani i proponowaliśmy coś zupełnie innego, ludzie zabierali ze sobą nasze piosenki, wnosząc trochę radości do swoich domów. I o to nam chodziło – wspomina w rozmowie z Onetem Paweł Stasiak, wokalista Papa D (dawniej Papa Dance). Zespół obchodzi właśnie 35-lecie istnienia. Zobacz cały materiał Józef Piłsudski starał się przekonywać najbliższych, że wcale się nie zakochał i że żeni się z czysto cynicznych względów. Trudno w to uwierzyć, zwłaszcza biorąc pod uwagę radykalną decyzję, na jaką zdecydował się dla swojej wybranki. Zobacz cały materiał Skończyły się czasy, gdy Jarosław Kaczyński czuł się w Sejmie komfortowo, bo dysponował stabilną większością. W tej kadencji większość PiS zależy od humorów Jarosława Gowina i Zbigniewa Ziobry. A narodowcy i lewica zadbają o to, żeby komfort prezesa się skończył. Zobacz cały materiał",Posiedzenie Sejmu,
https://wiadomosci.onet.pl/tylko-w-onecie/tomasz-grodzki-odpowiada-tvp-nie-wstydze-sie-swojego-majatku/l61vhd8,Tomasz Grodzki odpowiada TVP: nie wstydzę się swojego majątku,"Czy nowy marszałek Senatu przyjął 20 lat temu łapówkę w zamian za leczenie pacjentki? Tak twierdzi jedna z wykładowczyń Uniwersytetu Szczecińskiego, a prywatnie zwolenniczka Prawa i Sprawiedliwości. Inny zarzut dotyczy zadłużenia przez Tomasza Grodzkiego szpitala, którym zarządzał. - To przykre, że atakuje się mnie w taki niemerytoryczny i niepoparty żadnymi dowodami sposób - mówi Onetowi prof. Tomasz Grodzki.","""Masakra. Pan profesor Grodzki kandydatem na Marszałka Senatu. Jak moja Mama umierała, to trzeba było dać 500 dolarów za operację. Podobno na czasopisma medyczne. Faktury ani rachunku nie dostałam. Nigdy tego nie zapomnę""- tak na swoim profilu na Facebooku napisała prof. Agnieszka Popiela z Uniwersytetu Szczecińskiego. Post był dostępny jedynie dla znajomych i pewnie sprawa nie wyszłaby poza to grono, gdyby nie Dariusz Matecki, który postanowił zdjęcie postu wrzucić na swój - publiczny już - profil. W sumie szczeciński radny Prawa i Sprawiedliwości sprawie poświęcił kilka wpisów na fanpage'u Prawicowy Szczecin, który prowadzi, opowiadał także o tym w lokalnej TVP. Próbowaliśmy skontaktować się z autorką wpisu, który radny opublikował. Niestety nie odpowiedziała na nasze wiadomości. Na swojej tablicy jednak opublikowała kolejny post, w którym... chwali Tomasza Grodzkiego. ""Ponieważ mój wpis wywołał dyskusje, wyjaśniam: Pan prof. T. Grodzki to wybitny torakochirurg, który pomógł mojej śp. Mamie. Dzięki niemu miała łatwiejszą śmierć i za to jestem wdzięczna. Napisałam to, co napisałam, bo objął wielką godność w Polsce, a to wymaga etyki na najwyższym poziomie. Jeśli to była fundacja, a ja nie dostałam faktury/rachunku/potwierdzenia wpłaty przez pomyłkę, to chętnie przeproszę. Powinna być dokumentacja fundacji. Prawda nas wyzwoli, jak mówił nasz Papież Jan Paweł II. Bardzo w to wierzę"". Sama tablica na Facebooku prof. Agnieszki Popieli w większości jest ukryta. Wśród dostępnych postów widać jednak te, na których atakuje opozycję, a chwali partię rządzącą. O sprawę łapówki zapytaliśmy więc samego nowego marszałka Senatu, prof. Tomasza Grodzkiego. - Nie mam o tej sprawie kompletnie żadnego pojęcia. Szykuję oświadczenie, które utnie te spekulacje, bo nie pozwolę na szarganie swojego dobrego imienia. O całej sprawie dowiedziałem się pobocznie - zaprzecza w rozmowie z Onetem. Nowemu marszałkowi Senatu wypomina się także jego pracę na stanowisku dyrektora jednego ze szczecińskich szpitali. Faktycznie w 2016 roku dość głośnym echem odbiła się rezygnacja prof. Tomasza Grodzkiego poprzedzona wielomiesięcznym sporem między nim a władzami województwa, w tym marszałkiem Olgierdem Geblewiczem, czyli partyjnym kolegą nowego marszałka. Poszło o zadłużenie szpitala, które wówczas wynosiło 25 mln zł. Dyrekcja szpitala prosiła o pomoc Zarząd Województwa. Ten zgodził się przekazać pieniądze, ale jedynie na spłatę części kredytu (szpital zaciągnął go podczas budowy nowej części placówki - red). Takiej pomocy dyrekcja nie chciała. - To tak, jakby nie mając na przysłowiowy chleb, zdecydować o wcześniejszej spłacie części kredytu na lodówkę, o który to kredyt bank nie tylko się nie upomina, ale wręcz odradza przyspieszanie spłat - przekonywała dyrekcja w osobie prof. Grodzkiego. - W 2014 roku zakończyliśmy największą inwestycję w ochronie zdrowia w Zachodniopomorskiem, która de facto była budową nowego szpitala. Mieliśmy na to dofinansowanie unijne, ale również potrzebny był wkład własny. Szpital faktycznie miał zadłużenie, ale rzędu 25 mln przy ponad 100 mln przychodów. W obecnym stanie zadłużenia szpitali to była kropelka, która nie wpływała na jego funkcjonowanie. Płace były wypłacane, oddziały funkcjonowały, nikt nie odwoływał operacji, a tego doświadczamy obecnie - mówi Onetowi nowy marszałek Senatu. - Moim zdaniem wyciągnie tego teraz to manipulowanie informacjami finansowymi - dodaje. Sam marszałek Geblewicz wówczas wielokrotnie negatywnie oceniał pracę prof. Grodzkiego, jako dyrektora tej placówki, a w kuluarach mówiło się wówczas o dość szorstkich stosunkach między partyjnymi kolegami. Niedługo po rezygnacji prof. Grodzkiego ze stanowiska dyrektora zapadła też decyzja o konsolidacji zarządzanej przez niego wcześniej placówki z innym marszałkowskim szpitalem, przy ul. Arkońskiej. Dziś Olgierd Geblewicz o prof. Grodzkim wypowiada się znacznie cieplej. W rozmowie z Onetem marszałek Senatu skomentował także wczorajszy materiał Wiadomości TVP, który został wyemitowany tuż przed jego orędziem. Dotyczył on majątku Tomasza Grodzkiego. Wiadomości postanowiły porównać oświadczenia majątkowe marszałków Sejmu i Senatu. I podsumowały spory majątek prof. Grodzkiego. - Nie chcę zostać źle zrozumiany, ale... ja się nie wstydzę swojego majątku, bo został zarobiony ciężką uczciwą pracą. Koledzy trakochirurdzy z podobną do mojej pozycją, którzy jako nieliczni w kraju zajmują się przeszczepami płuc, itd. i są uznanymi fachowcami, to w moim wieku, np. w Ameryce, rozglądają się raczej za prywatnymi odrzutowcami, a nie jaguarami w wypożyczeniu długoterminowym, bo za gotówkę nie byłoby mnie stać - mówi Onetowi.",Marszałek Senatu Tomasz Grodzki,
https://wiadomosci.onet.pl/kraj/robert-jastrzebski-kim-jest-nowy-kandydat-pis-u-do-tk/7d1s0fr,Nowy kandydat PiS-u do TK zasłynął poparciem dla forsowanych przez partię zmian,"W ostatniej chwili PiS zmieniło jednego z trojga kandydatów do Trybunału Konstytucyjnego - Elżbietę Chojną-Duch zastąpi dr Robert Jastrzębski. Kim jest nowy kandydat? Zasłynął m.in. tym, że poparł rządzących w sporze o TK, a na początku 2017 r. stracił stanowisko profesora na Uniwersytecie Warszawskim. Dr Jastrzębski Poparł także opinię Biura Analiz Sejmowych stwierdzającą zasadność żądania od Niemiec reparacji wojennych.","Pod koniec poprzedniej kadencji Sejmu PiS wytypowało trójkę kandydatów do TK: Elżbietę Chojną-Duch, Stanisława Piotrowicza oraz Krystynę Pawłowicz. Zgodnie z zasadą dyskontynuacji, po zakończeniu kadencji te kandydatury przepadły - dziś więc PiS zgłosiło nowe. Co jednak zaskakujące, Chojną-Duch zastąpił dr Jastrzębski. Dr Jastrzębski zasłynął tym, że w marcu 2016 r. - gdy PiS forsowało swoje zmiany w Trybunale Konstytucyjnym - był jednym z ośmiu prawników, którzy poparli te rozwiązania. Wtedy właśnie Zbigniew Ziobro zapewniał, że zmiany zaproponowane przez partię rządzącą ""poparło ośmiu wybitnych konstytucjonalistów"". Niektóre z tych opinii - w tym ta dr Jastrzębskiego - zostały opublikowane na stronie Ministerstwa Sprawiedliwości. W swojej opinii dr Jastrzębski przekonywał, że w żadnym wypadku nie jest złamaniem konstytucji zmienianie ustroju TK zwykłą ustawą - mimo że sposób funkcjonowania Trybunału reguluje właśnie ustawa zasadnicza. Jednak zdaniem dra Jastrzębskiego, mamy w Polsce domniemanie konstytucyjności ustaw, zaś ""procedura dotycząca orzeczenia o zgodności ustawy z konstytucją jest przewidziana, jednak należy ona jedynie do prezydenta"". Jak przekonywał dr Jastrzębski, ""tryb postępowania oraz organizacja TK regulowane są tzw. ustawą zwykłą, zgodnie z art. 197 Konstytucji RP. Oznacza to, że w ustawie zasadniczej zawarta zostaje delegacja, upoważniająca parlament do wydania właściwej ustawy"". Na początku 2017 r. dr Jastrzębski stracił stanowisko profesora na Uniwersytecie Warszawskim, gdzie był zatrudniony na stanowisku profesorskim w Katedrze Historii Ustroju i Prawa Polskiego na UW. Po negatywnej opinii komisji rektorskiej ds. zatrudnienia oraz Senatu UW uczelnia postanowiła nie przedłużać z nim umowy. Wtedy doszło do sytuacji bez precedensu. Jastrzębski napisał skargę do marszałka Sejmu, w której przedstawił siebie jako ""ofiarę nagonki polityczno-medialnej"". Kopię skargi zostawił w rektoracie, a marszałka Marka Kuchcińskiego poprosił o interwencję w jego sprawie na uczelni, która ma autonomię od polityków. W skardze podkreślał, że utrata stanowiska profesora spowodowana jest jego opinią prawną, napisaną po tym, jak PiS siłowo forsowało zmiany w Trybunale Konstytucyjnym. W skardze do marszałka Sejmu dr Jastrzębski pisał m.in., że: ""po 20 latach zatrudnienia mam stracić pracę z powodów politycznych. Z powyższych przyczyn, jako pracownik Kancelarii Sejmu, uprzejmie proszę Pana Marszałka o interwencję w mojej sprawie u Rektora UW"". Nie koniec na tym, bo jesienią 2017 r. dr Jastrzębski poparł także opinię Biura Analiz Sejmowych, stwierdzającą zasadność żądania od Niemiec reparacji wojennych - tę tezę forsował poseł PiS Arkadiusz Mularczyk. W tej opinii dr Jastrzębski pisał, że żądanie reparacji jest zasadne, zaś twierdzenie, że roszczenia wygasły lub uległy przedawnieniu jest nieuzasadnione. Opinię tę - jako pozbawioną podstaw i niespójną - ocenili eksperci z dziedziny prawa międzynarodowego.",,
https://wiadomosci.onet.pl/kraj/kandydaci-pis-do-trybunalu-konstytucyjnego-elzbieta-chojna-duch-wycofana/04gb483,PiS zgłosiło trzech kandydatów na sędziów TK. Wśród nich brakuje Elżbiety Chojny-Duch,"Robert Jastrzębski, Krystyna Pawłowicz i Stanisław Piotrowicz - to kandydaci PiS na sędziów TK poinformował PAP dyrektor Centrum Informacyjnego Sejmu. Obecna trójka nieco różni się od składu, który PiS zgłosiło pod koniec kadencji poprzedniego Sejmu. Wśród obecnych kandydatów brakuje Elżbiety Chojny-Duch, którą zastąpił Robert Jastrzębski. Chojna-Duch od Onetu dowiedziała się, że PiS wycofało jej kandydaturę.","O zgłoszeniach na kandydatów sędziów TK poinformował dyrektor CIS Andrzej Grzegrzółka. To jedyne zgłoszone kandydatury na sędziów TK. - Teraz wnioski trafią do Komisji Sprawiedliwości w celu zaopiniowania - zaznaczył dyrektor CIS. Elżbieta Chojny-Duch od dziennikarza Onetu dowiedziała się, że PiS wycofało jej kandydaturę. - Były wcześniej rozmowy, że rozważają taką możliwość. Ale odpowiedź mieli mi dać w poniedziałek. Czemu zmienili zdanie na temat mojej kandydatury? Nie mam pojęcia. Nie tłumaczyli tego - mówi Onetowi Chojna-Duch. Chojna-Duch była wiceministrem finansów w pierwszym rządzie Donalda Tuska. Już za rządów PiS zeznając przed komisją śledczą ds. VAT Chojna-Duch oskarżała polityków PO o przymykanie oczu na przestępstwa podatkowe. Wymieniała m.in. zlikwidowanie sankcji VAT, czyli 30-proc. kary za niezapłacony podatek. Potem okazało się, że to ona sama podpisała się w 2008 r. pod projektem, który likwidował tę karę.  Jednocześnie, gdy PiS zgłosiło ją do TK, wicemarszałek Ryszard Terlecki przyznał, że przez kilka lat Chojna-Duch zabiegała o publiczne stanowiska z nadania PiS. Zdaniem opozycji podważa to jej wiarygodność jako „świadka koronnego” komisji ds. VAT. Jak napisano w uzasadnieniu wniosku z jego kandydaturą, Jastrzębski jest absolwentem studiów na Wydziale Prawa i Administracji Uniwersytetu Warszawskiego. W latach 2012-2016 zatrudniony był na stanowisku profesora nadzwyczajnego na Wydziale Prawa UW, a od 2017 r. jako adiunkt w Katedrze Europejskiej Tradycji Prawnej na WPiA UW, a od 1 listopada 2019 r. profesor Uniwersytetu Warszawskiego. Od 2015 r. jest on Kierownikiem Pracowni Prawa Polskiego XX wieku, w tym od 2019 r. kierownikiem Zakładu Historii Administracji na Wydziale Prawa. Od 2016 r. jest on zatrudniony w Biurze Analiz Sejmowych na stanowisku eksperta ds. legislacji. Autor, współautor, redaktor oraz współredaktor około 100 publikacji naukowych, w tym książek. Klub PiS jeszcze w październiku zgłosił na miejsce odchodzących z TK sędziów kandydatury Elżbiety Chojny-Duch, Krystyny Pawłowicz i Stanisława Piotrowicza. Termin na zgłoszenie tych kandydatur zbiegł się ze zmianą kadencji Sejmu, co wywołało dodatkowe komplikacje, np. takie, że pod kandydaturami byli podpisani posłowie minionej kadencji, którzy nie zyskali reelekcji, a to obecny Sejm będzie dokonywał wyboru. Aby przeciąć spekulacje, w zeszłym tygodniu szef Centrum Informacyjnego Sejmu Andrzej Grzegrzółka oświadczył, że procedurę zgłaszania kandydatur trzeba będzie powtórzyć. Dodał zagadkowo, że kandydatury „mogą się powtórzyć, ale nie muszą"". Zgłoszone przez PiS w końcu października kandydatury krytykowała opozycja zarzucając im upolitycznienie. Poseł Koalicji Obywatelskiej Marcin Kierwiński powiedział po przedstawieniu kandydatów PiS, że ""mamy postępujący proces upolityczniania Trybunału Konstytucyjnego, mają do niego trafić osoby skompromitowane, które nie dostały się do Sejmu"". Szef klubu Lewicy Krzysztof Gawkowski stwierdził, że PiS ""mebluje Trybunał Konstytucyjny najgorszym sortem działaczy partyjnych"". Przedstawiciele opozycji zapowiedzieli, że ich formacje nie będą zgłaszać swoich kandydatur również w powtórzonej procedurze wskazywania kandydatów do TK. 3 grudnia kończy się kadencja trzech sędziów TK wybranych w czasach rządów PO-PSL: Marka Zubika, Piotra Tulei i Stanisława Rymara. Zgodnie z regulaminem Sejmu, wnioski w sprawie kandydatów do TK składa się marszałkowi w terminie 30 dni przed upływem kadencji.",Elżbieta Chojna-Duch,
https://wiadomosci.onet.pl/kraj/pis-rozwaza-zabranie-lewicy-komisji-rodziny-chodzi-o-aborcje-przewodniczaca-jest/ebwgsh8,PiS rozważa zabranie Lewicy komisji rodziny. Chodzi o aborcję?,"Prawo i Sprawiedliwość rozważa zmianę na stanowisku przewodniczącego sejmowej komisji polityki społecznej i rodziny. Kierowanie tym organem w ramach międzypartyjnych porozumień w parlamencie przypadło Lewicy, która wysunęła na to stanowisko sejmową debiutantkę Magdalenę Biejat. Od kilku dni Konfederacja atakuje PiS za oddanie komisji, sugerując, że chodzi o uśmiercenie tematu zaostrzenia prawa aborcyjnego.","PiS oddało tę komisję Lewicy, mimo iż sprawy polityki rodzinnej mają dla partii rządzącej strategiczne znaczenie. Program 500 plus Prawo i Sprawiedliwość wzięło na swoje sztandary, co przyczyniło się do wyborczych zwycięstw w latach 2015-2019. Pod koniec kadencji szefową komisji była Urszula Rusecka z PiS. Teraz zastąpiła ją Magdalena Biejat. To efekt porozumień pomiędzy klubami w Sejmie, który wynikał również z parytetów. Decydują one, ile komisji przypada danemu klubowi. Decyduje tu wielkość poszczególnych reprezentacji w parlamencie. Nie wszystkim w PiS podoba się, że pracami komisji pokieruje przedstawicielka Lewicy. Niektórzy przypominają październikową wypowiedź Magdaleny Biejat, która w taki sposób mówiła o kwestii aborcji: „O ile mi wiadomo, płody nie są obywatelami Rzeczypospolitej Polskiej, ponieważ nie dostają ani PESEL-u, ani dowodu osobistego, natomiast my się zgadzamy na lewicy, że powinno być dopuszczone przerywanie ciąży do 12 tygodnia bez żadnych warunków”. Partia rządząca musi się też zmagać z atakami ze strony Konfederacji, która chciała w tej komisji mieć swojego szefa. Wystawiła Grzegorza Brauna, ten jednak przepadł w głosowaniu. - Oddanie Lewicy komisji, w której leży projekt „Zatrzymać aborcję” to sposób PiS na pozbycie się tego tematu – mówił Braun. ""Koalicja PiS z SLD kwitnie"" – pisał z kolei Robert Winnicki. A Krzysztof Bosak na Twitterze zaatakował prezesa PiS: ""A jak mówiliśmy przez lata (i Ziemkiewicz to pisał w książkach) że Kaczyński z poglądów to post-PPSowiec i lewicujący republikanin to nie chcieli wierzyć i próbowali w nim widzieć narodowego konserwatystę, czyli kogoś kim nigdy nie był, nie chciał być i kogo sam by potępił"". Projekt ""Zatrzymaj aborcję"" to inicjatywa obywatelska, której twarzą jest Kaja Godek. Projekt utknął w Sejmie prawie 2 lata temu. Zakładał on usunięcie z przepisów jednego przypadku, kiedy aborcja jest dozwolona. Chodzi o ciężkie i nieodwracalne upośledzenie płodu. W szeregach Prawa i Sprawiedliwości zaczął kiełkować więc pomysł zmiany. - Obserwujemy wypowiedzi pani Biejat i absolutnie nam się to nie podoba. Oddaliśmy tę komisję ze względu na wymogi parytetów, ale to nie jest tak, że lewica może tam robić, co chce. Wypowiedzi, jak ta o aborcji, są niedopuszczalne – słyszymy od wysoko postawionego polityka partii rządzącej. Potwierdza to marszałek Sejmu Elżbieta Witek: - Rozważamy taki scenariusz - powiedziała na spotkaniu z dziennikarzami w Sejmie. Ewentualne odwołanie Magdaleny Biejat mogłoby być możliwe najwcześniej w przyszłym tygodniu, kiedy będzie wznowione pierwsze posiedzenie sejmu nowej kadencji. Decyzja musiałaby być poprzedzona analizą, jaką inną komisję mogłaby otrzymać Lewica w zamian za sprawy rodzinne i politykę społeczną. Z informacji Onetu wynika, że w rozmowy musiałyby zostać zaangażowane także inne kluby. Chyba, że PiS zdecydowałoby się na oddanie Lewicy przewodniczenia jednej z komisji, które przypadły w tej kadencji rządzącym. - Słyszeliśmy o tym pomyśle, ale żadna decyzja w tej sprawie nie zapadła. Przynajmniej nic o tym nie wiemy – mówi Onetowi rzeczniczka SLD. Anna Maria Żukowska przekonuje, że jeśli zajdzie potrzeba, Lewica będzie walczyć: - Na pewno łatwo tej komisji nie oddamy, ale oczywiście nie mamy większości w Sejmie i z tego trzeba sobie zdawać sprawę – dodaje.","Magdalena Biejat (w środku), szefowa sejmowej komisji polityki społecznej i rodziny",
https://wiadomosci.onet.pl/tylko-w-onecie/krzysztof-kwiatkowski-o-zniesieniu-limitu-30-krotnosci-skladek-zus/t68387m,Krzysztof Kwiatkowski o zniesieniu limitu 30-krotności składek ZUS: PiS stawia tę sprawę na ostrzu noża,"Krzysztof Kwiatkowski był gościem Odety Moro w ""Onet Rano."". Senator wypowiedział się na temat zniesienia limitu 30-krotności składek ZUS. - PiS stawia tę sprawę na ostrzu noża, a z drugiej strony widzę dużą determinację ze strony Gowina i posłów Porozumienia - mówił Kwiatkowski. - Pamiętajmy, że Gowin nie zaczynał swojej kariery politycznej w PiS, tylko w PO, więc trudno go podejrzewać, że jest osobą, o której można powiedzieć, że nie zmienia poglądów politycznych - dodał.",,,
https://wiadomosci.onet.pl/tylko-w-onecie/newsletter-onetu-andrzej-stankiewicz-ziobro-poparl-bohatera-afery/6psyqzv,Newsletter Onetu. Andrzej Stankiewicz: Ziobro poparł bohatera afery,"Na początku kadencji Jarosław Kaczyński zawsze lubi pokazać swoim własnym ludziom miejsce w szeregu. Po przegranej w 2007 r. zrobił czystkę w partii — wtedy odszedł m.in. Ludwik Dorn, wcześniej przez lata najbliższy polityczny sojusznik i przyjaciel, trzeci bliźniak. Po porażce w 2011 r. Kaczyński wyrzucił Zbigniewa Ziobrę i jego ludzi, w tym Jacka Kurskiego. Po zwycięstwie w 2015 r. rozpętał wojnę o Trybunał Konstytucyjny, w którą wplątał prezydenta Andrzeja Dudę i premier Beatę Szydło, uniemożliwiając im budowę niezależnej pozycji i flirt z elektoratem umiarkowanym.","Co Kaczyński planuje na rok 2019? Wygląda na to, że w pierwszej kolejności lekcję dla Jarosława Gowina. Po wyborach okazało się, że Gowin wprowadził z list PiS 18 posłów, a zatem Kaczyński nie ma większości w Sejmie bez jego ludzi. W tej sytuacji Gowin przypomniał sobie, że jest liberałem i zażądał wstrzymania podwyżek ZUS dla najlepiej zarabiających. Chodzi o pomysły PiS na zniesienie tzw. 30-krotności. Wedle obecnych przepisów składka na ZUS rośnie wraz z wynagrodzeniem dopóty, dopóki w ciągu roku nie osiągamy zarobków przekraczających 30-krotność prognozowanej średniej krajowej w ciągu roku. Wówczas przestajemy płacić ZUS, co oznacza wyższe zarobki na rękę i mniejsze koszty dla pracodawców. I co się okazało po ultimatum Gowina? Że pierwszy wniesiony do Sejmu przez PiS projekt dotyczy likwidacji 30-krotności. A Kaczyński może liczyć w tej kwestii na lewicę, pokazując Gowinowi, że jego spóźniony liberalizm w tej kadencji da się obejść dzięki koalicji prawicy socjalistycznej z socjalistyczną lewicą. A lider SLD Włodzimierz Czarzasty przekonywał mnie wczoraj, że lewica dostała szefostwa trzech ważnych komisji sejmowych — społecznej, spraw wewnętrznych oraz mniejszości narodowych — bo po prostu ciężko pracuje. Pewnie ma rację, co też tłumaczy, dlaczego znacznie większa Platforma dostała komisje pośledniejszego sortu. Zapewne też dzięki tej legendarnej pracowitości lewicy, PiS wybrał na wicemarszałka Sejmu właśnie Czarzastego. I to mimo, że w swym raporcie dotyczącym afery Rywina Zbigniew Ziobro uznał go niegdyś za członka zorganizowanej grupy przestępczej, która stała za tym korupcyjnym skandalem. Ba, sam Ziobro teraz za nim zagłosował! Widać po prostu rzeczywiście etos wspólnej pracy zwyciężył. Andrzej Stankiewicz jest autorem Informacyjnego Newslettera Onetu – zapisz się już dziś! Tu znajdziesz formularz. Wszystkie warianty F-35 Joint Strike Fighter przyjęte w Siłach Powietrznych, Marynarce Wojennej i Korpusie Morskim USA ""psują się częściej niż planowano, a ich naprawa zajmuje więcej czas"" - ocenia główny tester broni Pentagonu w Kongresie. A Polska zamierza kupić 32 samoloty F-35. Pamiętają Państwo słynną Deklarację LGBT+, którą podpisał prezydent Warszawy Rafał Trzaskowski? Wydatnie przyczynił się w ten sposób do przegranej swej formacji w wyborach europejskich. Dziennikarz Onetu Piotr Halicki sprawdza, jak przebiega wprowadzanie w życie owego dokumentu. Na przykład — wciąż trwają przygotowania do wprowadzenia do szkół zajęć z edukacji seksualnej, ale rozpoczęły się już szkolenia dyrektorów i są lekcje antydyskryminacyjne. Senator Bogdan Klich (PO) był moim gościem w programie “Onet Opinie”. Klich przekonywał, że przejęcie przez opozycję kontroli nad Senatem to duży sukces szefa PO Grzegorza Schetyny. Czy zatem Schetyna ocali stanowisko? To zależy od wyborów prezydenckich. Klich zasugerował, że Małgorzata Kidawa-Błońska jest co prawda faworytką prawyborów prezydenckich w Platformie, ale przed nią sporo pracy, aby mogła się liczyć w starciu Andrzej Dudą. Z kolei w politycznym słuchowisku „Stan po Burzy” — które przygotowuję wraz z Agnieszką Burzyńską z „Faktu” — zastanawiamy się nad kilkoma kwestiami. Kto zyskuje, a kto traci w nowym rządzie Mateusza Morawieckiego? Czy Senat w rękach PiS to tylko kwestia czasu? Trochę śmiejemy się też ze wspomnianych prawyborów prezydenckich Platformy, bo mogą się skończyć interwencją Donalda Tuska. Nowy marszałek Senatu Tomasz Grodzki z prędkością uwielbianych przez siebie drogich aut wjeżdża na pierwszą polityczną linię. Wczoraj wygłosił swoje pierwsze telewizyjne orędzie. Widać, że poza motoryzacją, ma słabość do poezji, zwłaszcza Homera. „W naszej »Odysei« przez życie w poszukiwaniu szczęścia i spełnienia marzeń, jednym idzie łatwiej, innym trudniej, niektórych ta wędrówka wyrzuca na margines, a inni muszą dźwigać ciężki krzyż”.",Andrzej Stankiewicz,
https://wiadomosci.onet.pl/kraj/stan-po-burzy-najbardziej-pozadany-czlowiek-w-pis/qeg5zj6,"Stan po Burzy. ""Najbardziej pożądany człowiek w PiS"" [Podcast]","- Do dziennikarzy docierały słuchy z obozu PiS, że przygotowywane są ogromne zmiany, sensacyjne transfery, niespodziewane łączenia rządowych działów, a z ważniejszych rzeczy mamy jedynie przywrócenie Ministerstwa Skarbu – mówi w audycji ""Stan po Burzy"" Andrzej Stankiewicz, odnosząc się do nowego rządu Zjednoczonej Prawicy. Agnieszka Burzyńska wskazuje z kolei, kto jest dziś ""najbardziej pożądanym człowiekiem"" w Prawie i Sprawiedliwości.","Naszych podcastów możesz posłuchać na aplikacji Audioteki - Lecton﻿, a także na Soundcloud, Spotify, iTunes oraz na audio.onet.pl. Co oznaczają ruchy kadrowe w nowym rządzie? Kto zyskał, a kto stracił? Dziennikarze Onetu i ""Faktu"" zgodnie stwierdzają, że największą zmianą jest przywrócenie Ministerstwa Nadzoru Właścicielskiego, czyli zlikwidowanego wcześniej przez PiS Ministerstwa Skarbu. Na czele resortu, który obejmie nadzór nad spółkami skarbu państwa, stanie wicepremier Jacek Sasin. - PiS doszło do wniosku, że w tych udzielnych księstwach dzieje się coś niedobrego – mówi Burzyńska. - Do Sasina ustawiają się ogromne kolejki. To jest najbardziej pożądany człowiek w całym Prawie i Sprawiedliwości. Widziałam, że jak wchodził do Sejmu, to nie mógł przejść przez korytarz. Co półtora metra musiał ściskać czyjąś dłoń, wszyscy go poklepywali – opisuje dziennikarka ""Faktu"". Część publicystów ocenia, że w nowym rządzie spadły notowania Zbigniewa Ziobry. Z tą tezą nie zgadzają się Burzyńska i Stankiewicz. - Wiesz, skąd o. Tadeusz Rydzyk dostaje dużo pieniędzy? Z Narodowego Funduszu Ochrony Środowiska. Te Fundusze – narodowe i regionalne – będą podlegać Michałowi Wosiowi (nowemu ministrowi ochrony środowiska, członkowi Solidarnej Polski - red.) i Zbigniewowi Ziobrze. Nie można mówić, że Ziobro stracił w nowym rządzie. Dostał gigantyczne pieniądze, środowisko to pieniądze – ocenia Stankiewicz. Dziennikarz Onetu dodaje, że wzmocniła się frakcja Jarosława Gowina. Więcej kompetencji dostała jego współpracowniczka Jadwiga Emilewicz, która w nowym Ministerstwie Rozwoju będzie odpowiadała także za budownictwo. Przed nią trudne zadanie – odpowiedzialność za program Mieszkanie plus.  W dalszej części rozmowy Stankiewicz i Burzyńska odnoszą się do nowej roli Antoniego Macierewicza i ujawniają kulisy kuszenia senatorów przez Prawo i Sprawiedliwość. Rozmawiają też o tym, jak Platforma Obywatelska zamierza wybierać swojego kandydata na prezydenta i czy skończy się to interwencją Donalda Tuska.",Zbigniew Ziobro i Jacek Sasin,
https://wiadomosci.onet.pl/kraj/marek-kuchcinski-chcial-zostac-wicemarszalkiem-sejmu-kierownictwo-pis-powiedzialo-nie/pcv2py0,"Marek Kuchciński chciał zostać wicemarszałkiem Sejmu. Kierownictwo PiS powiedziało ""nie""","Marek Kuchciński zabiegał o funkcję zastępcy Elżbiety Witek - wynika z informacji ""Rzeczpospolitej"". Kierownictwo partii się nie zgodziło, choć miał mocne karty - czytamy.","W tym tygodniu po raz pierwszy zebrał się Sejm nowej kadencji, a klub PiS wybrał swoich szefów i najważniejszych przedstawicieli. Na marszałka wybrano Elżbietę Witek, a na wicemarszałków z PiS Małgorzatę Gosiewską i Ryszarda Terleckiego. Ten ostatni został też szefem klubu parlamentarnego, a wśród jego kilku zastępców znalazł się Marek Kuchciński. Kuchciński zabiegał o funkcję wicemarszałka Sejmu X kadencji. - Układ, jaki zawarł z prezesem PiS, był taki: jeśli zrobisz dobry wynik w wyborach, będziesz wicemarszałkiem - powiedział ""Rzeczpospolitej"" nieoficjalnie jeden z polityków PiS. W wyborach Kuchciński zrobił dobry wynik. Zdobył rekordową na Podkarpaciu liczbę 61 tys. głosów, niemal dwukrotnie większą niż przed czterema laty. Jednak wicemarszałkiem nie został. Zaważyć miały kwestie wizerunkowe i przekonanie, że Kuchciński byłby łatwym celem do ataków dla opozycji. Kuchciński z funkcji marszałka odszedł w niesławie na początku sierpnia, w efekcie afery z jego lotami. Dlaczego miałby wrócić do Prezydium Sejmu? Cel był jeden: kontynuowanie przez niego dyplomacji parlamentarnej. Była to dziedzina, o którą szczególnie dbał jako marszałek. Przykłady? W ubiegłej kadencji wraz z ówczesnym marszałkiem Senatu Stanisławem Karczewskim zorganizował cztery szczyty przewodniczących parlamentów państw Europy Środkowej i Wschodniej. Innym wymiarem dyplomacji parlamentarnej w wydaniu Kuchcińskiego były spotkania w ramach konferencji „Europa Karpat"", podczas których były marszałek zabiegał m.in. o konsensus w sprawie budowy trasy Via Carpatia. Więcej w dzisiejszym wydaniu ""Rzeczpospolitej"".",Marek Kuchciński,
https://wiadomosci.onet.pl/kraj/zmiany-w-zus-konflikt-w-rzadzie-ugrupowanie-gowina-zaglosuje-przeciwko-pis/60n6v5e,Ugrupowanie Gowina zagłosuje przeciwko PiS? Sasin zabiera głos,"Szykują się zmiany dot. ZUS. - Będziemy przekonywać naszych koalicjantów z Porozumienia, wicepremiera Jarosława Gowina, że warto poprzeć likwidację limitu 30-krotności przy składkach ZUS - zapowiedział wicepremier Jacek Sasin. Według niego Sejm może zająć się projektem w przyszłym tygodniu.","W środę trafił do Sejmu projekt PiS zakładający likwidację od 2020 r. górnego limitu przychodu, do którego płaci się składki na ubezpieczenia emerytalne i rentowe - tzw. 30-krotności ZUS. Według autorów projektu, ma to przynieść dodatkowe 7,1 mld zł. Przeciwnikiem likwidacji tego limitu jest wicepremier Gowin. Jego zdaniem likwidacja 30-krotności oznaczałaby realne podniesienie podatków dla wolnych zawodów i dla najwyżej wykwalifikowanych specjalistów, co z kolei skutkowałoby emigracją takich osób. Pod koniec października Gowin poinformował, że w jego ocenie ""ustalenia polityczne są jednoznaczne: 30-krotność składek na ZUS zostanie utrzymana"". Miało się to jednak wiązać z koniecznością wprowadzenia zmian do budżetu na 2020 r. Sasin zapytany w czwartek w TVN24, z kim PiS chce przegłosować w Sejmie likwidację limitu 30-krotności, wicepremier Gowin i jego ugrupowanie, które wchodzi w skład Zjednoczonej Prawicy, jest przeciw. - Chcemy przegłosować tę ustawę wspólnie z naszymi koalicjantami ze Zjednoczonej Prawicy i będziemy o tym rozmawiać, będziemy również przekonywać naszych koalicjantów z Porozumienia, pana premiera Gowina, że warto te rozwiązanie poprzeć, bo koniec końców to będzie rozwiązanie dobre - powiedział Sasin. Na uwagę, że zarząd Porozumienia zobowiązał parlamentarzystów tego ugrupowania do głosowania przeciwko takim rozwiązaniom, Sasin odpowiedział, że wierzy w to, że dopóki ustawa nie jest głosowana, to wszystko jest możliwe i przekonanie koalicjantów też jest możliwe. - Nie dziwi mnie to, że są tutaj różnice między nami. Gdybyśmy się we wszystkim zgadzali, to byśmy byli w jednej partii - powiedział. Przypomniał, że rząd przyjął projekt budżetu na przyszły rok, w którym zostały zapisane wpływy ze zniesienia limitu 30-krotności. - Na pewno nikt z naszych koalicjantów czy jakichkolwiek polityków Zjednoczonej Prawicy nie może być tutaj zaskoczony - stwierdził. Dodał, że rozmowy z koalicjantami ws. poparcia projektu PiS będą się toczyć aż do momentu jego głosowania. - Myślę, że będzie to w przyszłym tygodniu - zaznaczył Sasin. Zapowiedział też, że PiS będzie przekonywał również kluby opozycyjne do poparcia likwidacji limitu 30-krotności. W rozmowie przypomniano również słowa rzecznika prezydenta Błażeja Spychalskiego, który mówił w październiku PAP, że Andrzej Duda jest bardzo nieprzychylny likwidacji 30-krotności składek na ZUS i ma nadzieję, że rozwiązanie takie nie trafi na jego biurko. Sasin zapytany w tym kontekście, czy nie odbiera tego jako zapowiedzi weta, odpowiedział, że trudno mu się za prezydenta wypowiadać, bo nie wie jak on postąpi, kiedy uchwalona zmiana trafi na jego biurko. - To jest prerogatywa pana prezydenta. My będziemy przekonywać, jeśli ten projekt zostanie przyjęty przez parlament, żeby pan prezydent go zaakceptował - powiedział. Na pytanie, gdzie rząd znajdzie pieniądze w budżecie, kiedy to rozwiązanie nie zostanie uchwalone, odpowiedział, że wtedy rząd będzie analizował budżet po stronie dochodowej i wydatkowej. - W najgorszym wypadku w tym budżecie pojawi się deficyt - powiedział. Zdaniem Sasina, propozycja PiS nie jest uderzeniem w lepiej zarabiających. - Nie mówimy o żadnym uderzeniu, tylko o likwidacji pewnej dziwnej konstrukcji, w której ci, którzy lepiej zarabiają płacą mniejsze de facto podatki, mniejsze obciążenia ponoszą na rzecz państwa, niż ci zarabiający mniej - stwierdził. - Te regulacje, które dzisiaj obowiązują de facto to oznaczają - dodał. Projekt nowelizacji m.in. ustawy o systemie ubezpieczeń społecznych zakłada, że począwszy od 2020 r. składka na ubezpieczenia emerytalne i rentowe będzie odprowadzana od całości przychodu. Zniesienie 30-krotności ma - według uzasadnienia projektu, przynieść wzrost wpływów do Funduszu Ubezpieczeń Społecznych oszacowany na 7,1 mld zł. W uzasadnieniu oszacowano też, że zarobki wyższe niż 30-krotność przeciętnego wynagrodzenia osiąga ok. 370 tys. osób. Jak podkreślono, wysokość emerytury jest ściśle powiązana z wysokością odprowadzanych składek na ubezpieczenia emerytalne i rentowe. Im wyższa kwota odprowadzanych składek i im dłuższy okres zatrudnienia, tym wysokość świadczenia jest wyższa. Stąd też zniesienie limitu wysokości podstawy wymiaru składek na ubezpieczenia emerytalne i rentowe bezpośrednio będzie wpływać na wysokość otrzymywanej w przyszłości emerytury - wskazano. Rzecznik Porozumienia Kamil Bortniczuk powiedział, że wniesienie przez posłów PiS projektu ws. likwidacji limitu tzw. 30-krotności składek na ZUS nie było konsultowane z jego ugrupowaniem. Zapowiedział, że posłowie Porozumienia będą głosować przeciwko tej propozycji. Pytany w tym kontekście o przyszłość koalicji i rządu powiedział, że ""reguły funkcjonowania Zjednoczonej Prawicy i rządu w kadencji 2019-2023 zostaną określone w umowie koalicyjnej, której treść jest właśnie negocjowana"". - Na żadnym z etapów negocjacji kwestia 30-krotności się w tej umowie nie pojawiła - oświadczył.",Jacek Sasin (C) i Jarosław Gowin (P),
https://wiadomosci.onet.pl/kraj/kamil-bortniczuk-o-probie-rozbicia-jednosci-zjednoczonej-prawicy/02r0dx0,Rzecznik Porozumienia o próbie rozbicia jedności Zjednoczonej Prawicy,"Zarząd krajowy zobowiązał parlamentarzystów Porozumienia, by nie popierali propozycji likwidacji limitu 30-krotności przy składkach ZUS, dlatego złożenie projektu PiS można odbierać jako próbę rozbicia jedności Zjednoczonej Prawicy - ocenił rzecznik Porozumienia Kamil Bortniczuk.","W środę do Sejmu trafił projekt PiS zakładający likwidację od 2020 r. górnego limitu przychodu, do którego płaci się składki na ubezpieczenia emerytalne i rentowe, który wynosi 30-krotność prognozowanego przeciętnego wynagrodzenia w gospodarce. Według autorów projektu, ma to przynieść dodatkowe 7,1 mld zł. Bortniczuk w rozmowie z dziennikarzami zadeklarował, że Porozumienie nie poprze tego projektu. Przypomniał, że w sobotę zarząd krajowy Porozumienia podjął uchwałę, która zobowiązała posłów i senatorów tego ugrupowania, aby nie popierali ewentualnych propozycji w sprawie zniesienia limitu 30-krotności składki ZUS. - Biorąc pod uwagę to, że w sobotę zarząd krajowy naszej partii podjął taką, a nie inną uchwałę, złożenie tego projektu można odbierać jako próbę rozbicia jedności Zjednoczonej Prawicy - powiedział. Rzecznik Porozumienia podkreślił, że projekt nie był konsultowany z przedstawicielami jego ugrupowania, a on sam dowiedział się o nim z druków sejmowych. Bortniczuk pytany, czy jest możliwy kompromis w tej sprawie, zaznaczył, że przedstawiciele Porozumienia są zobowiązani uchwałą zarządu krajowego, a podczas głosowań będzie obowiązywała dyscyplina partyjna. Pytany o deklaracje polityków PiS, że nie wycofają się z tej propozycji, odpowiedział, że Porozumienie nie wycofa się z postanowień uchwały zarządu. Zastępca rzecznika PiS Radosław Fogiel w czwartek w rozmowie z dziennikarzami deklarował, że PiS będzie obstawać przy tym, żeby projekt ustawy w sprawie zniesienia 30-krotności składki ZUS został uchwalony. - Zdajemy sobie sprawę, że w Zjednoczonej Prawicy jest różnica zdań w sprawie projektu - mówił Fogiel. Projekt nowelizacji m.in. ustawy o systemie ubezpieczeń społecznych zakłada, że począwszy od 2020 r. składka na ubezpieczenia emerytalne i rentowe będzie odprowadzana od całości przychodu. Zniesienie limitu 30-krotności ma - według uzasadnienia projektu, przynieść wzrost wpływów do Funduszu Ubezpieczeń Społecznych oszacowany na 7,1 mld zł. W uzasadnieniu oszacowano też, że zarobki wyższe niż 30-krotność przeciętnego wynagrodzenia osiąga ok. 370 tys. osób. Jak podkreślono, wysokość emerytury jest ściśle powiązana z wysokością odprowadzanych składek na ubezpieczenia emerytalne i rentowe. Im wyższa kwota odprowadzanych składek i im dłuższy okres zatrudnienia, tym wysokość świadczenia jest wyższa. Stąd też zniesienie limitu wysokości podstawy wymiaru składek na ubezpieczenia emerytalne i rentowe bezpośrednio będzie wpływać na wysokość otrzymywanej w przyszłości emerytury - wskazano.",Kamil Bortniczuk,
https://wiadomosci.onet.pl/kraj/mateusz-morawiecki-desygnowany-na-premiera/j6d4byd,Mateusz Morawiecki desygnowany na premiera,"W Pałacu Prezydenckim prezydent Andrzej Duda desygnował Mateusza Morawieckiego na premiera. - Mamy absolutnie wspólną wizję rozwoju Polski, mamy wspólną wizję tych priorytetów, które powinny być zrealizowane, mamy wspólną wizję polskiej polityki ukierunkowanej na obywatela - mówił prezydent.","Prezydent Duda podczas uroczystości podkreślił, że wybory parlamentarne przyniosły jednoznaczne rozstrzygnięcia. Przypomniał, że zostali już wybrani marszałkowie obu izb parlamentu; dodał, że kolejnym etapem w działalności demokratycznego państwa jest powołanie nowego rządu. - Wynik wyborów, jeżeli chodzi o większość w Sejmie, jest absolutnie jednoznaczny, znowu samodzielną większość uzyskuje Zjednoczona Prawica na czele z PiS - obóz, który ja nazywam obozem konserwatywnym - mówił prezydent. - Dziś przychodzi ten moment, w którym następuje powierzenie misji utworzenia kolejnego rządu RP po ostatnich wyborach parlamentarnych i jest czymś zupełnie naturalnym, że misję tę otrzymuje dotychczasowy premier. Panie premierze, cieszę się, że mogę panu dzisiaj powierzyć tę tekę. Bardzo dziękuję za konsultację, zwłaszcza te wczorajsze konsultacje - długie, ale ciekawe i mam nadzieję pożyteczne zarówno dla mnie z punktu widzenia naszej przyszłej działalności, jak i przede wszystkim także dla pana premiera - dodał Andrzej Duda. Prezydent powiedział, że cieszy się, iż może powierzyć Morawieckiemu tekę Prezesa Rady Ministrów, podziękował za konsultacje, które odbyli w środę. - Jasno mogę zobaczyć, że te cztery lata pańskiego doświadczenia, jeżeli chodzi o prowadzenie najważniejszych polskich spraw (...) najpierw na funkcji wicepremiera, ale przecież przede wszystkim ministra finansów, jednego z absolutnie najważniejszych ministrów w rządzie, a następnie przez dwa lata premiera - dało panu to ogromne doświadczenie, które pozwala teraz wyeliminować mankamenty, które gdzieś tam się pojawiały i usprawnić różnego rodzaju procesy - mówił prezydent, zwracając się do Morawieckiego. Wyraził nadzieję na dalszą współpracę z pożytkiem dla Rzeczypospolitej i dla obywateli. - Mamy absolutnie wspólną wizję rozwoju Polski, mamy wspólną wizję tych priorytetów, które powinny być zrealizowane, mamy wspólną wizję polskiej polityki ukierunkowanej na obywatela, na jego sprawy, sprawy jego powodzenia życiowego, sprawy poprawy jakości życia w Polsce, jak również wzmacniania pozycji Polski na arenie międzynarodowej, wzmacniania polskiej gospodarki - mówił prezydent. Duda powiedział, że po rozmowie z Morawieckim i znając kandydatów na ministrów, ma ""absolutne przekonanie"", że nowy rząd będzie działał sprawnie. Morawiecki podziękował prezydentowi Andrzejowi Dudzie za okazane zaufanie oraz za możliwość kontynuacji misji ""poprawy standardu życia Polaków"". - Chcę to z całą mocą podkreślić, że te dzieła, które Polacy nagrodzili rzeczywiście bezprecedensowym wynikiem (wyborów) przy najwyższej frekwencji, te ponad 8 mln głosów Polaków, świadczą o ich zaufaniu - podkreślił szef rządu. Zwracając się do prezydenta, Morawiecki powiedział, że ""te dzieła"" nie byłyby możliwe bez zaufania głowy państwa, jego konstruktywnej i bliskiej współpracy oraz merytorycznej oceny wielu projektów i współpracy ekspertów. - To rzecz niezwykle cenna, bardzo ważna z punktu widzenia naszej zdolności do wdrażania bardzo ważnych projektów dla obywateli, dla całego społeczeństwa - przekonywał Morawiecki. Jak dodał, ""świat i Polska w szczególności stoją niewątpliwie przed ogromnymi wyzwaniami"". - Pytań jest bardzo wiele, ale mam głęboką nadzieję, że we współpracy z panem prezydentem będziemy potrafili znajdować wszelkie odpowiedzi na te wyzwania, które są przed nami, oraz że te pierwsze cztery lata były swego rodzaju rozbiegiem, a te kolejne cztery lata będą skokiem rozwojowym - skokiem, który pokaże Polakom, że ten wymarzony standard życia na poziomie europejskim jest coraz bliżej - mówił premier. W środę wieczorem odbyło się ponad czterogodzinne spotkanie konsultacyjne prezydenta Dudy, prezesa PiS Jarosława Kaczyńskiego i premiera Morawieckiego. Jego tematem były m.in. harmonogramu tworzenia nowego rządu i plany rządu na pierwsze miesiące pracy. Podczas spotkania Morawiecki przedstawił skład swojego nowego gabinetu. Rząd będzie liczył 20 resortów. Powstaną nowe ministerstwa, w tym resort nadzoru właścicielskiego, resort zarządzania funduszami i resort klimatu. Zlikwidowane zostanie natomiast Ministerstwo Energii. Jedynym resortem, które obsady nie przedstawił premier, było Ministerstwo Sportu. We wtorek Morawiecki złożył na ręce prezydenta dymisję poprzedniego rządu. Do czasu powołania nowego gabinetu prezydent powierzył dotychczasowemu pełnienie obowiązków. W piątek nastąpi powołanie rządu, a expose zaplanowane jest na wtorek 19 listopada. Zgodnie z konstytucją, po przyjęciu dymisji prezydent ma 14 dni na powołanie nowego premiera, jego rządu i przyjęcie przysięgi przez nową Radę Ministrów. Najpóźniej 14 dni po powołaniu Rady Ministrów nowy premier przedstawia program działania rządu (wygłasza expose) i składa wniosek o wotum zaufania dla rządu, którego udziela Sejm bezwzględną większością głosów w obecności co najmniej połowy ustawowej liczby posłów. W zeszły piątek Morawiecki przedstawił kandydatów na ministrów swojego nowego rządu. Źródło: PAP, Onet",Prezydent Andrzej Duda i premier Mateusz Morawiecki,
https://wiadomosci.onet.pl/kraj/bilgoraj-radny-pis-michal-f-straci-stanowisko-za-slubna-sesje/t5lbhg6,Biłgoraj: radny PiS straci stanowisko za ślubną sesję,"Michał F. został prawomocnie skazany na 1,5 roku więzienia w zawieszeniu i pięcioletni zakaz sprawowania funkcji w organach samorządowych. Wszystko przez sesję zdjęciową swoją i małżonki, za którą zapłacił z kasy biłgorajskiego Ośrodka Sportu i Rekreacji - podaje ""Kurier Lubelski"".","Wszystko się w 2013 r., gdy Michał F. brał ślub. Za okolicznościową sesję zdjęciową zapłacił pieniędzmi miejskiego Ośrodka Sportu i Rekreacji. Był wówczas dyrektorem tej instytucji. Sprawa ujrzała światło dzienne i trafiła do prokuratury, ale Michał F. nadal robił karierę samorządową. W ubiegłym roku został biłgorajskim radnym Prawa i Sprawiedliwości. Teraz jednak będzie musiał ustąpić ze stanowiska. Sąd Okręgowy w Zamościu podtrzymał we wtorek wyrok I instancji z 2018 r. Michał F. został skazany na 1,5 roku pozbawienia wolności w zawieszeniu na trzy lata, pięcioletni zakaz zajmowania stanowisk w organach samorządowych i 7,2 tys. zł grzywny. Dodatkowo były dyrektor ma zapłacić Ośrodkowi Sportu i Rekreacji 2660 zł i ponad 3 tys. zł na pokrycie kosztów sądowych - podaje ""Kurier Lubelski"". Michał F. złożył już rezygnację z członkostwa w Prawie i Sprawiedliwości. Została przyjęta. Wkrótce skazany zostanie również pozbawiony mandatu radnego. Źródło: ""Kurier Lubelski""",Zdjęcie ilustracyjne,
https://wiadomosci.onet.pl/kraj/andrzej-duda-dzis-desygnuje-mateusza-morawieckiego-na-premiera/dclz3v4,Dziś przed południem desygnacja Mateusza Morawieckiego na premiera,"Dziś przed południem prezydent Andrzej Duda desygnuje Mateusza Morawieckiego na premiera i powierzy mu misję tworzenia rządu – poinformował szef gabinetu prezydenta Krzysztof Szczerski po spotkaniu Andrzeja Dudy z premierem Morawieckim i prezesem PiS Jarosławem Kaczyńskim,","Wczoraj po godz. 20 w Belwederze odbyło się spotkanie konsultacyjne prezydenta Andrzeja Dudy, prezesa PiS Jarosława Kaczyńskiego i premiera Mateusza Morawieckiego. Jego tematem były m.in. harmonogramu tworzenia nowego rządu i plany rządu na pierwsze miesiące pracy. Spotkanie zakończyło się po północy, po ponad czterech godzinach. - Było to bardzo dobre, robocze oraz merytoryczne spotkanie dotyczące planów politycznych na najbliższy czas, włącznie z powołaniem rządu oraz planów pracy większości sejmowej – ocenił Szczerski. Prezydencki minister poinformował przy tym, że około godz. 11 prezydent Andrzej Duda desygnuje Mateusza Morawieckiego na premiera i powierzy mu misję tworzenia rządu. Dodał również, że będzie to pierwsza wypowiedź prezydenta dotycząca oczekiwań Andrzeja Dudy wobec nowego rządu. Mateusz Morawiecki przedstawił skład swojego nowego gabinetu w ubiegły piątek. Rząd będzie liczył 20 resortów. Powstaną nowe ministerstwa, w tym resort nadzoru właścicielskiego, resort zarządzania funduszami i resort klimatu. Zlikwidowane zostanie natomiast Ministerstwo Energii. Jedynym resortem, którego obsady premier nie przedstawił, jest Ministerstwo Sportu. We wtorek Morawiecki złożył na ręce prezydenta dymisję swojego rządu. Do czasu powołania nowego gabinetu prezydent powierzył dotychczasowemu pełnienie obowiązków.",Andrzej Duda i Mateusz Morawiecki,
https://wiadomosci.onet.pl/tylko-w-onecie/kto-zasiadzie-w-komisjach-senackich-marek-borowski-dojdziemy-do-porozumienia/hfnd6bs,"Kto zasiądzie w komisjach senackich? Marek Borowski: zakładam, że dojdziemy do porozumienia","- Po raz pierwszy mamy sytuację, w której dwie części Senatu są prawie równe – powiedział Marek Borowski w rozmowie z Bartłomiejem Bublewiczem. - Są rozmowy dotyczące tego, które komisje są obsadzane przez przewodniczących, których klubów i kół – mówił senator KO, pytany o prace nad powoływaniem komisji senackich. - To jest normalne. Takie rzeczy trzeba załatwić. Jeżeli dojdziemy w tej sprawie do porozumienia z PiS-em, to na pewno będzie łatwiej dokończyć to szybko. Zakładam, że dojdziemy do porozumienia – dodał Borowski.",,,
https://wiadomosci.onet.pl/tylko-w-onecie/ministerstwo-energii-zlikwidowane-zwiazkowcy-na-slasku-komentuja/9jd7ek1,"Związkowcy wściekli na likwidację ministerstwa. ""Rząd odpuszcza górnictwo""","– To fatalna decyzja – komentują decyzję o likwidacji ministerstwa energii związkowcy na Śląsku. Jak twierdzą, bez dedykowanego dla tej branży resortu, górnictwo przestanie być traktowane jako strategiczne. Odmiennego zdania jest Jerzy Markowski, były wiceminister gospodarki. Uważa, że to krok w dobrą stronę, bo - jak twierdzi - ci, którzy w ministerstwie byli i tak się na górnictwie nie znali. Podkreśla, że decyzja może uniezależnić rząd od wszechwładnych związków zawodowych. – To próba odejścia od ręcznego sterowania górnictwem i energetyką – ocenia.","Ministerstwo energii, dotąd nadzorujące firmy energetyczne i górnicze, zostanie wkrótce zlikwidowane. Z rządem pożegnał się już jego szef Krzysztof Tchórzewski. Kontrolę nad spółkami energetycznymi i górniczymi przejmie nowe ministerstwo nadzoru właścicielskiego. Na jego czele stanie Jacek Sasin. – Nowy resort będzie nie tylko nadzorował mienie Skarbu Państwa, lecz także będzie inicjował wspólne działania spółek Skarbu Państwa na rzecz przyspieszonego rozwoju - mówił w środę, 13 listopada, w Polskim Radiu 24 wicepremier Jacek Sasin. Jak dodawał, powołanie nowego resortu to m.in. odpowiedź na oznaki spowolnienia gospodarczego. Jednak decyzja o likwidacji ministerstwa energii wzbudziła, zwłaszcza na Śląsku, sporo kontrowersji. Tym większe, że jeszcze do niedawna - co prawda w kuluarach i nieoficjalnie - mówiono tu o pomyśle przeniesienia tego resortu do Katowic. Tymczasem nie tylko okazało się, że nic z tego nie będzie, ale co gorsza rząd PiS, który jak dotąd - wbrew europejskiej polityce - zdawał się doceniać węgiel i jego rolę w gospodarce, likwiduje najważniejszy z perspektywy Górnego Śląska urząd centralny. Związkowcy, z którymi dotychczas rząd Prawa i Sprawiedliwości dogadywał się bez większych problemów, nie zostawiają na pomyśle suchej nitki. A trzeba pamiętać, że to od ich stanowiska zależą nastroje w branży i zakładach pracy, to także oni przypominają o ""marszach na Warszawę"" i paleniu opon, gdy trzeba upomnieć się o wynagrodzenia i przywileje górnicze. – Likwidacja resortu energii to fatalna decyzja – komentuje krótko nową sytuację Bogusław Ziętek, przewodniczący WZZ ""Sierpień 80"". W rozmowie z Onetem podkreśla, że utworzenie ministerstwa energii przed czterema laty było dobrym posunięciem. Przypomina, że PiS zastało górnictwo w ruinie i musiało szybko reagować. Uratowano przed upadkiem Jastrzębską Spółkę Węglową, nastąpiły też zmiany organizacyjne wiążące górnictwo z energetyką. W tym powołano Polską Grupę Górniczą z bankrutujących kopalń Kompanii Węglowej, a później Katowickiego Holdingu Węglowego. Jak mówi, zasługą PiS jest też dobra perspektywa dla energetyki węglowej do roku 2050, stabilizując ceny węgla i eliminując polsko-polską konkurencję na rynku węgla, którą wywalczono w Unii Europejskiej. – Ministerstwo nadzoru właścicielskiego, na czele którego stanie wicepremier Jacek Sasin, ma mieć charakter ministerstwa molochu, superministerstwa. Obawiam się, że sprawy górnictwa i energetyki zostaną tam zmarginalizowane. Prawdopodobne jest również, że nadzór nad górnictwem będzie oddzielony od nadzoru nad energetyką i zniweczone zostaną starania ostatnich lat, aby obydwie te branże maksymalnie ze sobą powiązać. A wyzwania, jakie przed górnictwem stoją, są nadal ogromne – uważa przewodniczący ""Sierpnia 80"". Ziętek stoi na stanowisku, że tylko odchodzący minister energii Krzysztof Tchórzewski był gwarancją dla stabilności branży wydobywczej. – Zaledwie wczoraj ArcelorMittal ogłosił wygaszenie wielkiego pieca w Krakowie. Zagrożone są tysiące miejsc pracy. Tu po raz kolejny widać potrzebę utrzymania ministerstwa energii i wypracowanie modelu wsparcia przemysłu energochłonnego. Unia Europejska morduje węgiel i stal. W tym samym czasie gotowe produkty są masowo przywożone do państw UE wielkimi kontenerami z Azji. Niemcy zamknęli swoje kopalnie węgla kamiennego, a w elektrowniach spalać będą węgiel rosyjski. Rząd musi przeciwstawiać się tej bezmyślnej polityce eurobiurokratów. Potrzeba szybkich i trudnych decyzji oraz odważnych działań, takich jakie miały miejsce na początku kadencji poprzedniego rządu. Niestety obecnie - na skutek paraliżu decyzyjnego - stoimy w miejscu. Boję się, że zanim ten okres paraliżu minie, po górnictwie mogą zostać tylko zgliszcza – uważa Ziętek. W tym samym tonie likwidacje ministerstwa energii ocenia przewodniczący Krajowej Sekcji Górnictwa Węgla Kamiennego NSZZ Solidarność Bogusław Hutek. – To złe posunięcie. Nie wiem, czym kierowali się politycy Prawa i Sprawiedliwości. Dla mnie to świadczy o tym, że rząd odpuścił sobie górnictwo – mówi. Jak dodaje, górnicza ""Solidarność"" próbowała, gdy dowiedziała się o planach likwidacji resortu, interweniować. Jednak strona rządowa nie chciała rozmawiać. – Ministerstwo energii skupiało w jednym ręku energetykę i górnictwo, na styku których są największe problemy. Minister konstytucyjny zawsze miał władzę, miał długopis w ręce, mógł podejmować decyzje, rozwiązywać konflikty. Teraz tego zabraknie. Musimy czekać, bo wciąż nie wiemy, na jakiej zasadzie będzie funkcjonowało nowe ministerstwo i czy wyłoniony zostanie wiceminister odpowiedzialny za górnictwo i energetykę, czy tylko górnictwo i jakie będzie miał kompetencje. Jeśli o wszystkim będzie decydował Sasin, to będzie problem. Pewnie niedługo na Śląsku zacznie się dziać, będziemy w Polskiej Grupie Górniczej rozmawiać o podwyżkach wynagrodzeń - nie odpuścimy tego tematu, więc może być gorąco. Z likwidacji ministerstwa wynikną sam problemy i kłopoty – przestrzega. Zdecydowanie innego zdania jest Jerzy Markowski, związany ze Śląskiem, były wiceminister gospodarki w rządach lewicy w latach 1995-1997, odpowiedzialny wówczas za górnictwo. – Jako człowiek wychowany na węglu i kierujący kiedyś w rządzie sprawami węgla, nie widzę w likwidacji tego resortu nic złego, bo ci, którzy tam byli, i tak się na górnictwie nie znali – mówi w rozmowie z Onetem. – Rozumiem tę zmianę w ten sposób, że rząd próbuje odejść od ręcznego sterowania górnictwem i energetyką, bo tym zajmowało się w rzeczywistości ministerstwo energii. Powiem szczerze: ministerstwo wtrącało się do wszystkiego, nawet do bieżącego zarządzania przedsiębiorstwem, nie mając ku temu żadnych kompetencji – ocenia Jerzy Markowski. Były wiceminister zauważa, że resort energii w rządzie PiS w ciągu minionych czterech lat prowadził taką samą politykę likwidacyjną kopalń, jaką wcześniej realizował rząd PO. I wymienia: zlikwidowane kopalnię Krupiński i kopalnię Makoszowy. – Jednocześnie zaniechano inwestycji, co powoduje, że sektor nie ma zdolności do wydobywania takiej ilości węgla, jaka jest potrzebna gospodarce - stąd import surowca z Rosji – dodaje ekspert. I wskazuje, że utrzymanie tej gałęzi przemysłu na stosunkowo dobrym poziomie rząd zawdzięcza dobrej koniunkturze cenowej: jeszcze kilka miesięcy temu tona węgla kosztowała 150 dolarów, podczas gdy w połowie lat 90. - 30 dolarów. – Rząd chce sobie w ministerstwie pana Sasina pozostawić tylko dwa narzędzia stricte polityczne: kompetencje właścicielskie w zakresie polityki kadrowej i kompetencje właścicielskie w zakresie struktury własnościowej. To przeniesienie modelu, który panuje w MON, gdzie ministrem jest osoba cywilna. Uważam, że to słuszna koncepcja, bo rząd powinien trzymać się daleko od wydobywania węgla, bo po prostu tego nie potrafi robić – komentuje Markowski. Ekspert uważa, że dla powodzenia Sasina i jego resortu kluczowe będzie wyłonienie kompetentnych kadr i skoordynowanie działań z ministrem środowiska w zakresie wydawania koncesji. Markowski duże nadzieje wiąże z obecnością w rządzie Adama Gawędy, który na finiszu kadencji PiS zastąpił na stanowisku wiceministra energii Grzegorza Tobiszowskiego, który z kolei odszedł do Parlamentu Europejskiego. – Trzeba poczekać, czy on (Sasin - przyp. red.) swój sztab skompletuje z generałów, czy z kaprali. Jeśli z generałów, to jestem spokojny. Jeśli z kaprali, to idziemy w kierunku anarchii, w której najwięcej do powiedzenia mają związkowcy. Związkowcy, choć nie zmilitaryzowani, to jeśli chodzi o stopień kompetencji, a zwłaszcza zdolność do manipulowania kadrami w górnictwie, osiągnęli szczyty światowe – uważa Jerzy Markowski.",Protest górników w 2015 roku,
https://wiadomosci.onet.pl/kraj/sikorski-dostal-zaproszenie-na-inauguracje-sejmu-dzien-po-jej-odbyciu/7kb8wt1,Sikorski dostał zaproszenie na inaugurację Sejmu. Dzień po jej odbyciu,"Radosław Sikorski otrzymał w środę zaproszenie od Antoniego Macierewicza na inauguracyjną sesję Sejmu, która odbyła się we wtorek. List został wysłany w piątek przed długim weekendem, nie było więc szans, by bydgoski europoseł dostał go na czas.","Sikorski został zaproszony w specjalnym trybie, ponieważ podczas rządów PO-PSL pełnił funkcję marszałka niższej izby. Na inauguracyjną sesję zapraszał Antoni Macierewicz, który został w tej kadencji marszałkiem seniorem. Powszechnie wiadomym jest, że Macierewicz i Sikorski za sobą nie przepadają. Zaproszenie zostało wysłane do Dworu Chobielin w okolicach Bydgoszczy, gdzie mieszka Radosław Sikorski, który od kilku miesięcy pełni mandat europosła z okręgu kujawsko-pomorskiego. List został wysłany priorytetem. Problem jednak w tym, że został nadany na poczcie w piątek 8 listopada, kiedy Polacy szykowali się do długiego weekendu. Listonosze nie roznosili listów w dniach 9-11 listopada. Zaczęli to robić dopiero wczoraj, gdy odbywała się inauguracyjna sesja Sejmu IX kadencji. Nawet gdyby Sikorski odebrał list wczoraj, to i tak nie byłoby szans, by dotarł na czas na godz. 11.30 do Warszawy. Zaproszenie otrzymał dopiero dziś. Sprawę z przekąsem skomentował na Facebooku: ""Otrzymałem dzisiaj zaproszenie od Marszałka Seniora na wczorajszą sesję Sejmu. Dziękuję Panu Marszałkowi za potwierdzenie swej kurtuazji i profesjonalizmu. Proszę o usprawiedliwienie nieobecności"".",Radosław Sikorski,
https://wiadomosci.onet.pl/kraj/cichon-zamiast-piotrowicza-w-tk-anita-czerwinska-komentuje/6mxmstc,Cichoń za Piotrowicza do Trybunału Konstytucyjnego? Czerwińska: to wyłącznie medialne spekulacje,"Sędzią TK mógłby zostać były senator Zbigniew Cichoń, a nie były poseł Stanisław Piotrowicz - podała dziś ""Rzeczpospolita"". Informację tę zdementowała w rozmowie z Onetem rzeczniczka PiS Anita Czerwińska.","Klub PiS jeszcze w zeszłym tygodniu zgłosił na miejsce odchodzących z TK sędziów kandydatury Elżbiety Chojny-Duch, Krystyny Pawłowicz i Stanisława Piotrowicza. Kandydatki są doktorami habilitowanymi nauk prawnych. Elżbieta Chojna-Duch kilkakrotnie była członkiem kierownictwa resortu finansów, Krystyna Pawłowicz zaś dwie ostatnie kadencje zasiadała w Sejmie. Stanisław Piotrowicz to były prokurator, w ostatnich latach senator i poseł. Termin na zgłoszenie tych kandydatur zbiegł się ze zmianą kadencji Sejmu, co wywołało dodatkowe komplikacje, np. takie, że pod kandydaturami byli podpisani posłowie minionej kadencji, którzy nie zyskali reelekcji, a to obecny Sejm będzie dokonywał wyboru. Aby przeciąć spekulacje, w zeszłym tygodniu szef Centrum Informacyjnego Sejmu Andrzej Grzegrzółka oświadczył, że procedurę zgłaszania kandydatur trzeba będzie powtórzyć. Dodał zagadkowo, że kandydatury „mogą się powtórzyć, ale nie muszą"". Jak czytamy w ""Rzeczpospolitej"", w PiS rozważana jest rezygnacja z kandydatury Piotrowicza. Według źródeł ""Rz"" poparcie z kręgów Pałacu Prezydenckiego płynie w stronę 66-letniego Zbigniewa Cichonia, adwokata i senatora dwóch poprzednich kadencji (w obecnej nie kandydował). - Nie ma takich planów. To są wyłącznie medialne spekulacje - powiedziała Onetowi Anita Czerwińska, odnosząc się do informacji, że Cichoń miałby zastąpić Piotrowicza w TK. Jak dodała, PiS w przyszłym tygodniu ponownie złoży do marszałek Sejmu Elżbiety Witek wniosek z tymi samymi kandydatami. Źródło: Rzeczpospolita, Onet",Stanisław Piotrowicz,
https://wiadomosci.onet.pl/kraj/sejmik-swietokrzyski-rozlam-marek-boguslawski-z-pis-nie-bedzie-wicemarszalkiem/dw1rr27,Rozłam w świętokrzyskim sejmiku. Marek Bogusławski nie będzie wicemarszałkiem,"Niespodzianka podczas obrad świętokrzyskiego sejmiku. Radni nie wyrazili zgody na powołanie Marka Bogusławskiego na stanowisko wicemarszałka regionu. Głosowanie wydawało się formalnością, ale jak się okazało, dotychczasowego członka zarządu województwa nie poparli nawet wszyscy radni Prawa i Sprawiedliwości.","Takiego obrotu sprawy chyba nikt się nie spodziewał. Zgodnie z zapisami nowego statutu województwa radni sejmiku mieli powołać dziś drugiego wicemarszałka regionu. Nie było też tajemnicą, że na to stanowisko marszałek Andrzej Bętkowski zaproponuje dotychczasowego członka zarządu Marka Bogusławskiego. Aby przeprowadzić ten proces, konieczne było najpierw odwołanie Marka Bogusławskiego z funkcji członka zarządu. Z tym nie było problemów. W tajnym głosowaniu wydano 29 kart. Jeden głos był nieważny, ale 21 radnych było ""za"", a tylko siedmiu wstrzymało się od głosu. Kolejnym krokiem było głosowanie nad powołaniem nowego wicemarszałka. - Marek Bogusławski jest radnym trzeciej kadencji, lekarzem z zawodu, znanym społecznikiem - argumentował swoją rekomendację marszałek Andrzej Bętkowski. Dodajmy, że wcześniej Marek Bogusławski otrzymał także poparcie zarządu okręgowego PiS, który w sejmiku ma aż 16 na 30 radnych. Jak się jednak okazało, kolejne głosowanie zakończyło się sporą niespodzianką. Uczestniczyło w nim 28 radnych. Zarówno ""za"" jak i ""przeciw"" kandydaturze dotychczasowego członka zarządu województwa głosowało 13 radnych. Jeden wstrzymał się od głosu, a kolejny oddał głos nieważny. W praktyce oznacza to, że Marek Bogusławski znalazł się poza zarządem województwa. W związku z tym, że głosowanie było tajne, nie wiadomo, kto z koalicji rządzącej nie wsparł Marka Bogusławskiego. Jeszcze przed sesją nie brakowało jednak głosów, że o stanowisko wicemarszałka mocno zabiegała Solidarna Polska.",Zarząd województwa świętokrzyskiego,
https://wiadomosci.onet.pl/kraj/piotr-muller-wiemy-kto-bedzie-kandydatem-na-ministra-sportu/qcrp26t,"Piotr Müller: wiemy, kto będzie kandydatem na ministra sportu","Ta informacja zostanie opublikowana w tym tygodniu - zapowiedział rzecznik rządu. Podkreślił, że nie jest to osoba ani z opozycji, ani z Senatu.","Müller pytany w programie ""Tłit"" portalu Wp.pl, czy wiadomo już, kto będzie ministrem sportu, odparł: ""W tym tygodniu już właściwie będziemy to wiedzieć. To znaczy, my wiemy, ale ta informacja zostanie opublikowana w tym tygodniu"". Pytany, czy jest to ktoś z ""szeroko rozumianego obozu Prawa i Sprawiedliwości, czy bardziej z opozycji"", minister odpowiedział: ""Z opozycji nie. Nie jest to osoba z opozycji"". Dopytywany, czy może jest to senator niezależny, także zaprzeczył. Na uwagę, że w mediach pojawiło się określenie, że Ministerstwo Sportu stało się ""Ministerstwem Kuszenia"", rzecznik rządu zapewnił, że kandydat na ministra sportu, to nie będzie nikt z Senatu. Dopytywany czy jest to ktoś ""ze sportu, czy z polityki"", rzecznik rządu powiedział, że ""to jest osoba, która łączy (te obszary), ale osoba, która ma zdecydowanie związek ze światem sportowym"". Na pytanie, czy kandydatem jest europoseł Ryszard Czarnecki (PiS), Müller odparł: ""Myślę, że nie wraca chyba tutaj do polityki krajowej. (Czarnecki) dobrze działa na poziomie Parlamentu Europejskiego"". W piątek w siedzibie PiS przy ul. Nowogrodzkiej odbyło się spotkanie komitetu politycznego partii, który zatwierdził kandydatów na ministrów w nowym rządzie Zjednoczonej Prawicy. Premier Mateusz Morawiecki zaznaczył wtedy, że jedynym resortem, którego kandydata na szefa na razie nie przedstawi jest ministerstwo sportu. Tłumaczył to względami osobistymi ewentualnego kandydata.",Siedziba Ministerstwa Sportu w Warszawie,
https://wiadomosci.onet.pl/tylko-w-onecie/newsletter-onetu-andrzej-gajcy-pis-traci-monopol/13bch1v,Newsletter Onetu. Andrzej Gajcy: PiS traci monopol,"Stało się wczoraj to, o czym marzyła opozycja, a przed czym koalicja rządząca z Prawem i Sprawiedliwością na czele broniła się rękoma i nogami. Senat, a konkretnie stanowisko marszałka Wysokiej Izby przypadło prof. Tomaszowi Grodzkiemu, temu samemu, którego -jak on sam twierdzi - PiS chciało podkupić, proponując tekę ministra zdrowia. Jeśli tak było naprawdę, to ludzie Jarosława Kaczyńskiego mogą sobie pluć w brodę, że okazali się tak mało skuteczni.","Nie pomogło także pozostawienie wakatu w resorcie sportu, które miało być zachętą dla senatorów opozycji. Choć PiS oferowało sporo, to nikt się nie skusił. Prawdopodobnie ktoś z partii rządzącej obejmie ostatecznie ten resort. W kuluarach mówi się choćby o jednym z najważniejszych dziś ludzi w PiS i świeżo upieczonym pośle Krzysztofie Sobolewskim. Dla opozycji odbicie Senatu z rąk PiS to pierwszy prawdziwy polityczny sukces od wyborów w 2015 roku, a dla partii Kaczyńskiego poważne ostrzeżenie. Wie o tym doskonale sam prezes PiS, który sporą winą za tą sytuację obarcza m.in. media narodowe, w których może dojść w najbliższym czasie do poważnych roszad. W niektórych redakcjach już ruszyły pierwsze czystki. Prezes Kaczyński także zdaje sobie sprawę, że stracił absolutny wpływ na parlament, który miał przez ostatnie pięć lat. Stracił także monopol na prawicy, a to w dłuższej perspektywie może okazać dużo bardziej problematyczne niż utrata Senatu. Andrzej Gajcy jest autorem Informacyjnego Newslettera Onetu - zapisz się już dziś. Tu znajdziesz formularz. 460 posłów i 100 senatorów zainaugurowało swoje czteroletnie prace. Obie izby wybrały marszałków, a parlamentarzyści złożyli ślubowania. Uwagę przykuły przemówienia prezydenta Andrzeja Dudy i marszałka seniora Antoniego Macierewicza, a także słowa prezesa PiS Jarosława Kaczyńskiego o ""końcu totalnej opozycji"". Skończyły się czasy, gdy Jarosław Kaczyński czuł się w Sejmie komfortowo, bo dysponował stabilną większością. W tej kadencji większość PiS zależy od humorów Jarosława Gowina i Zbigniewa Ziobry. A narodowcy i lewica zadbają o to, żeby komfort prezesa się skończył - pisze Andrzej Stankiewicz. Od tego zacznie się w Senacie przechodzenie do obozu PiS. Zainteresowany senator nie ogłosi walnie, że zmienia partyjne barwy. On najpierw nie pojawi się na jakimś głosowaniu, powie, że był chory, miał ważne spotkanie w okręgu. Ujawni się dopiero po jakimś czasie - ocenia w rozmowie z Onetem historyk i politolog z UKSW prof. Antoni Dudek. ",Andrzej Gajcy,
https://wiadomosci.onet.pl/kraj/tomasz-grodzki-marszalkiem-senatu-karczewski-komentuje/pljvmqv,Tomasz Grodzki marszałkiem Senatu. Karczewski komentuje,- Jeden głos zdecydował wczoraj o zwycięstwie pana Tomasza Grodzkiego. Ten jeden głos może w następnych wyborach zagłosować zupełnie inaczej - mówił w RMF FM Stanisław Karczewski.,"Wczoraj Tomasz Grodzki został wybrany marszałkiem Senatu 51 głosami; za jego kandydaturą głosowało 43 senatorów PO, 3 senatorów PSL, 2 senatorów Lewicy oraz 3 senatorów niezależnych. Na Stanisława Karczewskiego (PiS) zagłosowało 48 senatorów PiS. Senator niezależna Lidia Staroń wstrzymała się od głosu. - My wygraliśmy wybory do Senatu. Mamy 48 senatorów. Nasi oponenci, czyli Platforma Obywatelska, tak naprawdę ma 44 - włączając w to również pana senatora Gawłowskiego. To jest 44 senatorów. Więc my wygraliśmy te wybory - podkreślił Karczewski. Senator w rozmowie z Robertem Mazurkiem zaznaczył, że nie udało im się stworzyć większości w Senacie. - Byłbym nieuczciwy, gdybym powiedział, jak niektórzy mówili ""nie, nie rozmawiamy"". Rozmawialiśmy. Nikogo nie przyciągaliśmy na siłę. Rozmawialiśmy. Jest to zupełnie normalne - i w demokracji, i w polityce, że rozmawia się - również ze swoimi oponentami - dodał. Były już marszałek Senatu był pytany, czy przewiduje, że jeszcze w tej kadencji izby wyższej może nastąpić zmiana na stanowisku. - Może, oczywiście, że może. Panie redaktorze, w ubiegłej kadencji, bardzo spokojnej, z dużą przewagą liczebną senatorów Prawa i Sprawiedliwości, mieliśmy 17 zmian nazwijmy to, personalnych - podkreślił. Źródło: RMF FM, PAP",Stanisław Karczewski,
https://wiadomosci.onet.pl/kraj/tomasz-grodzki-ludzie-w-zbiorowej-madrosci-oddali-senat-opozycji/ermhpsn,Tomasz Grodzki: w Senacie jest ogromny potencjał intelektualny,"- Ludzie w zbiorowej mądrości oddali Senat opozycji. Jestem pełen podziwu dla mądrości narodu. Musimy pokazać nową jakoś w nowej kadencji - mówił w Radiu Zet Tomasz Grodzki, marszałek Senatu. - Mam wrażenie, że dobra działalność Senatu jako całości, będzie miała wpływ na wybory prezydenckie - dodał.","Tomasz Grodzki (KO) został wybrany we wtorek marszałkiem Senatu X kadencji izby. Poparło go 51 senatorów. Na Stanisława Karczewskiego (PiS) zagłosowało 48 senatorów, jeden senator wstrzymał się od głosu. W rozmowie z Radiem Zet Grodzki pytany, czy nie wyklucza tego, że ktoś z PiS-u chciałby dołączyć do KO powiedział: - Jestem o tym przekonany. Przed wczorajszym wyborem zachęcałem, żeby nie kierować się interesem partyjnym i osobistymi ambicjami, a żebyśmy skupili się na wspólnocie celu, tworzeniu dobrego prawa - stwierdził. - Mam wrażenie, że dobra działalność Senatu jako całości, będzie miała wpływ na wybory prezydenckie - mówił dalej. - Tak jak Trzaskowski na prezydenta Warszawy był nową nadzieją, tak Senat w rękach opozycji też jest nową nadzieją, że przywracamy pewną równowagę. Nic już nie będzie tak, jak było - mówił dalej Grodzki. - Nie jest naszym celem obstrukcja państwa. Czeka nas ciężka praca - podkreślił jednocześnie Grodzki. - Senat ma dużo inicjatyw - w tym zagranicznych. Zamierzam wykorzystać energię i potencjał senatorów tak, by nikt nie czuł się izolowany i pominięty - wskazał. Mówiąc o szukaniu kompromisu w nowym Senacie, Grodzki podkreślił, że pytania o to, jak długo utrzyma się ""krucha większość"", to ""pytania do wróżek"". - Trzeba zdawać sobie sprawę z tego, że to esencja demokracji. Nie wiem tego - powiedział. - Faktem jest, że od moich umiejętności szukania kompromisu będzie zależało szukanie większości w Senacie. Nie dziwi mnie to, bo Senat odzwierciedla poglądy społeczeństwa. (...) W tej kadencji Senat wykaże większą inicjatywę legislacyjną - podkreślał w rozmowie Grodzki. - To będzie też swego rodzaju ""sprawdzam"" dla Sejmu, bo będzie mógł te pomysły włożyć do ""zamrażarki"", ale my inicjatywy będziemy przedstawiać - podkreślał. - Będę robił wszystko, tak jak szef naszego klubu i senatorowie, żeby zbudować większość w miarę trwałą. Myślę, że w stosunku do większości ustaw będzie to proste, do bardziej kontrowersyjnych - być może nie - powiedział. Pytany, co może zmienić Senat w rękach opozycji, Grodzki powiedział: ""Może przywrócić pewną normalność, przyzwoitość, szacunek dla konstytucji. Dostawałem kilkaset SMS-ów, tweetów z przytoczeniem epizodu z Gwiezdnych Wojen - ""Nowa nadzieja"". - Cieszy mnie to, że senatorowie licznie przychodzą z pomysłami na to, co chcą robić - stwierdził dalej Grodzki. - Przed nami wiele inicjatyw legislacyjnych - w obszarze zdrowia, wymiaru sprawiedliwości. Nie będzie prawie obszaru, w którym takiej inicjatywy nie będzie. Oczywiście to wymagać będzie rozmów, by uzyskać wspomnianą większość - zaznaczył. Nowy marszałek powiedział, że nie zdecyduje się na mieszkanie w willi, w której mieszka jego poprzednik Stanisław Karczewski. W domu przy ul. Parkowej wcześniej mieszkał Donald Tusk i Beata Szydło. - Być może zmienię pokój na trochę większy, bo pewnie przybędzie papierów i oczekuję, że rodzina będzie mnie czasami odwiedzać, więc chciałbym mieć nieco więcej przestrzeni – powiedział. Wskazał, że ""willa jest kosztowna i nie wydaje się potrzebna"". Na pytanie, czy Stanisław Karczewski będzie musiał opuścić willę, Grodzki stwierdził, że wydaje się to oczywiste. - Przypomnę, że pan marszałek (Bogdan - red.) Borusewicz przez kilka kadencji mieszkał w domu poselskim i korona mu z głowy nie spadło – dodał. Odnosząc się do przyszłej ochrony i współpracy ze Służbą Ochrony Państwa, Grodzki powiedział, że przedstawiony mu oficer jest ""świetnym człowiekiem"". - Myślę, że ułożymy sobie współpracę tak, że ochrona będzie dyskretna, a jednocześnie skuteczna – ocenił. Pytany, czy będzie latał rządowym samolotem, Grodzki odparł, że ""jeżeli interes Rzeczypospolitej tego będzie wymagał, to z pewnością tak"". - Tylko w tym wypadku, jeśli miałoby to służyć jako taksówka, to absolutnie nie – dodał. Zapowiedział jednocześnie, że będzie próbował namówić prezesa LOT-u, by zwiększyć liczbę połączeń do Szczecina. - Szczecin jest miastem trochę wykluczonym komunikacyjnie. Do Gdańska, Rzeszowa, Wrocławia, Krakowa jest po sześć, siedem lotów dziennie, do Szczecina są po trzy, cztery; (…) wszystkie obłożone - wskazał.",Tomasz Grodzki w Senacie - 12 XI 2019,
https://wiadomosci.onet.pl/tylko-w-onecie/jan-kanthak-kolejne-zwyciestwo-pis-pokazalo-ze-polityka-totalnej-opozycji-nie-dziala/2x9e07r,"Jan Kanthak: kolejne zwycięstwo PiS pokazało, że polityka totalnej opozycji nie działa","- To bardzo dobry wybór - powiedział Jan Kanthak, komentując decyzję Sejmu o reelekcji Elżbiety Witek na stanowisko marszałka. - W głosowaniu znalazła szerokie poparcie, wychodzące poza klub parlamentarny PiS. To dobry prognostyk na dobrą współpracę pani marszałek z całą większością sejmową – dodał polityk PiS. - Zobaczymy, czy opozycja nie będzie próbowała rozgrzewać tych emocji. Wydaje mi się, że kolejne zwycięstwo PiS w wyborach, pokazało, że polityka totalnej opozycji nie działa – dodał poseł PiS.",,,
https://wiadomosci.onet.pl/tylko-w-onecie/to-bedzie-ostry-parlament-piec-powodow-analiza-andrzeja-stankiewicz/npk2b2m,To będzie ostry parlament. Pięć powodów [ANALIZA],"Skończyły się czasy, gdy Jarosław Kaczyński czuł się w Sejmie komfortowo, bo dysponował stabilną większością. W tej kadencji większość PiS zależy od humorów Jarosława Gowina i Zbigniewa Ziobry. A narodowcy i lewica zadbają o to, żeby komfort prezesa się skończył","W kampanii wyborczej obóz władzy złożył szczodre obietnice i wprowadził nowe programy socjalne. 500 plus na pierwsze dziecko, 13. i 14. emerytura to żywa, liczona w miliardach gotówka od państwa. Do tego obietnice wyższych dopłat dla rolników (to z budżetu UE) oraz drastycznego podniesienia płacy minimalnej (to na rachunek przedsiębiorców). Dlatego też nadzieje były ogromne. Liderzy PiS liczyli na ok. 270 mandatów, może nawet o kilka więcej, by móc odrzucać prezydenckie weto (do tego potrzebnych jest 276 posłów).  Nie udało się. Co prawda nikt nigdy w wyborach do Sejmu nie dostał ponad 43 proc. poparcia. Co prawda wynik PiS-u to wzrost o sześć punktów procentowych w porównaniu z rezultatem sprzed czterech lat. Co prawda partii Kaczyńskiego przybyło w ciągu kadencji niemal 2,5 mln wyborców. Tyle, że mobilizacja elektoratu antypisowskiego doprowadziła do zniwelowania tego sukcesu. Dlatego obóz władzy uzyskał ledwie 235 miejsc w Sejmie. W dodatku układ sił w parlamencie wskazuje na to, że czasy pisowskiej sielanki — gdy Kaczyński robił na Wiejskiej, co chciał — właśnie się skończyły. Po pierwsze, wcale nie jest tak, że PiS może rządzić samodzielnie. Głosy wyborców PiS zasadniczo zmieniły układ sił w obozie władzy. Sojusznicze partie Zbigniewa Ziobry i Jarosława Gowina się wzmocniły i szachują Kaczyńskiego tym, że bez nich nie ma większości. W 235-osobowym klubie ich ugrupowania mają po 18 posłów. Oznacza to nie tylko to, że PiS nie jest w stanie rządzić bez tych dwóch partii łącznie. Nie może rządzić bez żadnej z nich. Co to znaczy, Kaczyński przekonał się już po wyborach. Gowin bryka umiarkowanie, bo jest w sojuszu z Mateuszem Morawieckim i nie chce mu szkodzić. Ale niesiony dobrym wynikiem przypomniał sobie, że jest liberałem i zablokował planowane podwyżki składek ZUS dla lepiej zarabiających. Za to Ziobro postawił na radykalizm — rozpoczął grę obliczoną na usunięcie premiera. Skończyło się zgniłym kompromisem: rząd pozostał praktycznie niezmieniony, jedynie współpracownicy Gowina i Ziobry dostali nieco więcej władzy.  Ale tworzenie gabinetu pokazało, że główni gracze obozu władzy — Morawiecki i Ziobro — zieją do siebie czystą nienawiścią. Skoro Ziobro jest w tej kadencji mocniejszy, a i premier w nowym rozdaniu rządowym się wzmocnił, kolejne starcia są kwestią czasu. A to nie najlepiej wróży stabilności obozu władzy. Grzegorz Braun kocha Rosję, a każde swe wystąpienie zaczyna od pozdrowienia „Szczęść Boże!”. Braun właśnie został posłem Konfederacji, sojuszu małych partii nacjonalistycznych i ultraprawicowych. Z sejmowej mównicy, witając się bożym przywołaniem, będzie w tej kadencji szczególnie namiętnie atakował PiS. Nie on jeden — taki będzie polityczny priorytet większości posłów Konfederacji. Za sprzedawanie Polski Amerykanom i Unii, za blokowanie zakazu aborcji, za uleganie lobby żydowskiemu. Kaczyński przez lata dbał o to, aby nacjonalistyczna prawica nie weszła do Sejmu. Był gotowy nawet przejmować część jej ludzi (jak były szef Młodzieży Wszechpolskiej Adam Andruszkiewicz) oraz haseł (choćby w sprawie zwrotu mienia żydowskiego). Tym razem nic to nie dało. Konfederacja weszła do Sejmu i dostanie niemal 7 mln zł rocznie dofinansowania z budżetu. Dla 11 posłów, przyzwyczajonych przez lata do robienia polityki bez pieniędzy, to zasadnicza zmiana. Pieniądze scementują Konfederację, przez co Kaczyńskiemu trudno będzie wyciągać z niej posłów — tak jak to robił w minionej kadencji z ubogimi narodowcami z klubu Kukiz'15. Dlatego prezes jest wściekły — na Nowogrodzkiej trwa poszukiwanie winnych, których można byłoby obciążyć za lekceważenie rosnących notowań Konfederacji przed wyborami. W sztabie PiS panowało przekonanie, że narodowcy do Sejmu nie wejdą, dlatego zrezygnowano z wyścigu na nacjonalistyczne hasła. Poprzedni Sejm był kulawy. Tak jak w Sejmach z połowy lat 90. nie było prawicy, tak w Sejmie w latach 2015-2019 wyraźnie brakowało lewicy. To znaczy, Kaczyńskiemu jej nie brakowało, stąd jego komfortowa sytuacja w Sejmie, gdzie nie stawały postulaty liberalizacji aborcji, związków jednopłciowych czy też przykręcenia śruby Kościołowi (jeśli się pojawiały, to jako projekty obywatelskie — tak było choćby z aborcją). W tym Sejmie będzie inaczej. Kaczyński przestanie nadawać ton debacie światopoglądowej, w której naprzeciw Konfederacji stanie Lewica. Faktem jest, że lewica to bardzo różnorodne ugrupowanie. Są tam zwolennicy adopcji dzieci przez pary homoseksualne, są entuzjaści jeszcze większej pomocy społecznej, są wreszcie miłośnicy PRL. Pełna lewicowa paleta, której każdy odcień będzie dla PiS w Sejmie kłopotliwy — dlatego ten powrót do Sejmu to porażka obozu władzy. Przez ostatnie cztery lat cała polityczna i propagandowa machina PiS zaprogramowana była na zniszczenie PSL po to, by przejąć cały elektorat rolniczy i wiejski. Kaczyński był przekonany, że tylko wówczas zyska gwarancje trwałych rządów na lata. Efekt jest taki, że ludowcy wyszli z tej wojny silniejsi — w 2015 r. mieli 16 posłów i ledwo udało im się obronić własny klub parlamentarny, gdy PiS podkupił im ludzi. Teraz mają 30 posłów, dwa razy więcej od minimum wymaganego do utworzenia klubu. Młody lider ludowców Władysław Kosiniak-Kamysz pokazał, że potrafi podejmować trudne decyzje — jak rozbicie koalicji z PO po klęsce w wyborach europejskich. Przed wyborami sejmowymi zawarł taktyczny sojusz z Pawłem Kukizem, wziął na pokład niechcianych w PO konserwatystów i prowadził aktywną kampanię, uczestnicząc we wszystkich głównych debatach przedwyborczych. W efekcie nie tylko PSL się obroniło, ale po raz pierwszy w historii zdobyło mandaty w dużych miastach. Dziś ludowcy są silniejsi, także finansowo — dostaną rocznie niemal 8,5 mln zł. Marzenia Kaczyńskiego o wieczystej eliminacji PSL się nie ziściły. Opozycja dokonała niemożliwego — obóz przeciwników PiS ma w Senacie arytmetyczną przewagę. I to mimo że zwycięzca sejmowy zawsze w Senacie miał jeszcze lepszy wynik z racji obowiązywania ordynacji jednomandatowej, faworyzującej duże ugrupowania.  Co prawda PiS wygrało, zdobywając 48 na 100 mandatów, ale partie opozycyjne mają tyle samo (Platforma 43, PSL trzy, zaś Lewica — dwa). Większość dają opozycji trzej senatorowie niezależni, którzy są kojarzeni z Platformą. Dlatego też głosami całej opozycji we wtorek marszałkiem Senatu został przedstawiciel PO Tomasz Grodzki. Oczywiście, Senat nie ma możliwości blokowania ustaw sejmowych. Ale może je przez miesiąc poprawiać, co znacznie wydłuża prace. W ten sposób niemożliwe będą sytuacje, gdy PiS w ciągu jednego lub kilku dni przeprowadzało kontrowersyjne ustawy przez parlament. Senat da także opozycji prawo zatwierdzenia nowego Rzecznika Praw Obywatelskich, bo znany z krytyki PiS Adam Bodnar za rok kończy kadencję. Do tego Senat wyznacza swoich nominatów do Krajowej Rady Sądownictwa i Krajowej Rady Radiofonii i Telewizji. No i zatwierdza wybór szefa NIK, co jest kłopotliwe dla PiS w razie, gdyby trzeba było wybrać następcę bohatera afery sutenerskiej Mariana Banasia. Ale najważniejsze jest to, że bez zgody Senatu nie da się zmienić konstytucji.  Z przywiązywaniem wagi do opozycyjnego Senatu należy jednak poczekać. Przed pierwszym posiedzeniem politycy PiS próbowali przekupić stanowiskami kilku senatorów opozycji. Nie udało się to. Na razie się nie udało — bo PiS nie zrezygnuje z kuszenia. Dlatego też w czasie trwania kadencji może dojść do transferów i odzyskania przez PiS kontroli nad Senatem. Ten jeden element w całej układance niekorzystnych dla siebie elementów w nowym parlamencie Jarosław Kaczyński może jeszcze zmienić.",Jarosław Kaczyński na pierwszym posiedzeniu Sejmu,
https://wiadomosci.onet.pl/kraj/jaroslaw-kaczynski-w-sejmie-koniec-opozycji-totalnej/thefnhb,Jarosław Kaczyński w Sejmie: koniec opozycji totalnej,"- Z wielką radością wysłuchałem oświadczeń partii i podsumowałbym to tak: koniec opozycji totalnej. Jeśli tak rzeczywiście się stanie, to będzie wielki postęp w naszym życiu publicznym i zmiana, której z całą pewnością oczekuje społeczeństwo – powiedział Jarosław Kaczyński podczas pierwszego posiedzenia Sejmu IX kadencji. - Dziękuję, że tak rozpoczyna się ta kadencja Sejmu. Mam nadzieję, że to nie tylko początek, a trwała zmiana – dodał prezes PiS.",,,
https://wiadomosci.onet.pl/kraj/marszalek-senatu-w-jaki-sposob-jest-wybierany-wicemarszalkowie/yte8rcc,Pierwsze posiedzenie Senatu. W jaki sposób wybiera się marszałka?,"Dziś o godz. 16 zbiera się Senat na inauguracyjnym posiedzeniu. Najważniejszym punktem będzie wybór marszałka izby wyższej. Sprawdź, w jaki sposób jest wyłaniany. Co jeśli dwóch kandydatów zdobędzie tę samą liczbę głosów? Przypominamy też, ilu wicemarszałków może być wybranych w Senacie.","Zgodnie z regulaminem Senatu pierwsze posiedzenie otwiera prezydent, powołuje on również na przewodniczącego najstarszego wiekiem senatora. Decyzją prezydenta Andrzeja Dudy marszałkiem seniorem Senatu została Barbara Borys-Damięcka (Koalicja Obywatelska). W planie jest też wystąpienie prezydenta. Marszałek Senior składa ślubowanie i powołuje trzech sekretarzy pierwszego posiedzenia. Potem następuje ślubowanie senatorów. Po uroczystym ślubowaniu Senat wybiera marszałka spośród kandydatów zgłoszonych przez co najmniej 10 senatorów. W głosowaniu decyduje bezwzględna większość głosów. Jeżeli jeden z kandydatów nie uzyska wymaganej większości głosów, przeprowadza się kolejne tury głosowania z kolejnym wyłączaniem kandydata, który uzyskał najmniejsza liczbę głosów. Co istotne, remis nie wchodzi w grę przy decydującym rozstrzygnięciu. Przy równej liczbie głosów, o wyłączeniu decyduje losowanie. Jeżeli w ostatniej turze głosowania żaden z kandydatów nie uzyska wymaganej większości, procedurę wyboru powtarza się od początku. Nowo wybrany marszałek Senatu przeprowadza przy pomocy sekretarzy wybór wicemarszałków Senatu oraz sekretarzy Senatu. Izba wybiera nie więcej niż czterech wicemarszałków spośród kandydatów zgłoszonych przez co najmniej 10 senatorów, podejmując uchwałę bezwzględną większością głosów. POLECAMY: Bój o marszałka Senatu. Jakie uprawnienia ma izba wyższa parlamentu? Senatorowie PO, PSL i SLD zajmują w sumie 48 foteli, ale przy wsparciu trzech kojarzonych z Platformą senatorów niezależnych opozycja ma 51 na 100 senatorów. PiS ma w Senacie 49 przedstawicieli.",Senat mijającej kadencji,
https://wiadomosci.onet.pl/kraj/ryszard-terlecki-szefem-klubu-parlamentarnego-pis/0lgcver,Prawo i Sprawiedliwość wybrało szefa klubu parlamentarnego,Ryszard Terlecki został wybrany na szefa klubu PiS. Tę samą funkcję pełnił w poprzedniej kadencji.,"Jego kandydaturę zgłosił prezes PiS Jarosław Kaczyński. Za kandydaturą było 244 parlamentarzystów, przeciw sześciu, a czterech wstrzymało się. - Wynik jest dobry, sześć głosów przeciw, cztery wstrzymujące, więc jak na duży klub to nie jest najgorzej. Teraz dokonamy wyboru marszałka, idziemy na salę, potem wybierzemy wicemarszałków - powiedział dziennikarzom Terlecki. Poinformował, że będzie przerwa między wyborem marszałka Sejmu, a wyborem wicemarszałków. Dopytywany, czy to będzie przerwa na wybory w Senacie - który zbiera się o godz. 16, odparł: ""na zgłaszanie kandydatów (na wicemarszałków)"".",Ryszard Terlecki,
https://wiadomosci.onet.pl/kraj/poslowie-ix-kadencji-zlozyli-slubowanie-min-z-reka-na-sercu-z-gestem-victorii-i/5tkfd4j,"Posłowie IX kadencji złożyli ślubowanie: m.in. z ręką na sercu, z gestem Victorii i szalikiem ""Konstytucja""","Na baczność, z ręką na sercu, z gestem Victorii, z szalikiem z napisem ""Konstytucja"", z egzemplarzem ustawy zasadniczej w ręku, a nawet z zaciśniętą pięścią - tak posłowie IX kadencji składali ślubowanie.","Podczas inauguracyjnego posiedzenia Sejmu IX kadencji posłowie złożyli ślubowanie. Jako pierwsi ślubowanie złożyli posłowie klubu PiS, następnie klubu Koalicji Obywatelskiej, Lewicy, PSL i koła Konfederacji. Rota ślubowania zapisana w konstytucji brzmi: ""Uroczyście ślubuję rzetelnie i sumiennie wykonywać obowiązki wobec Narodu, strzec suwerenności i interesów Państwa, czynić wszystko dla pomyślności Ojczyzny i dobra obywateli, przestrzegać Konstytucji i innych praw Rzeczypospolitej Polskiej"". Tekst roty odczytał marszałek senior Antoni Macierewicz. Ślubowanie prowadzili posłowie sekretarze, wybrani spośród najmłodszych posłów, kolejno wyczytując imiona i nazwiska posłów. Każdy z parlamentarzystów wstał i wypowiedział słowo: ""Ślubuję"". Poseł mógł dodać zdanie: ""Tak mi dopomóż Bóg"". Tej formuły nie wypowiedział żaden z posłów Lewicy. Niektórzy posłowie składając ślubowanie kładli prawą rękę na sercu, inni stawali na baczność, a część podnosiła dwa palce w geście Victorii. Posłanka PiS Anna Paluch przybyła na ślbowanie poselskie w stroju ludowym. Jeden z posłów Lewicy, Maciej Konieczny podniósł zaciśniętą pięść. W trakcie ślubowania wyróżniły się dwie posłanki opozycji - Magdalena Filiks z Koalicji Obywatelskiej złożyła ślubowanie w koszulce z napisem ""Konstytucja"", trzymając w ręku egzemplarz ustawy zasadniczej. Z kolei Anita Sowińska z Lewicy złożyła ślubowanie unosząc nad głową szalik z napisem ""Konstytucja"". Posłowie nieobecni na posiedzeniu Sejmu oraz posłowie, którzy uzyskali mandat w czasie trwania kadencji, składają ślubowanie poselskie na pierwszym posiedzeniu, na którym są obecni.",Posłanka PiS Anna Paluch w stroju ludowym,
https://wiadomosci.onet.pl/tylko-w-onecie/prof-antoni-dudek-marszalek-grodzki-moze-nie-przetrwac-do-konca-kadencji/lnzdldj,Prof. Antoni Dudek: marszałek Grodzki może nie przetrwać do końca kadencji,"Od tego zacznie się w Senacie przechodzenie do obozu PiS. Zainteresowany senator nie ogłosi walnie, że zmienia partyjne barwy. On najpierw nie pojawi się na jakimś głosowaniu, powie, że był chory, miał ważne spotkanie w okręgu. Ujawni się dopiero po jakimś czasie - ocenia w rozmowie z Onetem historyk i politolog z UKSW prof. Antoni Dudek.","*** Mateusz Bałuka, Onet: Zacznijmy od Senatu, którego pierwsze decyzje pozwolą odpowiedzieć na pytanie o to, czy po raz pierwszy od wyborów w 1989 r. w jednej izbie parlamentu większość będzie miał ktoś inny, niż w drugiej. Prof. Antoni Dudek: To rzeczywiście bardzo interesujące, czy wszyscy senatorowie po stronie opozycji zachowają jednolitość. Jeżeli żaden z nich nie dał się ""kupić"" PiS-owi, to marszałkiem zostanie Tomasz Grodzki. Nie założyłbym się o to, ale to bardzo prawdopodobne. Dla mnie nie jest np. jasne stanowisko Krzysztofa Kwiatkowskiego... …który ma apetyt na stanowisko wicemarszałka Senatu, co nie jest przesądzone. Nawet jeśli zachowa się zgodnie z przewidywaniami, to nie musi oznaczać, że senator Tomasz Grodzki przetrwa jako marszałek do końca kadencji. Dlaczego? Jeżeli Andrzej Duda przedłuży swój mandat, to dopiero wówczas niektórzy senatorowie mogą uznać, że PiS jednak porządzi dłużej i wyciągnąć z tego wnioski dla siebie. Trzeba też pamiętać, że w Senacie wszystko będzie wisieć na włosku. Wiadomo, że przy wyborze marszałka na sali pojawi się setka senatorów, ale jak się zacznie normalny tryb pracy, to kto będzie pilnował dyscypliny senatorów niezależnych, lewicowych, ludowych? Senatorowie PiS będą tworzyć jeden klub. Opozycja zaś to zbieranina, która będzie pewnie pilnowana przez media podczas pierwszych posiedzeń, ale w miarę upływu czasu może okazać się, że kogoś brakuje. Od tego zacznie się przechodzenie do obozu PiS. Zainteresowany senator nie ogłosi walnie, że zmienia partyjne barwy. On najpierw nie pojawi się na jakimś głosowaniu, powie, że był chory, miał ważne spotkanie w okręgu. Ujawni się dopiero po jakimś czasie. Nawet wyjście do toalety może nabrać politycznego znaczenia. W ten sposób upadł rząd Hanny Suchockiej. Oficjalnie poseł Zbigniew Dyka utknął wtedy w łazience. Ale jak było naprawdę piszę w mojej najnowszej książce ""Od Mazowieckiego do Suchockiej"". Czyli możemy spodziewać się ""senatora Dyki"" w tej kadencji. Zobaczymy, kiedy się pojawi. Jaki potencjał tkwi w Senacie? Czy opozycja może wykorzystać izbę wyższą dla zbudowania nowego przekazu lub wykreowania liderów? Hipotetycznie dla opozycji Senat jest pewną szansą. Oczywiście nie daje realnej możliwości zmiany polityki PiS. Sejm zwykłą większością głosów może bowiem odrzucić poprawki Senatu. Tylko jeżeli będzie to robił, to będzie wokół tego głośno i to będzie trwało. Parlament przestanie być bezproblemową maszyną legislacyjną. Krótko mówiąc, skończy się uchwalanie ustaw w 24 godziny. To bardzo dobrze, bo tak się prawa nie stanowi, jak PiS robił to w poprzedniej kadencji. Parlament jako podmiot, a nie przedmiot polityki. Dokładnie tak. W naprawdę ważnych sprawach PiS będzie musiało poważnie zastanowić się i zwrócić uwagę na proponowane przepisy. Zdarzały się już sytuacje, że posłowie tej partii uchwalali ustawy, które musiały być naprawiane po cichu przez senatorów PiS, bo nie zauważono wcześniej ewidentnych bubli. Jeżeli teraz zostanie to wychwycone i poprawione przez Senat, wówczas prezes Kaczyński będzie musiał zdecydować, czy forsować taki przepis w Sejmie do upadłego, czy jednak przyznać opozycji rację i zostawić senackie poprawki. Dostrzega Pan już jakiś temat, który może stać się wiodącym przedmiotem tej kadencji parlamentu? W ciągu ostatnich czterech lat spór polityczny był bardzo mocno osadzony w temacie reformy wymiaru sprawiedliwości. Widzę dwa takie obszary, które będą budziły olbrzymie emocje, a które PiS wprost już zapowiedziało albo daje do zrozumienia, że będzie je realizowało, tylko nie wiemy jeszcze kiedy. Pierwszy obszar to tzw. repolonizacja albo dekoncentracja mediów, czyli zmiana struktury własnościowej mediów. To będzie pewnie proces rozłożony na raty i rozpocznie się od prasy lokalnej, później przyjdzie pora na portale, na przykład na ten, który pan reprezentuje. PiS będzie chciało nasycić je nowymi ludźmi i treściami. Nie musi to jednak przypominać telewizji publicznej, tylko np. to, co dzieje się w Polsacie. Obserwujemy ewolucję tej telewizji w kierunku życzliwym rządzącym, ale ciągle jeszcze odległym od stylu TVP. Drugi taki obszar to ograniczenie roli samorządów. To jest już zakamuflowane w programie PiS w postaci zapowiedzi radykalnego zwiększenia kompetencji wojewodów, co może się odbyć kosztem marszałków województw. Towarzyszyć temu będzie takie centralistyczne przesłanie, że te samorządy przeszkadzają w rządzeniu. Uzasadnieniem będą na przykład problemy z programem Mieszkanie plus. Dowiemy się, że nie przyniósł on spodziewanych efektów przez minione cztery lata, bo samorządy nie chciały współpracować. I w konsekwencji stracą kompetencje związane np. z zagospodarowaniem przestrzennym. Podobne uzasadnienie znajdzie się w innych obszarach. PiS już podjęło próbę marginalizacji samorządów. Przed ostatnimi wyborami samorządowymi pojawiła się ustawa o Regionalnych Izbach Obrachunkowych, którą prezydent Andrzej Duda zawetował. Było to pierwsze weto wobec ustawy autorstwa PiS. Być może Andrzej Duda ponownie tego nie zaakceptuje. Druga kadencja – jeśli ją wywalczy - będzie wszak jego ostatnią i może okazać się człowiekiem bardziej niezależnym niż teraz. Duopol PO-PiS rządzi polską sceną polityczną od 2005 r. Obie te partie w kolejnych wyborach zdobyły więcej niż połowę głosów. Czy dostrzega Pan sygnały świadczące o tym, że okres ten zbliża się do końca? Swoje myśli kieruję w tym miejscu w stronę Platformy Obywatelskiej, której przyszłość zaczyna mienić się w coraz ciemniejszych barwach. Platforma jest teraz w najgłębszym kryzysie w swojej historii, ale to wcale nie znaczy, że ten duopol musi przestać istnieć. Fundamentalnym testem będzie wynik kandydata PO w wyborach prezydenckich, który musi w nich osiągnąć przynajmniej drugi wynik. Jeżeli tak nie będzie, to partię czeka bardzo głęboki wstrząs i może zacząć się proces jej erozji na rzecz siły, której kandydat zdobędzie więcej głosów, np. PSL lub Lewicy. To będzie też wskaźnik skuteczności przywództwa Grzegorza Schetyny bądź kogoś, kto go zastąpi. Dużo zatem zależy też od tego, czy Schetyna utrzyma się na stanowisku przewodniczącego partii. Jeżeli tak, to Platforma raczej nie będzie rosła w siłę. Na razie jednak PO i pod rządami Schetyny wciąż pozostaje formacją numer dwa w polskiej polityce. Jak spokój obu tych partii może zburzyć Lewica z Konfederacją? Na ile te partie są w stanie zakłócić ich strefę komfortu? Skutecznym orężem mogą stać się kwestie światopoglądowe, np. aborcja, in vitro, związki partnerskie. Na pewno kwestie światopoglądowe będą w tej kadencji bardzo widoczne. Lewica już zapowiedziała różne projekty ustaw, jednak poza nimi nikt tych projektów nie poprze. Politycy będą mogli pokrzyczeć, będą to jednak jedynie demonstracje. Czy te działania nie postawią w kłopotliwej sytuacji Platformy Obywatelskiej, która kreuje się na partię centrolewicową? Prawo i Sprawiedliwość też wolałoby nie poruszać pewnych niewygodnych dla siebie tematów. Dużo mówiło się przez ostatnie lata o zmianie kompromisu aborcyjnego. Platforma może wprowadzić swobodę głosowania dla swoich posłów. Część zagłosuje za projektami Lewicy, część przeciw, a projekt i tak nie zdobędzie wymaganej większości. Nie spodziewam się przy tym składzie Sejmu, jaki wyłonił się 13 października, zmian w przepisach regulujących przerywanie ciąży. Także tych zmierzających w kierunku ich zaostrzenia, choć zapewne o tym się będzie równie dużo i równie długo mówiło, co o ich liberalizacji. Wracając do PO… Donald Tusk zrezygnował ze startu w wyborach prezydenckich. Jednocześnie zadeklarował swój aktywny udział w kampanii. Czy ma jeszcze jakąś rolę do odegrania w historii Platformy? Niektórzy członkowie tej partii życzyliby sobie, żeby ubiegał się ponownie o funkcję przewodniczącego. Donald Tusk z całą pewnością nie będzie kandydował na przewodniczącego partii. Jednak jak pan słusznie zauważył, ugrupowanie jest wyraźnie podzielone w jego sprawie. Myślę, że to była jedna z przyczyn jego rezygnacji z kandydowania. Jest część Platformy, która go nie potrzebuje. Mam tu na myśli Schetynę i jego zwolenników. Pytanie, co Tusk rozumie przez aktywne zaangażowanie w wybory, o którym mówił. Problem w tym, że nie powiedział, a mógł to już zrobić, jakiego kandydata będzie popierać. Czy miał zatem na myśli polityka PO, czy innej partii? O tym, że jest podobno zwolennikiem kandydatury Władysława Kosiniaka-Kamysza plotkuje się już od dawna. Jednak PO nie może zaakceptować prezesa PSL, bo to by oznaczało, że największa partia opozycyjna nie ma odpowiedniego kandydata na prezydenta w swoich szeregach. A tego nie przyzna ani Schetyna, ani jego ewentualny następca. Tusk jako szef Europejskiej Partii Ludowej, którym zapewne zostanie, mógłby poprzeć obydwu kandydatów. PO i PSL należą właśnie do tej frakcji. To salomonowe rozwiązanie oznaczałoby właściwie, że Tusk rezygnuje ze wskazania kogokolwiek. Tymczasem Donald Tusk może podzielać pogląd o największych szansach Kosiniaka-Kamysza w drugiej turze. Problem w tym, że ten do niej nie wejdzie, ponieważ tę większość odbierze mu kandydat PO, który z kolei w drugim głosowaniu będzie miał większy elektorat negatywny. Dla Andrzeja Dudy to bardzo szczęśliwy układ, bo Kosiniak-Kamysz próbując przebić się do drugiej tury, nieuchronnie będzie musiał zaatakować kandydata czy kandydatkę PO. Z punktu widzenia partyjnych interesów, dla Platformy te wybory będą ważniejsze niż dla Prawa i Sprawiedliwości? Nie. Dla PiS reelekcja Dudy to kwestia utrzymania samodzielnych rządów. Tymczasem dla PO, by utrzymać się w roli głównej siły opozycyjnej, wystarczy drugie miejsce. Nawet zaś jeżeli człowiek PO zostanie prezydentem, to będzie dopiero wstęp do odzyskania władzy. Można oczywiście założyć, że wybory prezydenckie doprowadzą do tak głębokiego kryzysu politycznego, że dojdzie do przedterminowych wyborów parlamentarnych i dopiero w nich Platforma mogłaby wygrać. Jednak to bardzo odległa droga i niejednoznaczna, co sprawia, że dla PiS wybory prezydenckie są ważniejsze. Wiele mówiło się o tym, że PiS chce skończyć z twardym kursem, a zacząć kreować się jako partia umiarkowana, w stylu niemieckiej CDU. Trudno brać tego typu deklaracje na poważnie, jeżeli jedną z pierwszych decyzji po wyborach było wskazanie Krystyny Pawłowicz i Stanisława Piotrowicza jako kandydatów do Trybunału Konstytucyjnego. To jest pójście dokładnie w odwrotną stronę. Uważam, że prezes Kaczyński utrudnia w ten sposób Dudzie walkę o reelekcję. Być może uważa, że ludzie zapomną o tym albo prezydent jest tak silny, że mu to nie zaszkodzi. Jeśli PiS utrzyma ten kurs, który prowadziło przez cztery lata, to nie ma absolutnie szans na bycie jakąś chadecją kontrolującą centrum sceny politycznej. Gdyby natomiast PiS rzeczywiście złagodniało, w co nie wierzę, to po pierwsze, musiałoby liczyć się z tym, że na prawo wyrośnie mu coś więcej od Konfederacji, którą uważam za byt przejściowy. Po drugie byłoby to wbrew pewnej naturze samego Kaczyńskiego i jego poglądów, których emanacje wyraża obszerny wstęp do programu PiS. To bardzo ciekawa lektura. Jeżeli ktoś ma taką diagnozę, jak tam przedstawiona, to nie może złagodnieć. Jeżeli uważa się, że Polską do 2015 r. rządziły jakieś siły antypolskie, obca agentura i diabły wcielone, to trzeba to wypalić żelazem, a nie bawić się w zgniłe kompromisy i to wypalanie będzie kontynuowane. Zarazem Kaczyński już dawno zrozumiał, że ludzi mało obchodzą takie pojęcia, jak demaskowany przez niego w tym programie tzw. późny postkomunizm, te wszystkie diaboliczne układy, z którymi on od lat walczy. Ludzie nie do końca wierzą w ich istnienie, albo mało ich interesują. Jednak akceptują to jako konieczny dodatek do polityki społecznej i transferów socjalnych. A ponieważ PiS pobiło na tym ostatnim polu wszystkie rekordy, to odwdzięczyli mu się w głosowaniu 13 października. Sedno sprawy sprowadza się teraz do tego, czy PiS będzie w stanie utrzymać takie tempo zwiększania dochodów uboższej części Polaków, jak do tej pory. Jarosław Kaczyński zdaje się coraz częściej zwracać społeczeństwu uwagę na możliwe spowolnienie gospodarcze i jego konsekwencje dla budżetu. Powiedział o tym w czasie konferencji dot. nowego składu rządu. Prezes musi też ważyć słowa, bo jeżeli wpadnie w czarnowidztwo, to tym bardziej zaszkodzi Dudzie. Chodzi o dowiezienie w miarę dobrego samopoczucia elektoratu do maja. Później są trzy lata bez wyborów. To tak olbrzymia ilość czasu, że nieważne, co będzie później. Dopiero po tym terminie możliwa jest korekta. Wtedy możemy usłyszeć, że jednak nie będzie np. 14. emerytury. Beata Szydło będąc premierem, przekonywała Polaków, że w słowniku PiS nie ma sformułowania ""nie da się"". Osobiście znacznie bardziej boję się sytuacji, w której będzie się próbować ją wypłacać wbrew realiom ekonomicznym, starzeniu się społeczeństwa i coraz gorszej sytuacji ZUS. To w istocie rzeczy oszukiwanie ludzi. Te pieniądze powinny pójść np. na ratowanie sytuacji w służbie zdrowia. ""Za cztery lata ktoś inny będzie stał na moim miejscu, bo ja już swoje lata mam"" - mówił Jarosław Kaczyński w lipcu. Czy te słowa przekonują Pana, że to ostatnia kadencja prezesa PiS w Sejmie? To jest pytanie o jego stan zdrowia. W wielu krajach na świecie czynni politycy ubiegający się o najwyższe urzędy mają dobrze po 70. roku życia. W USA o prezydenturę wszyscy faworyci osiągnęli ten wiek. Sam Donald Trump oraz Joe Biden, Elisabeth Warren czy Bernie Sanders. Nie spodziewałbym się szybkiego przejścia Jarosława Kaczyńskiego na polityczną emeryturę. Pytanie, czy będzie w stanie wygrać za cztery lata i w jakiej będzie wówczas kondycji. Słyszymy, że ma kłopoty z nogami, ale nawet przy najbardziej niekorzystnym dla niego scenariuszu, czyli nieudanych operacjach, będzie mógł jeździć na wózku. Znamy takich polityków. Franklin Roosevelt miał za sobą cztery udane kampanie prezydenckie, choć była to epoka przedtelewizyjna. Dlatego stan zdrowia Kaczyńskiego nie powinien być traktowany jako istotny czynnik jeszcze w tej kadencji. Natomiast gdyby go zabrakło, to żaden, nawet oficjalnie namaszczony następca, nie będzie w stanie utrzymać jedności tego obozu, który i tak trzeszczy w szwach. Bardzo wyraźny jest konflikt Ziobry i Morawieckiego. Lider Solidarnej Polski nie pojawił się na siedmiu ostatnich posiedzeniach rządu. Ministerstwo nadzoru właścicielskiego ma być efektem ich walki o państwowe spółki. Nierozwiązanie tego konfliktu pokazuje bodaj najpoważniejszy tegoroczny błąd Jarosława Kaczyńskiego. Chodzi o zbyt dobre miejsca na listach przekazane przystawkom – partiom Ziobry i Gowina. Po największym zwycięstwie PiS w historii, majowych wyborach do Parlamentu Europejskiego sądziłem, że zostaną one skonsumowane. Tymczasem prezes dał im takie miejsca na listach, że są mocniejsi niż byli wcześniej. To olbrzymi problem w dłuższej perspektywie, zwłaszcza gdyby Andrzej Duda nie uzyskał reelekcji. W szczególności stronnictwo Gowina może okazać się wówczas bardzo labilne. Partia Ziobry ma bowiem znacznie mniejsze pole manewru i prawdopodobnie nie przetrwałaby kolejnego już rozwodu z PiS. ",Prof. Antoni Dudek,
https://wiadomosci.onet.pl/kraj/krzysztof-jurgiel-chce-koordynatora-ds-afrykanskiego-pomoru-swin/05xm29x,Krzysztof Jurgiel chce koordynatora ds. afrykańskiego pomoru świń,"Do Komisji Europejskiej trafi wniosek o powołanie koordynatora ds. ASF przy komisarzu rolnictwa. Złoży go nasz były minister rolnictwa – pisze ""Rzeczpospolita"". Zaznacza, że jest to informacja nieoficjalna.","Według ""Rz"" wniosek o ustanowienie nowego unijnego koordynatora ds. afrykańskiego pomoru świń (ASF) działającego przy komisarzu rolnictwa chce złożyć polski europoseł, były minister rolnictwa w rządzie PiS Krzysztof Jurgiel. Sam europoseł nie potwierdził tej informacji. Odmówił ""Rzeczpospolitej"" rozmowy na ten temat. ""Zapytany o ocenę tego pomysłu, resort rolnictwa twierdzi, że go popiera. 'W świetle obecnej sytuacji epizootycznej powołanie unijnego konsultanta ds. ASF przy komisarzu rolnictwa w Komisji Europejskiej minister uważa za zasadne i taką inicjatywę będzie wspierał' – informuje Małgorzata Książyk, dyrektor biura prasowego Ministerstwa Rolnictwa"" – czytamy w ""Rz"". Gazeta wyjaśnia, że ""Komisja Europejska powołuje czasem koordynatorów do nadzorowania szczególnie istotnych międzynarodowych zadań, jest np. koordynator ds. zwalczania terroryzmu"". Dodaje, że nie jest to jednak bardzo popularne rozwiązanie. W ocenie ""Rz"" ""pikanterii wniosku o powołanie koordynatora ds. ASF dodaje fakt, że Krzysztof Jurgiel złożył dymisję, prawdopodobnie uprzedzając w ten sposób swoje odwołanie. Jedną z głównych przyczyn było rosnące niezadowolenie z niskiej skuteczności zwalczania ASF, zwłaszcza we wschodnich regionach Polski"". Gazeta przypomina, że komisarzem ds. rolnictwa we właśnie formującej się Komisji Europejskiej będzie Polak Janusz Wojciechowski, poprzednio europoseł PiS.",Krzysztof Jurgiel,
https://wiadomosci.onet.pl/tylko-w-onecie/stankiewicz-kaczynski-nie-ma-komfortowej-sytuacji/4vcjyqp,Stankiewicz: Kaczyński nie ma komfortowej sytuacji,"Komentując Marsz Niepodległości Andrzej Stankiewicz zauważył, że współorganizują go środowiska narodowe, które będą miały swoją reprezentację w nowej kadencji Sejmu. Dziennikarz Onetu przypomniał słowa nowego posła Grzegorza Brauna, który namawiał do zabijania dziennikarzy. - Warto śledzić jutrzejsze, pierwsze obrady Sejmu, bo to jest inna jakość. Weszli do niego ludzie o poglądach mocno prorosyjskich oraz ludzie promujący przemoc. To będzie Sejm zupełnie innej temperatury. Wygrywając wybory Kaczyński nie ma komfortowej sytuacji - ocenił Stankiewicz.",,,
https://wiadomosci.onet.pl/kraj/kaczynski-o-historycznej-misji-polski/wlsz9n7,"Kaczyński: będziemy dążyć do tego, by Polska wypełniała swoją historyczną misję","- Za nami pierwszy rok drugiego stulecia po odzyskaniu niepodległości. Przyniósł nam dobre wieści, przyniósł dobrą decyzję społeczeństwa - zmiana, którą wprowadzamy od 2015 r., którą wprowadza Prawo i Sprawiedliwość i jego sojusznicy może być kontynuowana. Mogą być kontynuowane te wszystkie przedsięwzięcia, które służą społeczeństwu – mówił Jarosław Kaczyński w przededniu obchodów Święta Niepodległości na Placu Piłsudskiego.","Władze Prawa i Sprawiedliwości zorganizowały w Warszawie połączone obchody miesięcznicy smoleńskiej i Święta Niepodległości. W swoim wystąpieniu przewodniczący PiS przekonywał także, że Polska musi wypełnić swoją ""historyczną misję"".",,
https://wiadomosci.onet.pl/tylko-w-onecie/newsletter-onetu-tomasz-sekielski-narodowe-swietosci/scl0hmz,Newsletter Onetu. Tomasz Sekielski: Narodowe Święto(…)ści,"Niepodległości, Polskości, Wolności, Miłości, Wartości, Sprawiedliwości, Radości, Obronności, Rycerskości, Szlachetności, Zuchwałości, Wzniosłości, Solidarności, Moralności, Uczciwości, Solidności, Godności, Przyzwoitości, Obyczajności, Prawości, Pewności, Wyjątkowości, Własności, Zbiorowości, Narodowości, Partyjności, Wierności, Świętości, Czołobitności, Hardości, Złości, Zarozumiałości, Wrogości, Pyszałkowatości, Marności, Próżności, Wyniosłości, Opryskliwości, Trudności, Plugawości, Pańskości, Zaściankowości, Napuszoności, Podłości, Obcości, Inności, Odmienności, Nienawiści, Zazdrości, Samotności, Zawiści, Trudności, Niedogodności, Bylejakości, Kości… - Wszystkiego najlepszego Polsko! - pisze dziś w newsletterze Tomasz Sekielski.","Tomasz Sekielski jest autorem Informacyjnego Newslettera Onetu – zapisz się już dziś!Tu znajdziesz formularz. Polskie Ministerstwo Spraw Zagranicznych reaguje na amerykański serial dokumentalny o Iwanie Demianiuku. Jest to historia ukraińskiego zbrodniarza wojennego, który został uznany winnym udziału w masowej zagładzie Żydów. I właśnie mapa z lokalizacją obozów koncentracyjnych wywołała zrozumiałe zastrzeżenia.  Czytaj więcej! Jak skrajna prawica przejęła święto niepodległości i walczy o władzę w Polsce - o tym w tekście Adama Leszczyńskiego na oko.press. Zapomniana żona Józefa Piłsudskiego - kim i jaka była, kto poza marszałkiem zabiegał o jej względy? Czytaj więcej!  ""Kryzys gospodarczy” - gdy te słowa padają z ust Jarosława Kaczyńskiego trudno się nie niepokoić. Senator PiS-u krytycznie o PiS-ie, czyli co Jan Maria Jackowski myśli o planach odbicia Senatu. Czytaj więcej! Szymon Hołownia zabrał głos po raz pierwszy od momentu, kiedy media ogłosiły, że publicysta może ubiegać się o fotel prezydenta Polski. ""Dużo bardziej chcę świata z wodą i powietrzem, niż świata z Platformą czy PiS-em"" - napisał dziennikarz na swoim facebookowym profilu.",Autorem dzisiejszego newslettera jest Tomasz Sekielski,
https://wiadomosci.onet.pl/opinie/lukasz-warzecha-o-skladzie-nowego-rzadu-granie-panstwem-dla-partyjnych-celow/20cvv43,Warzecha o nowym rządzie: granie państwem dla partyjnych celów [OPINIA],"Nowy, a wyglądający niemal jak stary rząd Mateusza Morawieckiego jest dostosowany do rzeczywistości – ale nie tej państwowej, tylko tej politycznej.","Większość zmian, jakich dokonano w porównaniu z rządem sprzed wyborów, ma uzasadnienie nie w tym, co jest potrzebne państwu, ale w wewnętrznych zapotrzebowaniach Zjednoczonej Prawicy. W tym sensie jest to granie państwem dla partyjnych celów. Ale też nie jest to niestety nic nadzwyczajnego w polskich warunkach.  Najważniejszą zmianą okazuje się powołanie ministerstwa odpowiadającego za skarb państwa, czyli spółki, z Jackiem Sasinem na czele, sprawującym jednocześnie funkcję wicepremiera, co wzmacnia jego pozycję. To oznacza odebranie kontroli nad spółkami poszczególnym ministerstwom, który to system działał od końca 2017 r. „Swoje” spółki stracą między innymi Ministerstwo Rozwoju, Ministerstwo Energii (zresztą zlikwidowane), Ministerstwo Obrony. To znaczące osłabienie polityków, którzy zwykli obsadzać SSP swoimi ludźmi. Teraz kontrolę nad nimi sprawować będzie Jacek Sasin, wierny człowiek Jarosława Kaczyńskiego. Warto natomiast uważnie przyglądać się, kto w nowym resorcie zostanie wiceministrem – możliwe, że umowa wewnątrz Zjednoczonej Prawicy obejmuje tę kwestię.  Zbigniew Ziobro został wzmocniony poprzez drugi resort dla swojego człowieka – to Michał Woś w Ministerstwie Środowiska. Ale uwaga: zarazem okrojono kompetencje tego resortu, tworząc Ministerstwo ds. Klimatu. To klasyczny przykład prymatu zapotrzebowania czysto politycznego nad dobrem państwa, bo rozdzielanie tych dwóch dziedzin jest z punktu widzenia skuteczności rządzenia absurdem. To też wzmacnianie zjawiska, zwanego „Polską resortową”. Im bardziej rozdrabniamy ministerstwa, tym trudniej jest przeprowadzić nawet tak podstawowy element legislacji jak uzgodnienia międzyresortowe. Ale przecież nie to jest istotne, ale to, aby Ziobro, skoro już ma dostać drugi resort, dostał go w postaci mniej znaczącej niż dotąd.  Zarazem stworzenie Ministerstwa ds. Klimatu – tworu kompletnie sztucznego – służy pokazaniu, że rząd PiS traktuje kwestie klimatu poważnie. Jak pisałem wielokrotnie, niezależnie od tego, że klimatystyczna lewica nigdy nie będzie z działań PiS zadowolona – pod względem kwestii ekologicznych i klimatycznych rząd Morawieckiego płynie w głównym nurcie, kompletnie nie przeciwstawiając się dominującej, lewicowej narracji, robiąc tylko wyjątek dla węgla, a to z powodów czysto koniunkturalnych, czyli ze względu na śląskich wyborców. Warto też zauważyć, że na czele nowego, zbędnego resortu ma stanąć Michał Kurtyka – człowiek, który wylansował się na powielaniu zachodniej, lewicowej narracji klimatycznej i promocji kompromitującego dla PiS programu „miliona elektrycznych aut”. To nie wróży dobrze – lepiej trzymajmy się za portfele, bo dzisiaj najłatwiej wycisnąć z obywateli pieniądze, uzasadniając to potrzebami klimatu.  Inny ciekawy zabieg to przeniesienie pionu europejskiego z MSZ bezpośrednio pod kontrolę premiera. To być może jedyna podyktowana merytorycznymi względami zmiana, bo polityka unijna jest dzisiaj w większej części polityką wewnętrzną niż zewnętrzną. Jacka Czaputowicza, nazwanego niegdyś przez Kaczyńskiego „eksperymentem”, można było zostawić na stanowisku, które w tej sytuacji staje się właściwie wydmuszką, a jego rola w dużej mierze sprowadza się do organizacyjnego nadzoru nad dyplomacją. Politykę europejską będzie bowiem robić premier, politykę zagraniczną w kluczowych kierunkach oddano prezydentowi – Czaputowiczowi zostaną mniej znaczące wizyty zagraniczne i zerowa rola w kreowaniu kursu, jakim mamy podążać.  Na swoich miejscach zostali Ziobro i Jarosław Gowin. Rozczarowanie tą pierwszą decyzją, wyrażane przez część polityków opozycji, to słaby teatrzyk – przecież tylko ktoś bardzo naiwny mógłby przypuszczać, że przywódca jednej z frakcji Zjednoczonej Prawicy nie pozostanie tam, gdzie pozostać chce. A że ściągnie na Kaczyńskiego kolejne problemy – to inna sprawa. Gowin z kolei mógł stracić zainteresowanie MSZ wobec obcięcia jego kompetencji, ale pozostając w Ministerstwie Nauki podejmuje pewne ryzyko. Coraz wyraźniej będą bowiem widoczne złe strony zaprojektowanej pod jego nadzorem nowej Ustawy o szkolnictwie wyższym i to on będzie musiał się z nimi uporać.  Jadwiga Emilewicz z Porozumienia dostała Ministerstwo Rozwoju (Ministerstwa Przedsiębiorczości i Technologii już nie będzie – powstało ono przez rozczłonkowanie wcześniej istniejącego Ministerstwa Rozwoju), powiększone o turystykę i budownictwo. Odcięcie turystyki od sportu i doklejenie do rozwoju mogłoby mieć nawet sens, o ile stałaby za tym jakaś poważniejsza analiza, a nie po prostu spełnienie oczekiwania Gowina, aby poszerzyć jego pole oddziaływania.  POLECAMY: Rząd z drugiego rzędu [ANALIZA] Budownictwo z kolei to realizacja tkwiącego w marazmie programu Mieszkanie Plus, a więc realny problem, z którego ministra będzie się rozliczać, a także niebanalne kwestie, związane z ładem przestrzennym. Oznacza to, że wprawdzie nowe władztwo Emilewicz zostaje tutaj powiększone, ale o sfery, gdzie będzie oczekiwanie konkretnych wyników, a ich brak może być uznany za pretekst do odwołania minister ze stanowiska.  Jednocześnie jednak stworzono odrębny resort, mający się zajmować funduszami unijnymi, a to oznacza potencjalne konflikty. Dotychczas ten nadzór leżał właśnie w gestii Ministerstwa Rozwoju. Znów więc mamy zabieg, przypominający ten z Ministerstwem Środowiska: koalicjant dostaje wprawdzie ważny resort, ale z obciętą kluczową kompetencją.  Postanowiono pozostawić w jednym ręku, Mariusza Kamińskiego, MSWiA i nadzór nad służbami, sankcjonując tym samym istnienie potężnego królestwa służb wszelakich, w sile oddziaływania równego imperium politycznemu Ziobry. Warto tę dziedzinę dokładnie obserwować, bo skupione pod jednym kierownictwem służby w żadnym razie się nie kochają i pod dywanem buldogi żrą się na potęgę.  POLECAMY: Znamy skład nowego rządu. Mateusz Morawiecki podał nazwiska ministrów Zastanawiająca jest likwidacja Ministerstwa Energii. Zastanawiająca tym bardziej, że akurat energetyka jest dziedziną dla państwa absolutnie strategiczną. Prawdopodobnie większość kompetencji trafi do Michała Kurtyki, dziwne jednak, że ma się to dziać pod egidą „klimatu”, co od razu ustawia priorytety myślenia i działania: „walka o klimat” ma być ważniejsza od tego, żeby dostarczyć Polakom możliwie taniej energii. Jak to będzie wyglądało w praktyce – zobaczymy. Na razie warto byłoby wiedzieć, który resort będzie odpowiedzialny za niebudowanie polskiej elektrowni jądrowej, które to niebudowanie PiS uprawia z równą determinacją i konsekwencją co wcześniej Platforma.  Oczywiście nazwy resortów i podział kompetencji pomiędzy nimi nie zostały nam wręczone na Górze Synaj, wyryte na kamiennych tablicach. Resorty powołuje się i likwiduje ustawą i należy to robić, jeśli zmieniają się okoliczności. Jednak patrząc na nowy rząd, można spytać: a jakież to nowe warunki sprawiły, że trzeba było wydzielić nadzór nad funduszami z Ministerstwa Rozwoju? Albo co takiego się zdarzyło, co spowodowało, że likwiduje się Ministerstwo Energii? Co zaważyło na wyłączeniu z Ministerstwa Środowiska spraw klimatu? ",Mateusz Morawiecki,
https://wiadomosci.onet.pl/kraj/prof-zbigniew-karaczun-o-najwazniejszych-wyzwaniach-stojacych-przed-nowym-resortem/fv2433w,Ekspert wylicza dobre i złe strony wydzielenia Ministerstwa ds. Klimatycznych,"Decyzji o wydzieleniu z Ministerstwa Środowiska zagadnień klimatycznych i przekazaniu ich do nowo utworzonego resortu nie można ocenić jednoznacznie - komentuje prof. Zbigniew Karaczun z SGGW, ekspert Koalicji Klimatycznej, odnosząc się do powstania Ministerstwa ds. Klimatycznych.","Ministerstwo Środowiska zostało podzielone i wydzielono Ministerstwo ds. Klimatycznych, na czele którego stanie Michał Kurtyka. W komunikacie wysłanym do Onetu sprawę komentuje ekspert Koalicji Klimatycznej prof. Zbigniew Karaczun. Uczony zauważa, że powstanie nowego resortu ""z jednej strony spowoduje znaczące osłabienie i tak już politycznie marginalizowanego resortu, który powinien stać na straży jakości polskiej przyrody i środowiska przyrodniczego. W konsekwencji tej decyzji Ministerstwo Środowiska będzie bowiem jeszcze słabsze niż do tej pory i nie będzie w stanie zapewnić, że rząd przestrzegać będzie konstytucyjnej zasady zrównoważonego rozwoju. A przecież w obszarze jego kompetencji jest wiele trudnych i bardzo ważnych zadań, np. ochrona różnorodności biologicznej czy poprawa jakości powietrza"". Prof. Karaczun zauważa jednak, że utworzenie takiego ministerstwa, które zajmować się będzie wyłącznie problemem antropogenicznej zmiany klimatu ""niesie nadzieje, że może wreszcie polscy politycy zrozumieli zagrożenia, jakie dla ludzkości niesie globalne ocieplenie"". Ekspert ma nadzieję, że powołanie takiego resortu przyspieszy prace nad odejściem Polski od spalania węgla i innych paliw nieodnawialnych w energetyce oraz wzmocnienie nacisku na pozostałe resorty odpowiedzialne za gospodarkę, aby zapewniły one neutralność klimatyczną Polski. Jego zdaniem wtedy ""efekt tego podziału będzie pozytywny"". ""Czy tak będzie przekonamy się niebawem – już 13 grudnia 2019 roku Rada Europejska głosować będzie nad przyjęciem celu neutralności klimatycznej UE do 2050 roku"" - podkreśla prof. Karaczun. Profesor wskazuje na najważniejsze zadania, jakie w jego przekonaniu stoją przed nowym ministrem. ""To przede wszystkim doprowadzenie do odejścia Polski od wykorzystania węgla do 2030 roku. Drugim zadaniem jest wzmocnienie współpracy z resortami odpowiedzialnymi za budownictwo, transport, rozwój przemysłu i rolnictwo oraz rozpoczęcie szerokich prac nad ścieżkami dojścia tych sektorów do neutralności klimatycznej. Kolejnym pilnym zadaniem powinno być wsparcie prac nad przygotowaniem planu adaptacji obszarów wiejskich i rolnictwa do skutków zmiany klimatu oraz współpraca z innymi resortami nad stworzeniem narodowej strategii małej retencji"".","Michał Kurtyka, który stanie na czele nowego resortu ds. klimatu",
https://wiadomosci.onet.pl/kraj/pis-kusilo-senatora-po-jan-maria-jackowski-nie-wiem-czy-to-robi-dobre-wrazenie-na/xxntf57,"Senator PiS o sprawie Dowhana: nie wiem, czy to robi dobre wrażenie na elektoracie",Do sprawy ewentualnej nominacji ministerialnej dla Roberta Dowhana odniósł się senator PiS Jan Maria Jackowski. Jego zdaniem zmiana demokratycznego wyniku wyborów parlamentarnych może nie zrobić dobrego wrażenia na wyborcach PiS - stwierdził w rozmowie z Polsat News.," - Próbuje się zmienić demokratyczny wynik wyborów parlamentarnych i nie wiem, czy to robi dobre wrażenie na elektoracie - powiedział Jackowski cytowany przez Polsat News. Przypomnijmy. Senator PO Robert Dowhan, którego PiS miał kusić teką ministra sportu, zapewnił, że nie wybiera się do żadnego ministerstwa. ""Moje poglądy są stałe"" - napisał w oświadczeniu. Głos w sprawie zabrał również Grzegorz Schetyna. - Finał propozycji korupcji politycznej wobec senatorów-elektów Koalicji Obywatelskiej jest absolutnie negatywny - powiedział w sobotę w Gliwicach. Jak ustalili dziennikarze Onetu PiS miałoby kusić senatora PO Roberta Dowhana stanowiskiem ministra sportu. To dlatego premier prezentując w piątek skład rządu nie podał obsady tego resortu; przejście Dowhana do obozu rządzącego zwiększyłoby szansę PiS na odebranie Senatu opozycji. W tej sprawie oświadczenie wydał Robert Dowhan. ""Zapewniam, że nie wybieram się do żadnego ministerstwa, przynajmniej nie w tej kadencji. Moje poglądy polityczne są stałe, a tak duże poparcie mojej osoby w tych i poprzednich wyborach są dla mnie oznaką wielkiego zaufania. I ja państwa nie zawiodę"" - napisał na Facebooku.",Jan Maria Jackowski,
https://wiadomosci.onet.pl/kraj/w-pis-wscieklosc-po-slowach-prof-parucha/r84qlcq,W PiS wściekłość po słowach prof. Parucha,"Sobotnia wypowiedź prof. Waldemara Parucha - do niedawna typowanego jeszcze do objęcia teki ministra konstytucyjnego jako szefa CAS (Centrum Analiz Strategicznych) - o tym, że ministrem sportu może zostać senator opozycji wywołała ogromne emocje w partii - informuje ""Rzeczpospolita"".","- Wściekłość budzi to, że prof. Paruch opisuje potencjalną strategię polityczną i jednocześnie przykrywa w ten sposób debatę o nowym rządzie - mówi dobrze poinformowany rozmówca ""Rzeczpospolitej"". To przekonanie potwierdzają inne źródła w PiS. Nie jest to pierwsza sytuacja, gdy zbyt otwarte wypowiedzi prof. Parucha o strategii budzą irytację w partii rządzącej. - Szanse, że zostanie ministrem konstytucyjnym właśnie mocno spadły - podkreśla nasz dobrze znający sytuację informator. W sobotę rano prof. Waldemar Paruch na antenie RMF FM przyznał, że być może ministrem sportu zostanie jeden z senatorów opozycji. - Nie jest to wykluczone - powiedział Paruch. Przeczytaj cały artykuł na stronach ""Rzeczpospolitej""!",Prof. Waldemar Paruch,
https://wiadomosci.onet.pl/kraj/prezydent-o-nowym-skladzie-rzadu-bardzo-ciekawe-propozycje/ryr0y9m,Prezydent o nowym składzie rządu: bardzo ciekawe propozycje,"Wydaje mi się, że to są bardzo ciekawe propozycje i jestem przekonany, że państwo, którzy podjęli się tych funkcji dadzą sobie radę - powiedział prezydent Andrzej Duda, komentując nowy skład rządu.","O zaprezentowany przez premiera Mateusza Morawieckiego skład nowego rządu prezydent został zapytany przez dziennikarzy przed powrotem do Warszawy z Niemiec, gdzie przebywał z jednodniową wizytą. Prezydent podkreślił, że w dużym stopniu są to ludzie, którzy już wcześniej sprawdzili się w rządzie. - Można powiedzieć, że są to nie tylko znani już współpracownicy, ale przede wszystkim doświadczeni ministrowie, czy wiceministrowie, bo niektórzy z nich wcześniej byli wiceministrami, tak jak proponowany minister finansów - wskazał. POLECAMY: Rząd z drugiego rzędu [ANALIZA] Prezydent ocenił, że Tadeusz Kościński, który jest kandydatem na ten urząd, to bardzo doświadczony i profesjonalny polityk. - Mieliśmy okazję wielokrotnie możliwość razem pracować, zwłaszcza w różnych sprawach międzynarodowych, kiedy pan minister towarzyszył mi w czasie delegacji, więc wiem, że to jest człowiek o bardzo wysokich kwalifikacjach i osobiście uważam, że jest właściwym człowiekiem na właściwym miejscu, tym bardziej że sprawdził się już w ministerstwie finansów - powiedział Andrzej Duda. - Wydaje mi się, że to są bardzo ciekawe propozycje i jestem przekonany, że państwo, którzy podjęli się tych funkcji dadzą sobie radę - podkreślił prezydent.",Andrzej Duda,
https://wiadomosci.onet.pl/tylko-w-onecie/rafal-bochenek-rezygnuje-z-funkcji-dyrektora-w-pgnig/rwnthm1,Rafał Bochenek rezygnuje z funkcji dyrektora w PGNiG,"W piątek, 8 listopada, były rzecznik rządu, dziś poseł-elekt PiS Rafał Bochenek, zrezygnował z funkcji szefa działu marketingu w państwowej spółce PGNiG – dowiedział się Onet. Jednak jak ustaliliśmy nieoficjalnie, wcześniej Bochenek miał inne plany: chciał być posłem społecznym, pozostać w PGNiG i stamtąd pobierać wynagrodzenie. W rozmowie z nami przyznał, że zlecił analizy prawne, czy może łączyć mandat posła z pracą w państwowej spółce.","Rafał Bochenek, były rzecznik rządu Beaty Szydło i Mateusza Morawieckiego, który właśnie dostał się do Sejmu, od marca 2019 r. był dyrektorem marketingu w PGNiG. Z tej funkcji zrezygnował w piątek, 8 listopada. Jednak według wcześniejszych informacji, które uzyskaliśmy z naszych źródeł w spółce, Bochenek pierwotnie nie zamierzał z funkcji dyrektorskiej w PGNiG zrezygnować. Chciał zostać posłem społecznym (czyli nie pobierać z Sejmu uposażenia – red.), a pensję otrzymywać nadal z państwowego giganta. Zarobki menadżerów w PGNiG to poziom około 30 tys. zł miesięcznie – czyli ponad trzy razy więcej niż zarobki posłów. Z naszych informacji wynika, że zarząd gazowej spółki miał wyrazić zgodę na takie rozwiązanie. Ponad tydzień temu wysłaliśmy pytania do biura prasowego PGNiG – do dziś nie otrzymaliśmy odpowiedzi. Z Bochenkiem skontaktowaliśmy się w tej sprawie jeszcze w październiku, – Zakończę współpracę z PGNiG, jednak chciałbym podkreślić, że nawet gdybym podjął inną decyzję, czyli pozostał na stanowisku dyrektora w PGNiG, nie byłoby to w żadnym wypadku sprzeczne z prawem – mówił nam wówczas były rzecznik rządu. – To sytuacja absolutnie dopuszczalna, analizowałem to jako prawnik, na własny użytek, poprosiłem też o opinię Biuro Analiz Sejmowych. Podobnie jest w przypadku radnych w całej Polsce, którzy mogą pracować w spółkach komunalnych – dodał. Bochenek w piątek poinformował nas, że właśnie w tym dniu zakończył współpracę z PGNiG. Przeczytaj także: Tajemnicza wymiana zdań Kaczyńskiego z Müllerem. Rzecznik rządu poprawił premiera Rafał Bochenek to były rzecznik rządu Beaty Szydło i Mateusza Morawieckiego. Z wykształcenia jest prawnikiem, jednak karierę zaczynał pięć lat temu w regionalnym, krakowskim ośrodku TVP, gdzie był prezenterem pogody. Pracował też jako konferansjer. Od 2006 do 2014 r. był radnym miejskim Wieliczki, startował z listy PiS. Również jako reprezentant tej partii został w 2014 r. wybrany radnym powiatu wielickiego, został też wiceprzewodniczącym rady powiatu. Na polityczne salony przebił się, gdy poprowadził pamiętną konwencję PiS, na której Andrzej Duda został przedstawiony jako kandydat tej partii na prezydenta. Później Bochenek uczestniczył w kampanii Andrzeja Dudy, prowadząc jego konwencje i wieczory wyborcze. W styczniu 2016 r. został rzecznikiem rządu Beaty Szydło, funkcję tę pełnił do grudnia 2017 r. W międzyczasie stracił mandat radnego, bo regularnie nie pojawiał się na sesjach rady powiatu. Wystartował jednak ponownie w wyborach samorządowych w 2018 r. i uzyskał mandat radnego sejmiku małopolskiego. Został także jego przewodniczącym. Kilka miesięcy później, w marcu 2019 r., został – jak pisaliśmy – dyrektorem Działu Marketingu w PGNiG. Pensje na podobnych stanowiskach w tej spółce wynoszą około 30 tys. zł. Jarosław Kaczyński w lipcu 2018 r. deklarował, że osoby, które pracują w spółkach Skarbu Państwa nie będą mogły startować z list PiS w wyborach samorządowych. Najwidoczniej zasada ta nie dotyczyła wyborów parlamentarnych, bo Bochenek – mimo dyrektorskiej funkcji – został ""jedynką"" swojej partii w Chrzanowie i zdobył mandat. Zobacz również: Znamy skład nowego rządu. Są nowe nazwiska  – Pan poseł Bochenek rozważył wszystkie racje i zdecydował, że zrezygnuje z pracy w państwowej spółce. Ja to oceniam pozytywnie – mówi Onetowi wicerzecznik PiS oraz nowy poseł tej partii Radosław Fogiel. – Muszę jednak podkreślić, że nie widziałbym niczego złego, gdyby pozostał w PGNiG. Mieliśmy w minionej kadencji przypadki posłów niezawodowych, którzy pracowali w spółkach Skarbu Państwa i byli to posłowie wybrani z różnych list, o ile pamiętam – przekonuje wicerzecznik partii. Gdy zwracamy mu uwagę, że poseł, który jest zatrudniony w spółce Skarbu Państwa może znaleźć się w sytuacji konfliktu interesów, gdy Sejm uchwalać będzie prawo, które wpłynąć może na sytuację danej spółki, Fogiel odpowiada, że taka sytuacja zdarzyć może się każdemu. – Nie widzę tu żadnego zgrzytu, przecież w podobnej sytuacji mogliby być choćby posłowie i praktykujący lekarze lub, dajmy na to, posłowie pracujący w prywatnej firmie produkującej helikoptery. Każdą sytuację można sprowadzić do absurdu – zaznacza. – Na początku kadencji każdy poseł dostaje z Kancelarii Sejmu listę z wykazem funkcji, których nie można łączyć z mandatem posła. I to jest dobry drogowskaz, bo jeśli jakieś stanowisko nie jest na tej liście wymienione, to znaczy, że taka praca w danym miejscu jest dozwolona – kwituje wicerzecznik PiS. Stanowisko dyrektora Działu Marketingu w PGNiG Bochenek objął po Edycie Żyle, bliskiej współpracownicy Zbigniewa Ziobry, której awans latem 2018 r. jako pierwsi opisaliśmy w Onecie. W czasie, gdy Żyła była dyrektorem marketingu w PGNiG, jej dział – wspólnie z działem promocji – zorganizował 30 listopada 2018 r. sławną Barbórkę w Rzeszowie, gdzie po mszy i uroczystościach, podczas części przeznaczonej na zabawę, pojawił się... tancerz erotyczny. Żyła odeszła z PGNiG w lutym 2019 r. W marcu próbowaliśmy ustalić w państwowej spółce, na jakiej zasadzie zakończono z nią współpracę oraz czy otrzymała odprawę i w jakiej wysokości. Zgodnie z prawem pracy, jako osobie zatrudnionej na czas krótszy niż dwa lata, przysługiwała jej odprawa w wysokości miesięcznego wynagrodzenia. Dział prasowy PGNiG odmówił odpowiedzi na wszystkie nasze pytania, zasłaniając się... RODO.",Rafał Bochenek,
https://wiadomosci.onet.pl/kraj/senator-po-robert-dowhan-kuszony-przez-pis-nie-wybieram-sie-do-ministerstwa/lwb4ym8,PiS kusiło senatora PO. Robert Dowhan: nie wybieram się do żadnego ministerstwa,"Senator PO Robert Dowhan, którego PiS miał kusić teką ministra sportu, zapewnił, że nie wybiera się do żadnego ministerstwa. ""Moje poglądy są stałe"" - napisał w oświadczeniu. Głos w sprawie zabrał również Grzegorz Schetyna. - Finał propozycji korupcji politycznej wobec senatorów-elektów Koalicji Obywatelskiej jest absolutnie negatywny - powiedział w sobotę w Gliwicach.","Jak ustalili dziennikarze Onetu PiS miałoby kusić senatora PO Roberta Dowhana stanowiskiem ministra sportu. To dlatego premier prezentując w piątek skład rządu nie podał obsady tego resortu; przejście Dowhana do obozu rządzącego zwiększyłoby szansę PiS na odebranie Senatu opozycji. W tej sprawie oświadczenie wydał Robert Dowhan. ""Zapewniam, że nie wybieram się do żadnego ministerstwa, przynajmniej nie w tej kadencji. Moje poglądy polityczne są stałe, a tak duże poparcie mojej osoby w tych i poprzednich wyborach są dla mnie oznaką wielkiego zaufania. I ja państwa nie zawiodę"" - napisał na Facebooku. Dowhan skomentował sprawę w rozmowie z ""Gazetą Wyborczą"". - Proszę we mnie w żadnym wypadku nie wątpić - stwierdził. - Ludzie z PiS sondowali, a ja odmawiałem. Gdybym przyjął propozycję, to musiałbym potem chodzić w worku pokutnym po ulicach. Pewnie, że bycie ministrem sportu byłoby ukoronowaniem mojej kariery. Ale nie będę ministrem, na pewno nie w tej kadencji - powiedział. - Rzeczywiście, mówią korytarze Sejmu i Senatu w Warszawie, że taka propozycja miała miejsce, że była dedykowana senatorowi Koalicji Obywatelskiej i że w grę wchodziło ministerstwo sportu. Ja wiem, jaki jest finał tych propozycji, czy tych rozmów – on jest absolutnie negatywny - podkreślił w sobotę Schetyna. - Twardo powtarzam: nie będzie żadnej korupcji politycznej, nie będzie żadnego powtórzenia przypadku radnego Kałuży; państwo wiecie, w jaki sposób kończą się takie propozycje i ich przyjmowanie - zaznaczył. Przewodniczący Platformy Obywatelskiej nawiązał w ten sposób do ubiegłorocznej decyzji radnego woj. śląskiego Wojciecha Kałuży, który choć w wyborach samorządowych startował z listy KO, po nich zdecydował o poparciu PiS, umożliwiając tej partii samodzielne rządy w regionie i zostając następnie wicemarszałkiem województwa. Schetyna ocenił, że jeśli podobnie, jak w tamtym przypadku, kierowane są propozycje do przedstawicieli opozycji i nie odbywa się to publicznie – to jest to korupcja polityczna. - Jeżeli premier Morawiecki zwróciłby się do polityka, posła, senatora, polityka Platformy Obywatelskiej mówiąc, że jest świetnym kandydatem na ministra, wicepremiera, a jego głos nie wpływałby na większość w Senacie to uważam, że byłaby to propozycja merytoryczna. Natomiast jeżeli ktoś robi to po cichu, a wiemy jaki jest kontekst, i ukrywa tę propozycję – to jest to korupcja polityczna -stwierdził przewodniczący PO. - Będę zawsze naznaczał te osoby, które się tego dopuszczają, nawet jeżeli będą, a może przede wszystkim jeżeli są urzędnikami państwowymi. To jest polityczna hańba - uznał. Dopytywany o pewność liderów KO, co do pozostania po stronie opozycji wszystkich senatorów-elektów, na których głosy opozycja liczy, Schetyna odpowiedział, że to kwestie: przyzwoitości, charakteru, podmiotowości i szacunku dla głosu wyborców tych, którzy zostali wybrani. - Ja nie zwracam się do posłów PiS, Porozumienia czy Solidarnej Polski, ja im niczego nie proponuję. Nie proponuję senatorom partii rządzącej apanaży, a mógłbym to robić: powiedzieć, że dostaną komisje czy stanowiska wicemarszałków Senatu i będą w większości senackiej. Nie robię tego, bo to jest właśnie różnica między Platformą Obywatelską, a PiS-em, że dla nich korupcja polityczna jest czymś normalnym, a dla mnie czymś obrzydliwym - mówił lider PO. - To, co jest najważniejsze i to, co udało się zbudować w porozumieniu senackim, to jest to, że uszanowaliśmy werdykt wyborczy. A werdykt wyborczy jest bardzo prosty: 51 mandatów dla opozycji; 49 dla partii rządzących. Tego będziemy się trzymać i zrobimy wszystko, aby tak się stało - zapewnił Schetyna. Wcześniej w sobotę w rozmowie z RM FM szef rządowego Centrum Analiz Strategicznych prof. Waldemar Paruch pytany, czy to, że nie ogłoszono w piątek nazwiska przyszłego ministra sportu, to może ""jakaś forma kuszenia kogoś z opozycji"" i czy resort może trafić do któregoś z senatorów, którzy zdobyli mandat jako kandydaci opozycji, odpowiedział: ""Nie jest to wykluczone. PiS będzie poszukiwało rozwiązania w Senacie"". Źródło: PAP, ""Gazeta Wyborcza""",Robert Dowhan,
https://wiadomosci.onet.pl/tylko-w-onecie/stanowisko-w-rzadzie-dla-senatora-po-roberta-dowhana-trwa-kuszenie/rnnh8wt,"Wiemy, jak PiS chce odbić Senat z rąk opozycji. ""Trwa kuszenie Roberta na ministra""",PiS kusi senatora PO Roberta Dowhana stanowiskiem ministra sportu — ustalił Onet. Dlatego właśnie premier prezentując w piątek skład rządu nie podał obsady tego jedynego resortu. Przeciągnięcie Dowhana dałoby PiS-owi szansę na odbicie Senatu z rąk opozycji.,"To był jeden z najbardziej zaskakujących momentów piątkowej konferencji Mateusza Morawieckiego. Premier przedstawił nazwiska wszystkich ministrów poza jednym — ministrem sportu. Morawiecki tłumaczył enigmatycznie: — Ministerstwo Sportu to jest jedyne ministerstwo, którego szefa, ze względów osobistych, jeszcze dzisiaj nie mogę ujawnić. Każdy ma prawo do podejmowania decyzji w pewnych uzgodnieniach. Morawiecki nie zaprezentował nazwiska ministra sportu, bo PiS liczy na to, że resortem tym pokieruje senator PO Robert Dowhan. Rządowa oferta miałaby go skłonić do zmiany politycznych barw, co zwiększyłoby szansę PiS na przejęcie władzy w Senacie. Po wyborach okazało się, że PiS może stracić kontrolę nad Senatem, bo arytmetyczną większość ma opozycja. Senatorowie PO, PSL i SLD zajmują w sumie 48 foteli, ale przy wsparciu trzech kojarzonych z Platformą senatorów niezależnych opozycja ma 51 na 100 senatorów. Wystarczyłoby jednak, by PiS przeciągnęło na swą stronę dwóch senatorów, by sytuacja diametralnie się zmieniła — to obóz władzy zachowałby kontrolę nad Senatem. Kuszonych było wielu senatorów, w tym kandydat opozycji na marszałka Senatu Tomasz Grodzki. Wszyscy odmówili. Dziś wśród senatorów opozycji największe wątpliwości budzi Robert Dowhan. Jest senatorem PO od 2011 r., wcześniej był radnym tej partii w Zielonej Górze. Od lat jest biznesmenem i działaczem sportowym. Skończył Akademię Wychowania Fizycznego, był członkiem zarządu klubu żużlowego Falubaz Zielona Góra. Ponieważ do władz PO dotarły pogłoski o jego kontaktach z PiS, w piątek kilku liderów partii prowadziło z nim rozmowy. — Przyznał, że dostał ofertę kierowania ministerstwem sportu. Opowiadał, że politycy PiS raz go kuszą, a innym razem wywierają na niego presję — opowiada Onetowi jeden z liderów PO. — Ale jednocześnie zapewnił nas, że jest całkowicie lojalny i że zmiana barw oznaczałaby infamię dla niego i jego rodziny. — Rozmawialiśmy z nim wczoraj wielokrotnie. Twierdził, że absolutnie nie jest taką propozycją zainteresowany — mówi Onetowi polityk PO, która dobrze zna Roberta Dowhana. - Przekonywał o swojej lojalności, ale będziemy go nakłaniać, żeby publicznie się od tych plotek odciął, bo to najbardziej szkodzi jemu samemu. — Jesteśmy go pewni — przekonuje nas poseł z otoczenia Grzegorza Schetyny. Ale opozycyjni senatorowie z innych partii aż tak przekonani o lojalności Dowhana nie są. — To, że PiS nie podał nazwiska ministra sportu, jest ewidentnie sygnałem dla Dowhana, że na niego czekają. On jest niepewny. Gdyby jasno odmówił, to by na niego nie czekali. Wiemy, że trwa kuszenie Roberta — mówi Onetowi senator opozycyjny spoza Platformy.",Senator PO Robert Dowhan,
https://wiadomosci.onet.pl/kraj/sklad-rzadu-morawieckiego-waldemar-paruch-o-stanowisku-ministra-sportu/krjbegz,Stanowisko ministra sportu dla senatora? Waldemar Paruch: nie jest to wykluczone,"Choć Mateusz Morawiecki przedstawił wczoraj skład rządu, nadal nie poznaliśmy nazwiska nowego ministra sportu. - To kwestia porozumienia między małymi koalicjantami a Prawem i Sprawiedliwością - powiedział dziś w RMF FM Waldemar Paruch. Szef Centrum Analiz Strategicznych Kancelarii Prezesa Rady Ministrów dopytywany, czy tekę ministra sportu może objąć senator opozycji, odpowiedział: nie jest to wykluczone.","- Ministerstwo Sportu to jest jedyne ministerstwo, które jeszcze nazwijmy to ze względów osobistych, każdy ma prawo do podejmowania pewnych decyzji w pewnych uzgodnieniach. Jeszcze dzisiaj tego szefa resortu nie mogę tutaj ujawnić - przyznał premier Mateusz Morawiecki, ogłaszając nazwiska pozostałych ministrów podczas konferencji prasowej. Dziś o kwestię stanowiska ministra sportu dopytywany był Waldemar Paruch. Dopytywany nie wykluczył, że funkcję tę obejmie senator z opozycji. Paruch dodał, że PiS wciąż nie jest pogodzony z ewentualną utratą Senatu. - Jest wielkie niebezpieczeństwo, że opozycja będzie starała się z Senatu, przede wszystkim kancelarii Senatu, uczynić instrument utrudniający rządzenie - mówił w RMF FM. - Będziemy wszyscy oczekiwali tego głosowania nad marszałkiem Senatu, bo może być niespodzianka. To wcale nie musi być tak, jak obliczył sobie Grzegorz Schetyna - podkreślił. PiS po wyborach samorządowych nie ma większości w Senacie. Partia Jarosława Kaczyńskiego do Senatu wprowadziła 48 senatorów. Natomiast PO ma ich 43, PSL - 3, SLD - 2. Czterech senatorów jest niezależnych, jednak trzech z nich sympatyzuje z opozycją. Waldemar Paruch stwierdził także, że nadciągają lata ekonomicznie trudniejsze, dlatego potrzebne jest stanowisko jakie obejmie Jacek Sasin. - Potrzebujemy synergii między spółkami Skarbu Państwa po to, by spełnić obietnice wyborcze, bo nadciągają lata ekonomicznie trudniejsze - mówił. Politolog zapewnił jednak, że programy socjalne zostaną utrzymane. - Natomiast potrzebne są następne bodźce rozwojowe, żeby utrzymać wzrost PKB na poziomie 4 proc. - podkreślił. - Musi to być rząd przebudowy, ponieważ filozofia ""ciepłej wody"" jest kompletnie nieefektywna. PiS jest partią, od której Polacy oczekują zmian - mówił Paruch. Źródło: RMF FM",Waldemar Paruch,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/h6tvmp1,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"W pierwszych dniach stycznia 1241 roku oddział tajemniczych wojowników zjawił się na terenie Polski. Mieli płaskie nosy, małe oczy, odstające kości policzkowe i słaby zarost. Chroniły ich pancerze składające się z klejonych pasów skóry oraz żelazne lub stalowe hełmy. Gdyby zaryzykować i przyjrzeć im się z bliska, można byłoby dostrzec ich broń: lekko zakrzywione miecze, włócznie z hakiem służącym do zrzucania nieprzyjaciela z konia, solidne łuki i kołczany pełne strzał. Zobacz cały materiał - Powrót do wyższego wieku emerytalnego jest obecnie nierealny. Zresztą nawet gdyby go podniesiono do poziomu 67 lat dla mężczyzn i kobiet, to i tak nie zlikwidowałoby to dziury w systemie emerytalnym. Rozwiązaniem jest posiadanie jak największej liczby dzieci, ale na zwiększenie płodności młodego pokolenia też bym raczej nie liczył - mówi w rozmowie z Business Insider Polska Robert Gwiazdowski, członek Rady Nadzorczej ZUS. W jego ocenie, pozostaje podwyższanie wieku emerytalnego i/lub manipulowanie algorytmem wyliczania emerytur, tak by je obniżyć osobom obecnie przechodzącym na emerytury. Składki, które dziś płacimy teoretycznie na nasze emerytury, idą na bieżące wypłaty. Na nasze świadczenia będą płacić nasze dzieci. Tyle że tych brakuje. Zobacz cały materiał Wszy, pot, odór niemytych ciał… Dla niejednej Polki wojenny brud był kwintesencją upodlenia. A walka o własną godność i o zachowanie przynajmniej pozorów higieny przyjmowała niezwykle dramatyczny obrót. Zobacz cały materiał - Chcę jak najszybszego procesu, by poddać się karze, za to, że nie zarabiam. Wytrzymałem trzy lata małżeństwa, to wytrzymam więzienie - wyznaje Faktowi Kazimierz Marcinkiewicz. Prokuratura Okręgowa w Warszawie skierowała do Sądu Rejonowego dla m.st. Warszawy akt oskarżenia przeciwko byłemu premierowi w związku z uchylaniem się od płacenia alimentów. Zobacz cały materiał W listopadzie ubiegłego roku Polacy zdecydowali, komu powierzyć władzę w samorządach. Najbardziej rozgrzewały pojedynki o stanowiska burmistrzów i prezydentów miast - w wielu miejscach wyborcze rozgrywki toczyły się także w drugiej turze. Jak przez pierwszy rok radzili sobie wybrani prezydenci? Sprawdziliśmy i oceniliśmy w skali od jeden do sześć. Zobacz cały materiał W Polsce latami spadała liczba połączeń i komfort jazdy, godziny odjazdów nikomu nie pasowały i w końcu wkurzeni ludzie przesiadali się z pociągów i autobusów do samochodów. Nie stać cię na samochód? To masz problem, coś z tobą nie tak – mówi Olga Gitkiewicz w rozmowie z Onetem. Zobacz cały materiał Oficer kontrwywiadu wojskowego musi wiedzieć, o czym rozmawiają żołnierze, znać ich język i zwyczaje. Powinien być wsparciem dla dowódcy, jeśli zachodzi taka potrzeba – mówi Kafir, były oficer kontrwywiadu wojskowego. Niedawno na rynku ukazała się książka Kafira i Łukasza Maziewskiego, dziennikarza „Faktu”: „Hajlajf. Czysta prawda o brudnej służbie”. Zobacz cały materiał - Na misji zdarzali się ludzie, którzy byli niezrównoważeni psychicznie. Mieliśmy np. żołnierza, który jak pełnił wartę na wieży, to lubił sobie przeładować broń i celować do oficerów. No, a że ja byłem dowódcą posterunku, to do mnie celował najczęściej – mówi dr Maciej Milczanowski, oficer Wojska Polskiego w stanie spoczynku. W rozmowie z Mateuszem Baczyńskim opowiada o kulisach misji na Wzgórzach Golan i w Iraku, a także o patologiach dławiących polskie wojsko. Zobacz cały materiał Raiffeisen Bank poinformował Justynę i Kamila Dziubaków, że w przypadku unieważnienia umowy zażąda od nich ok. 800 tys. zł za bezumowne korzystanie przez 11 lat z kapitału. Ponadto zagroził im pozbawieniem mieszkania - informuje serwis prawo.pl. Zobacz cały materiał",,
https://wiadomosci.onet.pl/kraj/zmiany-w-rzadzie-budka-rozwiazanie-resortu-energii-to-absolutna-kleska-morawieckiego/nvbfnrx,Zmiany w rządzie. Budka: rozwiązanie resortu energii to absolutna klęska Morawieckiego,"Tworząc Ministerstwo Energii zapewniano nas, że to będzie bardzo ważne ministerstwo z punktu widzenia interesów Polaków. To okazało się absolutną klęską premiera Morawieckiego. Grożą nam olbrzymie, kilkudziesięcioprocentowe wzrosty cen energii i nagle okazuje się, że z rządu znika osoba odpowiedzialna za to. To jest szczyt hipokryzji - skomentował wiceszef PO Borys Budka.","Polityk wyraził też pogląd, że odtworzenie resortu sprawującego nadzór nad państwowymi spółkami jest szkodliwe dla funkcjonowania państwa. - To ministerstwo będzie pasem transmisyjnym kolejnych PiS-iewiczów do spółek skarbu państwa. Będzie to w rękach jednego zaufanego człowieka z Nowogrodzkiej - dodał Budka. Za ""kompromitującą"" wiceszef Platformy uznał zapowiedź podzielenia obecnego Ministerstwa Środowiska na dwa resorty - środowiska (jego szefem ma zostać Michał Woś, dotychczasowy sekretarz stanu w KPRM odpowiedzialny za pomoc humanitarną) i resort odpowiedzialny m.in. za klimat (pokieruje nim dotychczasowy wiceminister środowiska Michał Kurtyka). W ocenie Budki decyzję o podziale MŚ podjęto tylko po to, żeby zrealizować uzgodnienia koalicyjne między PiS i Sprawiedliwą Polską Zbigniewa Ziobry. - Pan Woś miał dostać jakieś ministerstwo, więc wymyślono mu kawałek ministerstwa środowiska. Pan Woś najpierw był wiceministrem sprawiedliwości, potem był ministrem od pomocy humanitarnej, a nagle teraz staje się specjalistą od spraw środowiska. Aż boję się o to środowisko - ironizował wiceszef PO. Odnosząc się do ogłoszonej decyzji o przeniesieniu z MSZ do KPRM spraw związanych z Unią Europejską, Budka wyraził pogląd, że samo przesunięcie kompetencji bez zmiany polityki w stosunku do Brukseli nic dobrego nie przyniesie. - W obszarze współpracy w Unii Europejskiej te ostatnie cztery lata to był obraz wielkiej kompromitacji i skłócania nas w Europie - dodał.",Borys Budka,
https://wiadomosci.onet.pl/tylko-w-onecie/nowy-rzad-pis-analiza-andrzeja-stankiewicza/4z5detk,Rząd z drugiego rzędu [ANALIZA],"Przedstawiając nowych ministrów, premier nie zaskoczył ani nazwiskami, ani strukturą gabinetu. Trudno uznać drugi rząd Mateusza Morawieckiego za nowe otwarcie.","Ogłoszony w piątek skład nowego rządu PiS jest zachowawczy. Choć politycy obozu władzy przez ostatnie snuli opowieści o wielkich zmianach wśród ministrów, to ostatecznie zmiany są niemal niezauważane. Bardzo awansowała minister przedsiębiorczości Jadwiga Emilewicz, która pokieruje resortem rozwoju. W roszadach resortów z ""rozwojem"" w szyldzie można już się pogubić. Ministerstwo Rozwoju kierowane przez ówczesnego wicepremiera Morawieckiego działało w rządzie Beaty Szydło. Gdy Morawiecki został premierem, podzielił resort na dwie części między swych wiceministrów. Jerzy Kwieciński został szefem Ministerstwa Inwestycji i Rozwoju, zaś Emilewicz — Ministerstwa Przedsiębiorczości i Technologii. Teraz Emilewicz znów ma wskrzesić Ministerstwo Rozwoju, a Morawiecki dołożył jej z jednej strony budownictwo, a z drugiej... turystykę. Resort środowiska zostanie podzielony, bo wyłączone z niego zostaną kwestie dotyczące klimatu i emisji dwutlenku węgla. Choć pojawiał się — logiczny — pomysł połączenia klimatu z energią, to tak się nie stanie. Co prawda rozwiązane zostanie nadzorujące firmy energetyczne i górnicze Ministerstwo Energii, ale jego kompetencje — wedle słów premiera — przejmie reaktywowane ministerstwo skarbu, którym pokieruje Jacek Sasin. To drugi wygrany w tym nowym rozdaniu. Dostanie gigantyczną władzę nad podziałem posad w państwowych spółkach. O ile Emilewicz została wzmocniona kompetencyjnie, to Sasin — politycznie. Inna rzecz, że przywracając ministerstwo nadzorujące spółki państwowe, PiS przyznaje się do błędu. Wszak w pierwszych latach rządów PiS prezes Jarosław Kaczyński kazał zlikwidować Ministerstwo Skarbu Państwa, uznając, że taki scentralizowany nadzór nad państwowym mieniem jest nieskuteczny. Dziś widać, że nieskuteczny był wprowadzony przez PiS model przydzielenia spółek państwowych ministrom resortowym. Zdecydowana większość ministrów pozostaje na swych stanowiskach. To efekt ostrych negocjacji między PiS a koalicjantami — przebudowa rządu była ryzykowna dla wszystkich stron. Partia Jarosława Gowina będzie miała jak dotąd dwóch ministrów (Gowin – nauka, Emilewicz – rozwój). Delikatnie wzmocnił się Zbigniew Ziobro, który przed wyborami był jedynym resortowym ministrem Solidarnej Polski. Teraz dodatkowo jego pupil Michał Woś dostał — osłabiony przez podział — resort środowiska. Odejścia także nie są spektakularne. Tekę ministra środowiska traci Henryk Kowalczyk, człowiek Beaty Szydło. To osłabienie byłej premier, z drugiej jednak strony Szydło gra z Ziobrą, więc resort środowiska został w rodzinie. Wraz z likwidacją resortu energii odchodzi Krzysztof Tchórzewski — od dłuższego czasu spekuluje się, że trafi do władz jednej ze spółek państwowych. Niespodzianką jest odejście Kwiecińskiego, wieloletniego współpracownika Morawieckiego — ostatnio poza swym Ministerstwem Inwestycji, kierował także resortem finansów po Marianie Banasiu. W jego przypadku spekulacje dotyczą wyjazdu na zagraniczną posadę. Z jednej strony Morawiecki traci bliskiego współpracownika, z drugiej — zastąpi go inny człowiek premiera Tadeusz Kościński, od niedawna wiceszef resortu. Będzie nowa minister rodziny, posłanka PiS Marlena Maląg, a także nowy minister od klimatu — Michał Kurtyka, wcześniej wiceminister środowiska. Wszystko to awanse ludzi z drugiego szeregu, wskazujące na kadrowe kłopoty PiS. Mimo wielu prób, obóz władzy nie był w stanie znaleźć chętnego do objęcia MSZ. Dlatego ministrem pozostaje Jacek Czaputowicz, który nie ma żadnego zaplecza w PiS, ale jest znajomym premiera. Pozostawienie słabego politycznie Czaputowicza wymusiło zmiany w strukturze rządu — polityka europejska zostanie przeniesiona z MSZ do Kancelarii Premiera. Ministrem europejskim pozostanie — po tej przeprowadzce — Konrad Szymański, przez całą minioną kadencję starający się łagodzić napięcia w relacjach z UE, zwłaszcza w sprawie zmian w sądach.",Jarosław Kaczyński i Mateusz Morawiecki ogłaszają skład przyszłego rządu,
https://wiadomosci.onet.pl/kraj/nowy-rzad-mateusza-morawieckiego-fala-komentarzy/bp10hsz,Nowy skład rządu Morawieckiego. Fala komentarzy,"Mateusz Morawiecki ogłosił skład swojego rządu. Pojawiło się w nim kilku nowych ministrów, są także nowe resorty. Przedstawiamy komentarze polityków, dziennikarzy i publicystów. Duże emocje wzbudza nowe stanowisko dla Jacka Sasina. Dziennikarka ""Gazety Wyborczej"" zauważa, że wśród nowo powołanych ministrów są tylko dwie kobiety.","- Chcemy kontynuować wszystkie nasze zapowiedzi, programy. W duchu wiarygodności będziemy realizowali to, co zapowiedzieliśmy. Jestem przekonany, że będzie to bardzo sprawna, dobra drużyna, która będzie współpracowała ze sobą dla realizacji celów - dodał Mateusz Morawiecki na wspólnej konferencji z prezesem PiS Jarosławem Kaczyńskim. Nowym ministrem finansów będzie Tadeusz Kościński. Ministerstwem ds. zasobów naturalnych pokieruje Michał Woś. Na czele nowego Ministerstwa ds. klimatycznych stanie Michał Kurtyka. Marlena Maląg pokieruje Ministerstwem rodziny, pracy i polityki społecznej. Oznacza to, że z pracą w rządzie żegna się Jerzy Kwieciński (finanse), Henryk Kowalczyk (środowisko), Krzysztof Tchórzewski (energia) i Bożena Borys-Szopa (rodzina, praca i polityka społeczna).  Jacek Sasin obejmie tekę w nowym ministerstwie sprawującym nadzór nad Spółkami Skarbu Państwa. W ten sposób odbiera dużą część kompetencji likwidowanego resortu skarbu. Dotychczasowa minister przedsiębiorczości i technologii Jadwiga Emilewicz obejmie także kontrolę nad resortem inwestycji i rozwoju. Małgorzata Jarosińska-Jedynak zostanie ministrem ds. zarządzania funduszami. Te działy znajdowały się pod kontrolą Jerzego Kwiecińskiego. W czasie konferencji nie poznaliśmy nazwiska nowego ministra sportu. - Jeszcze dzisiaj tego szefa resortu nie mogę tutaj ujawnić - przyznał premier powołując się na ""względy osobiste"" potencjalnego kandydata. Dotychczas resortem kierował Witold Bańka, który został szefem Światowej Agencji Antydopingowej. Nowy rząd Mateusza Morawieckiego to ewolucja czy rewolucja? Sprawę na gorąco komentowali dziennikarze, publicyści i politycy. ""Ciekawa zmiana w rządzie z punktu widzenia UE - pion europejski przeniesiony z MSZ do KPRM, na jego czele Konrad Szymański - już jako Minister ds. Europejskich, a nie wicemister spraw zagranicznych"" - odnotowuje Maciej Sokołowski z TVN24. ""Zaskoczenie"" - tak zmianę w resorcie finansów opisuje Piotr Skwirowski z ""Rzeczpospolitej"". Tadeusz Kościński był do tej pory wiceministrem. W przeszłości pracował w banku BZ WBK, którego prezesem był Mateusz Morawiecki. Minister Finansów, Inwestycji i Rozwoju Jerzy Kwieciński pogratulował Małgorzacie Jarosińskiej-Jedynak. Nowa minister obejmie część jego dotychczasowych kompetencji. ""Najważniejsza zmiana w rządzie to odebranie przywileju obsadzania spółek SP przez premiera i ministrów. Ten przywilej wędruje teraz na Nowogrodzką"" - uważa Agnieszka Burzyńska z ""Faktu"". Jacek Sasin obejmie resort nadzoru właścicielskiego, który bardzo przypomina zlikwidowane w 2016 r. Ministerstwo Skarbu. ""Po 3 latach przyznali mi rację"" - uważa Włodzimierz Karpiński. Polityk PO stał na czele ministerstwa w latach 2013-2015. Na małą liczbę kobiet w gabinecie zwróciła uwagę Sylwia Czubkowska z ""Gazety Wyborczej"". Agnieszka Dziemianowicz-Bąk z Lewicy uważa, że nowy rząd to ciąg dalszy m.in. ""cenzurowania kultury"" i ""centralizacji nauki"". Krzysztof Gawkowski z Wiosny przekonuje: ""Mateusz Morawiecki wykonuje wolę Prezesa i uśmiecha się w grze, w której ktoś inny rozdaje karty!"".",Mateusz Morawiecki,
https://wiadomosci.onet.pl/kraj/nowy-rzad-pis-lista-nowych-ministrow-kto-w-rzadzie-morawieckiego/3n26eq0,Znamy skład nowego rządu. Mateusz Morawiecki podał nazwiska ministrów,"- Jestem przekonany, że będzie to bardzo sprawna, dobra drużyna - powiedział premier Morawiecki. Niespodzianką jest to, że nie ujawnił jeszcze nazwiska nowego ministra sportu. Rząd będzie liczył 20 resortów. Powstaną nowe ministerstwa m.in. resort nadzoru właścicielskiego i resort klimatu.","Około godziny 19 zakończyły się obrady Komitetu Politycznego Prawa i Sprawiedliwości. - Skład rządu, który został przedstawiony przez pana premiera został po dyskusji zaakceptowany - powiedział Kaczyński. - Chcemy kontynuować wszystkie nasze zapowiedzi, programy. W duchu wiarygodności będziemy realizowali to, co zapowiedzieliśmy. Jestem przekonany, że będzie to bardzo sprawna, dobra drużyna, która będzie współpracowała ze sobą dla realizacji celów - dodał Mateusz Morawiecki.",Morawiecki przedstawił nowy rząd PiS. Lista nowych ministrów,
https://wiadomosci.onet.pl/kraj/nowy-rzad-pis-mateusz-morawiecki-o-zmianach-relacja/be3qen8,Nowy rząd Mateusza Morawieckiego. Fala komentarzy [RELACJA],"- Polacy po raz drugi powierzyli nam rządy. Będziemy w pełni realizowali to, co zapowiedzieliśmy wcześniej - powiedział premier Mateusz Morawiecki podczas konferencji prasowej dotyczącej składu nowego rządu. Znamy już nazwiska ministrów. - Rząd ma charakter kontynuacyjny. To kontynuacja dobrej zmiany - powiedział prezes PiS Jarosław Kaczyński. Są nowe twarze i nowe resorty, co wywołało liczne komentarze. Zapraszamy do obserwowania relacji!",,Mateusz Morawiecki,
https://wiadomosci.onet.pl/kraj/morawiecki-i-ziobro-maja-stracic-wplywy-w-spolkach-skarbu-panstwa/19bmgwj,PiS chce ograniczyć wpływy Morawieckiego i Ziobry w spółkach Skarbu Państwa,"W PiS od wyborów dużo mówi się o ograniczaniu wpływów Mateusza Morawieckiego - informuje ""Rzeczpospolita"". Według dziennika, w spółkach Skarbu Państwa może dojść do zwolnienia ludzi powiązanych z premierem, ale też z ministrem sprawiedliwości Zbigniewem Ziobro.","Zbigniew Jagiełło od dziesięciu lat stoi na czele państwowego giganta PKO BP. Wkrótce może jednak pożegnać się ze stanowiskiem prezesa. Jego odwołanie będzie konsekwencją powołania ministerstwa zajmującego się Skarbem Państwa. Będzie być może nosić nową nazwę Ministerstwo Zasobów Narodowych, i pokieruje nim obecny wicepremier Jacek Sasin z PiS. Morawiecki jest w świetnych relacjach w Jagiełłą, które korzeniami sięgają PRL. Wówczas przyszły prezes PKO BP działał z Kornelem Morawieckim, ojcem późniejszego premiera, w Solidarności Walczącej. Jagiełło nie jest jedynym przyjacielem Morawieckiego, który może pożegnać się ze stanowiskiem. Rozważana jest też dymisja Pawła Borysa kierującego Polskim Funduszem Rozwoju. W partii od wyborów dużo jednak mówi się o ograniczaniu wpływów premiera Morawieckiego. Mają o tym świadczyć m.in. słabe miejsca dla jego ludzi na listach PiS. – W kierownictwie partii widać zaskakującą dbałość o to, by premier nie zbudował sobie zbyt dużego zaplecza – powiedział ""Rzeczpospolitej"" jeden z polityków PiS. Jednak reaktywacja Ministerstwa Skarbu może też mieć skutek pod postacią dymisji szefów spółek związanych z Solidarną Polską Zbigniewa Ziobry: Michała Krupińskiego i Pawła Surówki. Pierwszy, nazywany ""złotym dzieckiem PiS"", od 2017 r. kieruje Bankiem Pekao. W tym samym roku Surówka został prezesem PZU. – Odwołanie prezesów popieranych przez Ziobrę ma odbyć się na zasadzie symetrii względem Morawieckiego. Celem jest też zastopowanie sporów o nadzór nad spółkami – dodał wpływowy polityk PiS. – Jest zgoda co do tego, że szefami największych spółek powinny być osoby łatwo sterowalne. Dotąd Morawiecki sięgał chętnie po ludzi z biznesu, niedoświadczonych politycznie. To ma się już skończyć – powiedział jeden z polityków PiS. Źródło: Rzeczpospolita",Mateusz Morawiecki i Zbigniew Ziobro,
https://wiadomosci.onet.pl/kraj/nowa-kadencja-sejmu-elzbieta-witek-z-pis-bedzie-kandydatka-na-marszalka-sejmu/xvx94le,Elżbieta Witek kandydatką na marszałka Sejmu nowej kadencji,"Dotychczasowa marszałek Sejmu potwierdziła dziś, że będzie kandydatką do ponownego objęcia tej funkcji. 12 listopada zbierze się klub PiS, który wybierze swe władze i zarekomenduje kandydatów do Prezydium Sejmu.","O wolę pozostania na fotelu marszałka Sejmu, dziennikarze zapytali Elżbietę Witek na Wiejskiej. Sejm zbiera się na inauguracyjnym posiedzeniu 12 listopada. Tego dnia po raz pierwszy obradować ma też Senat. - Tak. To już zostało wcześniej ogłoszone. Na tym klubie, który będzie we wtorek przed posiedzeniem Sejmu, też to będzie jeszcze oficjalnie potwierdzone - w ten sposób Witek odpowiedziała na pytanie czy będzie kandydatką na marszałka IX kadencji. Poinformowała również, że na posiedzeniu klubu Prawa i Sprawiedliwości 12 listopada wybrane zostaną władze klubu, m.in. jego przewodniczący i wiceprzewodniczący oraz rekomendowani zostaną kandydaci do Prezydium Sejmu.. Dopytywana, czy na stanowiskach wicemarszałków pozostaną Ryszard Terlecki i Małgorzata Gosiewska, odparła: ""Tego nie wiem, dzisiaj mamy Komitet Polityczny, więc takie ostateczne decyzje związane z delegowaniem naszych kandydatów do poszczególnych gremiów jeszcze są przed nami"". Dodała, że po zakończeniu obrad władz Prawa i Sprawiedliwości spodziewane jest oświadczenie rzecznika PiS. Na dziś zaplanowane jest posiedzenie Komitetu Politycznego PiS. Po jego zakończeniu zostanie ogłoszona struktura oraz skład nowego rządu premiera Mateusza Morawieckiego.",Elżbieta Witek,
https://wiadomosci.onet.pl/kraj/nowy-rzad-sklad-zostanie-ogloszony-po-komitecie-politycznym-pis/nlfnhjw,"Wiemy, kiedy poznamy skład nowego rządu","Po zakończeniu piątkowego posiedzenia Komitetu Politycznego Prawa i Sprawiedliwości zostanie ogłoszona struktura oraz skład nowego rządu Mateusza Morawieckiego – poinformował rzecznik rządu Piotr Müller. Jak dodał, ogłoszenie kandydatów na ministrów odbędzie się wieczorem w siedzibie PiS na ul. Nowogrodzkiej.","Komitet Polityczny PiS zbierze się przy ul. Nowogrodzkiej w piątek po południu, a jednym z tematów ma być obsada stanowisk w nowym rządzie Zjednoczonej Prawicy. W minionym tygodniu odbyło się kierownictwo Zjednoczonej Prawicy, w której skład poza Prawem i Sprawiedliwością wchodzą Solidarna Polska i Porozumienie. Wicerzecznik PiS Radosław Fogiel informował wówczas, że podczas spotkania ustalono strukturę przyszłego rządu oraz potwierdzono rekomendację Mateusza Morawieckiego jako kandydata na premiera. Jak mówił jeden z polityków biorących udział w tym spotkaniu, struktura nowego rządu ma się zmienić. - Kompetencje niektórych resortów zostaną podzielone. W innych przypadkach nastąpi połączenie - mówił polityk. Jedną ze zmian w strukturze rządu ma być powołanie ministerstwa nadzorującego spółki Skarbu Państwa. Mówił o tym kilka dni temu w mediach m.in. wicepremier Jacek Sasin. - Wszystko wskazuje na to, że ministerstwo będzie (...) takie, które będzie skupiać również nadzór nad spółkami Skarbu Państwa - powiedział Sasin w TVP. Marszałek Senatu Stanisław Karczewski pytany niedawno w TVN24, jaka będzie struktura nowego rządu, odparł, że będzie ona ""nieznacznie zmieniona i usprawniona"". Dopytywany, czy można powiedzieć, że ""będzie ministerstwo skarbu i Jacek Sasin stanie na jego czele"", Karczewski odpowiedział: ""To możemy dzisiaj powiedzieć"". Wybory parlamentarne, które odbyły się 13 października, wygrało Prawo i Sprawiedliwość, na które głosowało 43,59 proc. wyborców. Drugie miejsce zajęła Koalicja Obywatelska z wynikiem 27,40 proc, a dalsze: SLD (12,56 proc. głosów), PSL (8,55 proc.) i Konfederacja (6,81 proc.). PiS będzie w najbliższej kadencji Sejmu dysponować 235 mandatami, KO - 134, SLD - 49, PSL - 30, a Konfederacja - 11. W Senacie Prawo i Sprawiedliwość uzyskało 48 mandatów, Koalicja Obywatelska – 43 mandaty. Natomiast KW Polskie Stronnictwo Ludowe – trzy, a KW Sojusz Lewicy Demokratycznej – dwa. W Senacie zasiądą także Lidia Staroń (Komitet Wyborczy Wyborców Lidia Staroń – Zawsze po stronie ludzi) oraz Wadim Tyszkiewicz (Komitet Wyborczy Wyborców Wadim Tyszkiewicz), Krzysztof Kwiatkowski (Komitet Wyborczy Wyborców Krzysztofa Kwiatkowskiego) oraz Stanisław Gawłowski (Komitet Wyborczy Wyborców Demokracja Obywatelska). Trzej ostatni są kojarzeni z opozycją, co powoduje, że wszystkie ugrupowania opozycyjne razem dysponują w Senacie większością 51 senatorów.",Mateusz Morawiecki,
https://wiadomosci.onet.pl/kraj/adam-hofman-pis-owi-przydalby-sie-wrog/35qhtby,Adam Hofman: PiS-owi przydałby się wróg,"– Trzeba zrobić zmiany konieczne, bo Polska ich po prostu potrzebuje, i trzeba zrobić zmiany, rzeczy, dzięki którym się wygra wybory. Wróg by się przydał, a nie ma. Tusk zrejterował i co? Nie ma wroga - powiedział w Radiu ZET były rzecznik PiS Adam Hofman.","– Bardzo duży jest problem, że jednak nie ma kogoś, kto byłby uznany w opinii publicznej za kogoś, kto przeszkadza. Orban ma swojego Sorosa – podaje przykład Hofman. Hofman ocenił, że Andrzej Duda nie powinien się cieszyć z decyzji Donalda Tuska. Jak ja bym był na miejscu Andrzeja Dudy, to byłbym niezadowolony, bo Donald Tusk byłby świetnym kontrkandydatem, żeby zmobilizować mój elektorat. Problemem tej kadencji będzie nuda, to znaczy także problemem Andrzeja Dudy będzie nuda. No bo jeśli Andrzej Duda równa się „nuda”, no to nie ma możliwości zmobilizowania elektoratu – ocenił.",,
https://wiadomosci.onet.pl/kraj/stefan-strzalkowski-nie-zyje-posel-pis-mial-62-lata/jfw37x8,Nie żyje poseł PiS Stefan Strzałkowski,Nie żyje Stefan Strzałkowski. Parlamentarzysta z Pomorza Zachodniego zmarł w nocy z czwartku na piątek w szpitalu w Warszawie. Poseł miał 62 lata.,"Stefan Strzałkowski był posłem Prawa i Sprawiedliwości z okręgu koszalińskiego od 2009 r. Wcześniej sprawował urząd starosty białogardzkiego i burmistrza Białogardu. W tegorocznych wyborach parlamentarnych nie uzyskał reelekcji. Stefan Strzałkowski był absolwentem Akademii Wychowania Fizycznego w Poznaniu. W początkach swojej kariery pracował jako nauczyciel, a potem jako dyrektor szkoły. O śmierci Stefana Strzałkowskiego poinformował na Twitterze europoseł PiS z Pomorza Zachodniego Joachim Brudziński. ""Dziś w nocy zmarł nasz serdeczny kolega i przyjaciel Poseł Stefan Strzałkowski. Był wieloletnim Burmistrzem Białogardu, Starostą, Posłem na Sejm, ale przede wszystkim był niezwykle dobrym człowiekiem. Będzie nam Stefciu bardzo Ciebie brakowało. Spoczywaj w pokoju przyjacielu"" - napisał Brudziński. - Nikt nie zrobił dla naszego regionu tyle, co Stefan Strzałkowski. To będzie dla nas trudny okres. Bardzo, bardzo żałuję, bo znałem posła Strzałkowskiego naprawdę dobrze. Potrafił znaleźć wspólny język z każdym - powiedział w rozmowie z ""Głosem Koszalińskim"" Piotr Pakuszto, obecny starosta białogardzki. Źródło: ""Głos Koszaliński""",Stefan Strzałkowski,
https://wiadomosci.onet.pl/kraj/nieoficjalnie-konstanty-radziwill-zostanie-wojewoda-mazowieckim/chejnz1,Nieoficjalnie: Konstanty Radziwiłł zostanie wojewodą mazowieckim,"Były minister zdrowia Konstanty Radziwiłł, obejmie stanowisko wojewody mazowieckiego; zastąpi na tym stanowisku Zdzisława Sipierę – podało Radio Plus powołując się na nieoficjalne informacje.","""Kandydatura byłego ministra zdrowia na stanowisko wojewody mazowieckiego ma akceptację Mateusza Morawieckiego"" – donosi Radio Plus. Dodano, że dotychczasowy wojewoda Zdzisław Sipiera ustąpił, ponieważ został posłem. Prawo nie pozwala na godzenie tych funkcji, więc musiał ustąpić ze stanowiska. Nowego wojewodę powoła wkrótce premier.  Konstanty Radziwiłł jest lekarzem, doktorem nauk medycznych oraz politykiem, związanym z obozem Prawa i Sprawiedliwości. W latach 2001-2010 był prezesem Naczelnej Rady Lekarskiej w Naczelnej Izbie Lekarskiej. W 2015 roku został wybrany na Senatora IX kadencji z ramienia PiS. Od 2015 do 2018 roku pełnił funkcję ministra zdrowia w rządach Beaty Szydło oraz Mateusza Morawieckiego. Od maja 2016 roku jest członkiem Prawa i Sprawiedliwości. 16 listopada 2015 roku Konstanty Radziwiłł został powołany przez prezydenta Andrzeja Dudę na urząd ministra zdrowia w rządzie Beaty Szydło. W maju 2016 roku został ponadto członkiem Prawa i Sprawiedliwości. Po rekonstrukcji rządu objął tę samą tekę w resorcie zdrowia, w gabinecie premiera Mateusza Morawieckiego. Został odwołany ze stanowiska 9 stycznia 2018 roku. W trakcie szefowania w ministerstwie zdrowia Radziwiłł przeprowadził reformę wprowadzającą sieć szpitali i zmiany w POZ (podstawowa opieka zdrowotna). Cieniem na jego kadencji położył się protest i bezskuteczne rozmowy z pikietującymi lekarzami-rezydentami. W maju 2019 roku Konstanty Radziwiłł bez powodzenia ubiegał się o mandat europosła w wyborach do Parlamentu Europejskiego. W celu powetowania sobie tego niepowodzenia, ponownie został kandydatem Prawa i Sprawiedliwości w wyborach parlamentarnych 2019 do Senatu. Warszawski lekarz zdecydował się na start w okręgu nr 41 (Warszawa II), obejmującym powiaty: grodziski, otwocki, piaseczyński oraz pruszkowski. Przegrał jednak z kandydatem opozycji Michałem Kamińskim.",Konstanty Radziwiłł,
https://wiadomosci.onet.pl/kraj/prezydent-lublina-o-obietnicach-pis-jedynym-wyjsciem-dla-samorzadow-bedzie-ciecie/sqcnk3c,Prezydent Lublina o obietnicach PiS: jedynym wyjściem dla samorządów będzie cięcie wydatków [WYWIAD],"Rząd nie chce rozmawiać z przedstawicielami samorządów, a na dodatek kolejne pomysły wyborcze znacznie uszczuplają budżety gmin, powiatów i miast. Ostatni rok dla samorządów był wyjątkowo trudny. - Jeżeli obecna sytuacja finansowa się nie zmieni to jedynym wyjściem dla samorządów będzie cięcie wydatków inwestycyjnych w najbliższych latach - prognozuje Krzysztof Żuk, prezydent Lublina.","W listopadzie ubiegłego roku Polacy zdecydowali, komu powierzyć władzę w samorządach. Tekst powstał w ramach podsumowania dotychczasowych działań nowych władz   *** Sebastian Białach, Onet: Rok temu po raz trzeci mieszkańcy Lublina wybrali pana na urząd prezydenta Lublina. Czy mijający rok był trudny dla lubelskiego samorządu? Krzysztof Żuk, prezydent Lublina: Bardzo trudny, zwłaszcza w wymiarze zarządzania finansami. Po wyborach samorządowych sądziliśmy, że wcześniejsza sytuacja, czyli brak debaty i konkretnych ustaleń w kwestii sytuacji finansowej jednostek samorządu terytorialnego między rządem a samorządem, się zmieni. Niestety, sytuacja ta się utrzymała. Przykładem tego są comiesięczne posiedzenia Komisji Wspólnej Rządu i Samorządu, na których nie udało nam się rozstrzygnąć najistotniejszych, z punktu widzenia samorządu, kwestii. Najważniejszą sprawą jest wspomniana wyżej sytuacja finansowa jednostek samorządu terytorialnego. Ten rok pokazał wyraźnie, że jeśli nowy rząd nie wróci do rozmów z samorządami w sprawie rekompensaty utraconych dochodów głównie w wyniku reformy PIT, to do zmiany są przyjęte wcześniej wieloletnie prognozy finansowe i wieloletnie plany inwestycyjne. Według wyliczeń, z powodu reformy PIT, Lublin ma stracić w przyszłym roku ok. 65 mln zł.  Tak, ale to nie wszystko, ponieważ, poza ww. 65 mln zł, z tytułu innych regulacji prawnych możemy stracić kolejne 30-40 mln zł. Szacujemy, że dla budżetów samorządów ubytek rocznych dochodów z PIT stanowić będzie ponad 7,2 mld zł. Jeśli samorządy stracą te dochody, to trzeba dodatkowo wziąć pod uwagę, że rosnące wydatki bieżące związane głównie z kosztami wynagrodzeń oraz zakupu usług i materiałów nie będą pokryte wzrostem dochodów samorządów z PIT, o których mówi rząd. Wyraźnie pokazuje to raport przygotowany przez Związek Miast Polskich. Wzrost kosztów bieżących w skali 2020 roku w Lublinie szacujemy np. na ok. 5 proc. (tj. ok. 100 mln zł) przy faktycznym braku wzrostu dochodów bieżących. To zatem rok trudny, bo istnieje ryzyko destabilizacji finansowej samorządów. Drugim istotnym problemem jest niedoszacowanie subwencji oświatowej. O jakiej kwocie mówimy? To jest w skali roku co najmniej kilka miliardów złotych, których samorządy nie otrzymały. W efekcie dziś dokładamy – poza subwencją – do wydatków oświatowych blisko 50 proc. W Lublinie jest to kwota ok. 180 mln zł. Do tego należy dodać chaos związany z gospodarką odpadami. Nowe regulacje prawne generują wzrost kosztów zagospodarowania odpadów i dodatkowo mogą zaowocować w przyszłym roku karami za niewłaściwie realizowaną segregację. Będzie to dotyczyło wszystkich samorządów.  Wskazać również należy na problem z finansowaniem zadań zleconych, na które nie otrzymujemy wystarczających dotacji. Na ostatnim posiedzeniu Komisji Wspólnej Rządu i Samorządu dowiedzieliśmy się, że nie jest zakładana wyższa dotacja na realizację zadań zleconych w związku ze wzrostem wynagrodzeń pracowników, którzy te zadania w imieniu rządu będą świadczyć. W trudnej sytuacji znajdą się z tego powodu najpierw powiaty, które tych zadań realizują dużo, potem gminy mniejsze, ale również dotknie to dużych miast, takich jak Lublin. Aktualnie trwa planowanie budżetu na przyszły rok. Prezydent Bolesławca Piotr Roman ostatnio ogłosił mieszkańcom, że jest zmuszony przywrócić podatek od lokali mieszkalnych, który zniósł w 2015 roku. Czy mieszkańców Lublina czeka zaciskanie pasa? Można spodziewać się podwyżek? Rozmawiamy o niezbędnych, obligatoryjnych wydatkach budżetowych, które muszą być realizowane. Oprócz tego jest część wydatków o charakterze fakultatywnym, z których zostanie zrealizowanych tyle zadań, na ile pozwoli budżet. I tu jest niewątpliwie kłopot, bo oczekiwania mieszkańców są ogromne. Radni i rady dzielnic zgłosiły nam zadań inwestycyjnych i remontowych na kwotę niemal 700 mln zł. Mówimy tu tylko o jednym 2020 roku. Oczywiście ich realizacja nie jest możliwa. Aktualnie kontynuowanych inwestycji, które muszą być zrealizowane w 2020 roku mamy na ponad 400 mln zł. Nasze możliwości zwiększenia wydatków inwestycyjnych w przyszłym roku, z powodu obcięcia dochodów z PIT i niedoszacowania subwencji oświatowej, są bardzo ograniczone. Do zgłoszonych już zadań będziemy zatem w stanie dołożyć nowych projektów tylko na kilkadziesiąt mln zł.  Wszystkie zadania, które zostały uzgodnione, mają już dokumentację i pozwolenia, muszą czekać na ewentualne zrekompensowanie nam utraconych dochodów z PIT. Te brakujące 65 mln zł i utracone dochody z innych tytułów pozwoliłyby na sfinansowanie najpilniejszych zadań, które możemy i chcemy realizować wspólnie z radami dzielnic. Ważną kwestią będzie również sfinansowanie rozbudowy dwóch szkół, przy Sławinkowskiej i na Felinie, oraz budowa szkoły przy ul. Berylowej. Tu zostało już tylko jedno wyjście – sfinansowanie inwestycji oświatowych kredytem. Jeżeli obecna sytuacja finansowa się nie zmieni to jedynym wyjściem dla samorządów będzie cięcie wydatków inwestycyjnych w najbliższych latach.  Ale obędzie się bez podwyżek? W tym momencie ich nie planujemy. Cena wody i ścieków nie wzrośnie, co wynika z przyjętego przez MPWiK planu. Nie wrośnie również cena biletu komunikacji zbiorowej. Natomiast co roku przez ministra finansów weryfikowany jest o wskaźnik inflacji podatek od nieruchomości i on będzie przedłożony Radzie Miasta w nowej postaci. Uwzględniony zostanie wskaźnik inflacji, która już dziś wynosi ok. 3 proc. Mówimy tu zatem o urealnieniu wpływów z tego podatku, a nie o podwyżkach. * * Wracając do subwencji oświatowej. Przedstawiciele samorządów spotykali się z ministrem edukacji w tej sprawie. Wiceprezydent Lublina Mariusz Banach jeździł do Warszawy i przedstawiał fakty dotyczące brakujących funduszy. Co przedstawiciel rządu na to odpowiedział? Problem jest w tym, że samorządy, które wydatki oświatowe finansują wskazują, że subwencje są niedoszacowane. Nawet posłowie PiS, przy uchwalaniu budżetu na 2019 rok, podkreślali, że subwencja jest za niska i powinna być o kilka miliardów powiększona. Minister odpowiedzialny za oświatę twierdzi natomiast, że nie ma tego problemu. Podczas wspomnianego spotkania wysłuchał naszych argumentów i nie zadeklarował niczego, co byłoby próbą wyjścia z tej sytuacji. Gdyby subwencja pokrywała wszystko to, co powinna, to sytuacja finansowa samorządów byłaby dużo lepsza. Jest jeszcze szansa na dogadanie się w jakiś sposób z rządem? Na dziś nie ma możliwości porozumienia się z ministerstwem, ponieważ nie przyjmuje ono do wiadomości luki, którą wykazał Związek Miast Polskich. W 2018 roku zabrakło blisko 23,5 mld zł na oświatę, tzn. dopłata z własnych środków samorządów stanowiła ponad 50 proc. otrzymanej subwencji szkolnej. W pierwszej kolejności nie poradzą sobie gminy najsłabsze finansowo. W przypadku gmin o większym potencjale trzeba będzie przesuwać środki z inwestycji na oświatę. Pamiętajmy, że w Lublinie nie musielibyśmy wydawać 100 mln zł na nowe szkoły bądź na ich rozbudowę, gdyby nie reforma oświaty, która wygenerowała takie koszty. By nasza sieć szkół była dopasowana do aktualnych potrzeb dzieci i młodzieży, wymaga to poniesienia tych 100 mln zł kosztów i kolejnych 100 mln zł na budowę szkoły na Ponikwodzie oraz rozbudowę szkoły na Wrotkowie. To zatem system naczyń połączonych – jedna decyzja wygenerowała olbrzymie koszty w innym obszarze. Warto przy tym wspomnieć, że Lublin potrzebuje jeszcze pilnych inwestycji na poziomie ok. 2-3 mld zł, dziś poziom ten sięga ok. 1,5 mld zł, ponieważ wykorzystujemy fundusze europejskie. Czyli jeśli w najbliższym czasie nic się nie zmieni, to za dwa lata inwestycje w mieście staną? Kończymy miejskie inwestycje, które realizujemy przy udziale środków europejskich. Nasze spółki zrealizowały też ogrom inwestycji infrastrukturalnych. MPWiK wykorzystał dobrze ten okres – zrealizował i realizuje jeszcze zadania inwestycyjne na blisko 700 mln zł. Podkreślić należy, że obecnie nie będzie już dofinansowania z funduszy europejskich inwestycji wodno-kanalizacyjnych. Gdyby MPWiK nie zrealizował ich wcześniej, to nie udałoby się zabezpieczyć miasta w potrzebną infrastrukturę wodno-kanalizacyjną. To samo dotyczy LPEC i transportu miejskiego, w których inwestycje sięgają już łącznie ponad 1 mld zł. Wykorzystaliśmy zatem swoje ""pięć minut"" na inwestycje rozwojowe w dwóch ostatnich kadencjach.  Widzi pan pole do porozumienia z parlamentarzystami z partii rządzącej, którzy znajdą się w nowym Sejmie? Co miesiąc dyskutujemy o ważnych sprawach podczas spotkań Komisji Wspólnej Rządu i Samorządu. Liczymy na to, że nowy rząd, mając perspektywę czteroletnich rządów zechce rozmawiać o takich rozwiązaniach, które pozwolą nam utrzymać wysokie standardy w realizacji zadań publicznych dla naszych mieszkańców. Takie oczekiwania mieliśmy rok temu, mamy i w tym roku – wspólnie z administracją rządową odpowiadamy bowiem za realizację „powinności” państwa wobec obywateli. Zobaczymy, jak sytuacja będzie wyglądać po powołaniu nowego rządu.",Krzysztof Żuk,
https://wiadomosci.onet.pl/kraj/krystyna-pawlowicz-w-tk-ryszard-czarnecki-komentuje-w-onet-opinie/k1gvk5j,"Ryszard Czarnecki w ""Onet Opinie"": Pawłowicz była poważnym kandydatem do TK cztery lata temu","Ryszard Czarnecki był gościem Agnieszki Burzyńskiej w programie ""Onet Opinie"". Europoseł PiS wypowiedział się na temat kandydatury Krystyny Pawłowicz, Stanisława Piotrowicza i Elżbiety Chojny-Duch na stanowiska sędziów Trybunału Konstytucyjnego. - Pawłowicz nie startowała w wyborach, ponieważ wiedziała, że będzie kandydatką do TK. Takie były ustalenia, według mojej wiedzy – powiedział Czarnecki. - Była też poważnym kandydatem do TK cztery lata temu, ale z pewnych powodów to nie nastąpiło – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/prezes-nik-marian-banas-zwolnil-szesc-osob-izba-wyjasnia-nikt-nie-stracil-pracy/15xbw6d,"Marian Banaś zwolnił kadrę kierowniczą NIK? Izba wyjaśnia: nikt nie stracił pracy, to normalne roszady","Marian Banaś zwolnił dzisiaj cztery osoby, które pełniły obowiązki dyrektora, a także jedną p.o. wicedyrektora oraz p.o. szefa delegatury NIK w Warszawie - informuje Radio ZET. Izba wyjaśnia jednak, że nie są to zwolnienia. - Wszyscy oni pozostają pracownikami NIK, a zatem nikt nie stracił pracy. To normalne roszady - powiedziała Onetowi rzeczniczka NIK Ksenia Maćczak.","W stołecznej delegaturze Izby Andrzeja Panasiuka zastąpił Mieczysław Kosmalski - podaje radio. ""Wcześniej prezes Banaś zmienił dyrektora Biura Organizacyjnego, któremu podlegają kadry. Na stanowisko szefa biura mianował swojego starego znajomego Wojciecha Jadackiego, który pracował w NIK-u, gdy szefem Izby był Lech Kaczyński"" - czytamy na stronie radia. Rzeczniczka NIK Ksenia Maćczak mówi Onetowi, że Banaś odwołał w sumie sześciu p. o. dyrektora i jednego p. o. wicedyrektora. - Wszyscy oni pozostają pracownikami NIK, a zatem nikt nie stracił pracy. Na ich miejsce także jako p. o. przyszli urzędnicy z wewnątrz NIK. Nikt nowy nie został zatrudniony. To normalne roszady - przekonuje. Wydział prasowy Najwyższej Izby Kontroli wystosował też oświadczenie, w którym poinformował, że w NIK nie nastąpiły żadne zwolnienia. ""Nastąpiły natomiast zmiany na stanowiskach pełniących obowiązki dyrektorów i wicedyrektora"" - wyjaśniono. Jak podano, ""w sumie sześciu osobom cofnięto powierzenie obowiązków dyrektora jednostki oraz w jednym przypadku wicedyrektora. Te osoby, które pełniły dotychczas obowiązki dyrektorów i wicedyrektora wróciły na stanowiska zgodne z aktami mianowania"". W komunikacie przekazanym PAP podkreślono, że obsada stanowiska w formie powierzenia obowiązków zawsze ma charakter czasowy. ""Taka niewątpliwie była intencja byłego Prezesa NIK, jak i obecnego"" - napisano. Tymczasem marszałek Sejmu Elżbieta Witek postanowiła, że nie rozpozna wniosku szefa NIK ws. wyboru nowych wiceprezesów. Witek poinformowała o swojej decyzji prezesa NIK, zaznaczając jednocześnie, że wnioski o obsadzenie wakatów powinny zostać skierowane po 12 listopada. ""»Do Marszałek Sejmu trafił wniosek Prezesa NIK ws. powołania dwóch Wiceprezesów. Zgodnie z ustawą... powołanie Wiceprezesów NIK stanowi kompetencję Marszałka... Marszałek podjęła decyzję o pozostawieniu wniosków bez rozpoznania; poinformowała o swojej decyzji Prezesa NIK«"" - przekazała stanowisko CIS Elżbieta Witek. We wrześniu TVN w programie ""Superwizjer"" informował, że Banaś, były minister finansów i szef Służby Celnej, wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny i że wynajem kamienicy o powierzchni 400 m kw. i dwóch mniejszych miał przynosić rocznie 65,7 tys. zł dochodu. ""Superwizjer"" podał, że Banaś zaniżył w oświadczeniach dochody z wynajmu kamienicy, mowa była także o powiązaniach Banasia ze stręczycielami. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. Niedawno informowaliśmy w Onecie, że kamienice przy ul. Krasickiego w Krakowie, których przez lata współwłaścicielem i właścicielem był Marian Banaś, znalazły się na tzw. czarnej liście nieruchomości przygotowanej przez krakowskich urzędników. Kiedy dzisiejszy szef NIK kupował budynek pod numerem 26 (obok tego z hotelem na godziny), mieszkali w nim lokatorzy. W chwili sprzedaży przez Banasia budynku mieszkania były już puste, a część mieszkańców do wyprowadzki zmusiły sądy. Źródło: Radio ZET, Twitter, PAP, Onet",Marian Banaś zwolnił sześć osób z NIK,
https://wiadomosci.onet.pl/kraj/tecza-szatan-i-medale-jak-samorzady-rzadzone-przez-pis-walczyly-z-lgbt/bxpn2vp,"Tęcza, szatan i medale. Jak samorządy rządzone przez PiS walczyły z LGBT","W ostatnich miesiącach wiele samorządów walczyło z LGBT. W wielu miejscach przyjęto w tej sprawie stanowiska, które nie mają żadnej mocy prawnej. Wszystko zaczęło się od przyjęcia przez władze Warszawy karty LGBT+. Prawicowi politycy przekonywali , że należy bronić się przed ""wprowadzeniem rewolucji seksualnej i kulturowej"".","W listopadzie ubiegłego roku Polacy zdecydowali, komu powierzyć władzę w samorządach. Tekst powstał w ramach podsumowania dotychczasowych działań nowych władz   Trudno zliczyć ile dokładnie gmin, powiatów, miast czy samorządów wojewódzkich przyjęło lub próbowało do tej pory podjąć tzw. deklaracje przeciwko LGBT. Jeszcze w październiku ta liczba powoli zbliżała się do okrągłej setki. Praktycznie nie ma tygodnia, byśmy nie słyszeli, że w jakiejś małej gminie czy miasteczku radni postanowili walczyć z ""tęczową ideologią"". Wszystko wskazuje na to, że nowi parlamentarzyści z Konfederacji pójdą o krok dalej, ponieważ już padają zapowiedzi złożenia projektu ustawy ""anty-LGBT"". Jednak najpierw przypomnijmy od czego to wszystko się zaczęło. Samorządów, które wspierają mniejszości seksualne, jest niewiele. Kartę LGBT+ przyjęła dotychczas tylko Warszawa. Warto podkreślić, że jest to deklaracja podjęcia konkretnych działań na rzecz środowiska LGBT. Karta sama w sobie niczego nie wprowadza, nie jest aktem wykonawczym. To od władz miasta zależy, co dalej będą robiły na rzecz mniejszości seksualnych. W karcie zadeklarowano m.in. wprowadzenie edukacji seksualnej do szkół i reaktywację hostelu interwencyjnego. Reporter Onetu Piotr Halicki sprawdził, ile punktów karty zaczęto bądź udało się wprowadzić w życie. Ale to właśnie działania władz Warszawy doprowadziły do masowej walki niektórych samorządów z LGBT. Pierwsze uchwały zaczęły się już pod koniec marca 2019 roku. 26 marca Rada Powiatu w Świdniku przyjęła deklarację ""Powiat Świdnicki wolny od ideologii LGBT"". Za przyjęciem projektu głosowało 15 radnych, głównie kojarzonych z PiS. Jeden radny z PO wstrzymał się od głosu, a dwóch reprezentantów Świdnik Wspólna Sprawa było przeciw. W kolejce zaczęły się ustawić samorządy m.in. z Urzędowa, Ryk i Tarnowa. Zdecydowana większość takich deklaracji była przyjmowana w południowo-wschodniej Polsce. Do jednej z najbardziej kuriozalnych sytuacji doszło podczas posiedzenia sejmiku województwa lubelskiego. Pod koniec kwietnia bieżącego roku radni przez dwie godziny zajmowali się stanowiskiem ws. ideologii LGBT. Jednym z pomysłodawców była poseł PiS Elżbieta Kruk, która w tym czasie prowadziła kampanię do Parlamentu Europejskiego. Nietrudno było zauważyć, że politycy partii rządzącej bardzo chętnie wykorzystywali ten temat w swojej kampanii wyborczej. - Mamy do czynienia z pewną propagandą, próbą wprowadzenia rewolucji seksualnej i kulturowej, która miałaby zmienić wszystko to, co zależy od tradycji i stanowi fundament państwa. Stąd ta inicjatywa, by Lubelszczyzna stała się wolna od tej niezwykle groźnej ideologii – mówił prof. Mieczysław Ryba, wiceprzewodniczący sejmiku województwa lubelskiego. Obecny na sali był również wojewoda lubelski, który tuż przed głosowaniem zabrał głos. Zachęcił do radnych do poparcia stanowiska. W zamian obiecał im… nagrody w postaci medali i dyplomów. Uroczystość została zapowiedziana na Międzynarodowy Dzień Rodziny. Ostatecznie projekt stanowiska przeszedł głosami 24 radnych PiS i PSL. Przedstawiciele Koalicji Obywatelskiej byli przeciw lub nie brali udziału w głosowaniu. Zgodnie ze swoją zapowiedzią Przemysław Czarnek wręczył medale za sprzeciw wobec ""ideologii LGBT, która jest sprzeczna z Konstytucją RP"". Jednocześnie wojewoda lubelski wskazał winnego. - To szatan. Nazywajmy rzeczy po imieniu. Jeśli szatan chce uderzyć w tę wspólnotę, to uderza w rodzinę. Jeśli zniszczy rodzinę, zniszczy naród – mówił Przemysław Czarnek. Wyróżnienia otrzymali samorządowcy z powiatu świdnickiego i gminy Mełgiew, reprezentanci sejmiku woj. lubelskiego, miasta Ostrów Lubelski, powiatu ryckiego, miasta Świdnik, miasta Urzędów, gm. Wilkołaz oraz gm. Zakrzówek. Wiele gmin, powiatów i miast odrzucało projekty deklaracji składane przez radnych Prawa i Sprawiedliwości. Nie oznacza to jednak popierania LGBT. Rada Miasta Lublin nie przyjęła stanowiska w tej sprawie, a mimo to organizatorzy Marszu Równości i tak mieli pod górkę. Podobnie jak w zeszłym roku, prezydent Lublina Krzysztof Żuk zakazał organizacji parady. W swojej decyzji podnosił względy bezpieczeństwa. Wystarczy przypomnieć, że podczas pierwszego Marszu Równości w tym mieście doszło do regularnej bitwy między policją a uczestnikami kontrmanifestacji. Ostatecznie Sąd Apelacyjny wydał prawomocne orzeczenie, które uchyliło decyzję prezydenta Lublina o zakazie. Pochód przeszedł ulicami miasta bez większych zakłóceń. Jeden z organizatorów Marszu Równości w Lublinie zapowiedział, że złoży doniesienie do prokuratury na Krzysztofa Żuka. Tymczasem podobne projekty deklaracji upadały również m.in. w Białymstoku, Rzeszowie, Gnieźnie, Sandomierzu czy powiecie starachowickim. Najbardziej znany w Polsce z działań na rzecz osób LGBT+ jest jednak Poznań, nazywany wręcz ""tęczowym miastem"". To właśnie Jacek Jaśkowiak jako pierwszy urzędujący prezydent polskiego miasta wziął udział w Marszu Równości. Od dwóch lat obejmuje on wydarzenie swoim patronatem. Chociaż jest to powodem wielu krytycznych komentarzy, prezydent nie zamierza rezygnować z takiego wsparcia mniejszości seksualnych. W Poznaniu prężnie działa stowarzyszenie Grupa Stonewall, które organizuje marsze. Od niedawna ma ono swoją siedzibę przy ulicy Zamkowej, a więc w sercu miasta. A na ulicy Półwiejskiej działa specjalny pub prowadzony przez stowarzyszenie. Między innymi w ten sposób Grupa Stonewall zbiera fundusze na swoją działalność. Stowarzyszenie organizuje różne spotkania i warsztaty dla osób ze środowiska LGBT+, a także m.in. dla ich rodziców. Warto też wspomnieć, że miasto miało pełnomocnika ds. przeciwdziałania wykluczeniom, a od kilku miesięcy działa specjalny zespół ekspercki ds. polityki równościowej. Ponadto to w kwietniu prezydent Poznania powołał swoją pełnomocniczkę do spraw polityki równościowej, którą została Stella Gołębiewska, urzędniczka i mediatorka sądowa. Pomimo wielu działań, które są ukłonami w stronę mniejszości seksualnych, miasto nie zamierza przyjmować karty LGBT. Deklarację dla Poznania przygotowało wspomniane wcześniej stowarzyszenia Grupa Stonewall i wystąpiło z apelem do prezydenta o jej przyjęcie. Sprawa w czerwcu została przekazana do zespołu ds. polityki równościowej i.... przepadła. - Poza symbolicznym uczestnictwem prezydenta i symbolicznym objęciem Marszu patronatem, trudno wskazać, żeby miasto zrobiło dla nas coś szczególnego. Dostaliśmy od miasta także dwa granty z wydziału kultury, ale tak jak każda organizacja społeczna, startowaliśmy w konkursach - mówił Onetowi Paweł Skrodzki z Grupy Stonewall, która nie jest zadowolona z takiego obrotu sprawy. Pomimo braku własnej deklaracji, miasto nie boi się inicjatyw bliskich środowisku LGBT+, które wzbudzają kontrowersje. Niedawno prezydent zapowiedział, że w szkołach zostanie wprowadzona edukacja seksualna. Przyjęcie karty LGBT+ w obecnych czasach to wizerunkowy ruch o szczególnym znaczeniu. Mniejszości seksualne są atakowane przez środowiska prawicowe i polityków, w dużej mierze z partii rządzącej.",Parada Równości w Warszawie,
https://wiadomosci.onet.pl/tylko-w-onecie/nowy-rzad-pelen-niespodzianek/xx4ygwn,Nowy rząd pełen niespodzianek,"W obozie władzy trwają ostatnie przymiarki do ogłoszenia składu nowego rządu. A ten może być pełen niespodzianek, gdyż prawdopodobnie zabraknie w nim kilku czołowych polityków. Nowe resorty także mogą być sporym zaskoczeniem.","Najważniejsze decyzje dotyczące kształtu i personaliów nowego rządu Zjednoczonej Prawicy zapadły. Nie były to z pewnością łatwe negocjacje, a wiele kłótni i prób szantażu między największymi koalicjantami Prawa i Sprawiedliwości udało się obozowi rządzącemu ukryć przed mediami za zamkniętymi drzwiami.  Trzeba przyznać, że Zjednoczona Prawica, w której PiS gra pierwsze skrzypce, odrobiła lekcje sprzed czterech lat, gdy media codzienne rozpisywały się nad tym, kto będzie premierem, a karuzela ministerialnych nazwisk kręciła się 24 godziny na dobę. Dziś wszystkie koalicyjne rozmowy odbywają się w zaciszu partyjnych gabinetów, do których media nie mają wstępu. W zasadzie od momentu ogłoszenia oficjalnych wyników wyborów parlamentarnych zarówno Zbigniew Ziobro, jak i Jarosław Gowin podjęli grę z Jarosławem Kaczyńskim, by wykroić dla swoich partii jak największy kawałek tortu przy meblowaniu nowego rządu. Na nic zdały się jednak próby odsunięcia Mateusza Morawieckiego, której podjęli się „ziobryści”, a gra mediami, którym podrzucano „właściwe narracje”, momentami przypominała sceny ze znanego amerykańskiego serialu „House of Cards”. – Nowy rząd mamy właściwie gotowy i jesteśmy przygotowani do rządzenia krajem przez najbliższe cztery lata. Pozostały do ustalenia jedynie szczegóły i kilka kwestii personalnych odnośnie do obsadzenia tek wiceministrów – mówi nieoficjalnie Onetowi jeden z liderów Zjednoczonej Prawicy. I dodaje: – Myślę, że wiele niespodzianek czeka opinię publiczną w najbliższych dniach.  Zdaniem polityków obozu władzy, z którymi w ostatnich dniach rozmawialiśmy, wszelkie nieporozumienia koalicjanci sobie po męsku wyjaśnili, a i tortu władzy przy podziale stanowisk w rządzie starczyło dla wszystkich.  Jak podkreślają, jedno się w ""dobrej zmianie"" na pewno nie zmieniło: wciąż ostateczne zdanie należy do prezesa Jarosława Kaczyńskiego. Najlepiej widać to choćby po ogłoszeniu w ostatnich dniach przez PiS trójki kandydatów na sędziów Trybunału Konstytucyjnego. Obok niewzbudzającej aż tak wielkich emocji Elżbiety Chojny-Duch, są jeszcze Krystyna Pawłowicz i Stanisław Piotrowicz. To wywołało duże zdziwienie nawet obecnego wicepremiera Jarosława Gowina. Przyznał on publicznie, że nikt z PiS nie konsultował z Porozumieniem tych nazwisk, a jego posłowie wkrótce się spotkają, by rozmawiać o tych nominacjach.  Jednak w siedzibie PiS na Nowogrodzkiej nikt nie zamierza na ten temat dyskutować i z żadnej kandydatury, przynajmniej na razie, się wycofywać. – To Prawo i Sprawiedliwość jest największą partią w koalicji rządzącej. W takich sprawach możemy rozmawiać, ale ostatecznie wszyscy niezadowoleni wiedzą, że buzia w ciup i mają głosować tak, jak trzeba – mówi nam ważny polityk z Nowogrodzkiej. Jak wynika z przecieków medialnych, „skonfundowany” tymi decyzjami PiS ma być także prezydent Andrzej Duda, który – jak piszą media – ma podjąć próbę zablokowania wyboru Stanisława Piotrowicza na sędziego TK.  Jednak patrząc na zapisy w konstytucji, to prezydent nie ma aż tak dużej władzy, by to uczynić. Może oczywiście grać na zwłokę i nie odebrać ślubowania od nowo wybranego sędziego Trybunału Konstytucyjnego, co wcześniej już zrobił, ale byłby to ruch bardzo ryzykowny, biorąc pod uwagę nadchodzącą kampanię prezydencką. Nieoficjalnie politycy z bliskiego otoczenia Andrzeja Dudy przyznają w rozmowie z Onetem, że żadnych prób blokowania kandydatów do TK ze strony prezydenta nie będzie. A wszelkie przecieki medialne w tej sprawie są wyssane z palca. – Prezydentowi zależy, aby autorytet osób, które idą do TK, powodował, że autorytet Trybunału także wzrasta. I takie jest stanowisko głowy państwa w tej sprawie – słyszymy. Wersji kształtu struktury nowego rządu było wiele i do momentu ogłoszenia składu nowego gabinetu trudno jednoznacznie przesądzać, jak będzie on ostatecznie wyglądał. Jest jednak niemal pewne, że zmian nie będzie w resortach: obrony, edukacji, spraw wewnętrznych oraz sprawiedliwości. Z kolei z rządem w zasadzie na pewno pożegna się kilku bardzo znanych polityków: kierujący resortem środowiska Henryk Kowalczyk, resortem energii Krzysztof Tchórzewski, czy resortu sportu Witold Bańka, odchodzący ze względu na objęcie funkcji szefa WADA (Światowej Agencji Antydopingowej).  Niewykluczone, że z rządu odejdzie także wicepremier i minister kultury Piotr Gliński. Miał on dostać propozycję objęcia jednej z najważniejszych placówek dyplomatycznych. Choć na Nowogrodzkiej nikt nie chce potwierdzić takiego scenariusza, to w światku dyplomatycznym aż huczy od plotek na ten temat.  Ponadto jeden ze scenariuszy, który jeszcze niedawno leżał na koalicyjnym stole, zakładał zmiany w ministerstwie spraw zagranicznych, w tym wydzielenie obszaru europejskiego do Kancelarii Premiera, a także w resorcie zdrowia oraz w ministerstwie cyfryzacji, które może w ogóle zostać zlikwidowane. W rządzie zastanawiano się też poważnie nad okrojeniem przyszłego ministerstwa środowiska i wyłączenie z niego ministerstwa ds. klimatu. Mówiono także o dużych zmianach strukturalnych dotyczących gospodarczych resortów, w tym finansów, przedsiębiorczości i rozwoju.  W zasadzie pewną zmianą będzie utworzenie nowego resortu, któremu mają podlegać wszystkie najważniejsze spółki skarbu państwa. Na jego czele – jak informowały media – ma stanąć obecny wicepremier Jacek Sasin. Wciąż jednak zagadką jest, jakie konkretnie kompetencje będzie miał ten resort i jaka będzie jego nazwa. Zgodnie z nową umową koalicyjną politycy Solidarnej Polski i Porozumienia mają otrzymać po jednym dodatkowym resorcie. Najczęściej wymienianym do objęcia teki ministra wśród „ziobrystów” jest obecny minister w Kancelarii Premiera Michał Woś, który pełnił swego czasu funkcję czterech pełnomocników w resorcie sprawiedliwości. Bez wątpienia jest to dzisiaj jedna z najbliższych osób z otoczenia Zbigniewa Ziobry, który, jak na 28-latka robi ekspresową polityczną karierę. Solidarnej Polsce kierownictwo PiS zaproponować miało do objęcia resort cyfryzacji, sportu lub środowiska. Oczywiście przy zachowaniu stanowiska ministra sprawiedliwości i prokuratora generalnego przez samego Zbigniewa Ziobrę. Z kolei politycy Porozumienia oprócz resortu nauki, którym dalej ma – według jednego ze scenariuszy – kierować Jarosław Gowin i wzmocnionego ministerstwa dla Jadwigi Emilewicz, mają otrzymać także jeszcze jedną tekę. Na stole leżały jeszcze do niedawna ministerstwo zdrowia oraz spraw zagranicznych.  Prawo i Sprawiedliwość chce, aby skład nowego rządu został ogłoszony najpóźniej we wtorek, 12 listopada, kiedy to po raz pierwszy w tej kadencji zbierze się nowy Sejm i Senat. Jeśli chodzi o Sejm, to problemów z wyborem marszałka, którą ma ponownie zostać Elżbieta Witek, raczej nie będzie. Swoich wicemarszałków mieć będą także kluby opozycyjne.  Z kolei, jeśli chodzi o Senat, dziś sytuacja dla obozu rządzącego wygląda o wiele bardziej skomplikowanie. PiS podejmie próbę przeforsowania, mimo tylko 49 senatorów, Stanisława Karczewskiego na funkcję marszałka. Bez przynajmniej dwóch dodatkowych głosów lub wstrzymania się od głosowania przez któregoś z senatorów opozycyjnych ta sztuka na pewno się nie uda.  Z kolei opozycja do dziś nie przedstawiła wspólnego kandydata na szefa izby wyższej. Mimo to na Nowogrodzkiej nastroje są optymistyczne.  – Prowadzimy rozmowy, polityka jest dynamiczna. Myślę, że będą transfery polityczne, o to zabiegamy – powiedział w czwartek marszałek Senatu Stanisław Karczewski w programie ""Kwadrans polityczny"" w TVP1. Na pytanie, czy będzie ponownie wybrany marszałkiem, odpowiedział: ""Szanse są, pewności nie ma żadnej"". – Stanisław Karczewski chodzi uśmiechnięty, więc my także nie mamy powodu do zmartwień – mówi zaś Onetowi jeden z najbliższych współpracowników prezesa PiS.","Jarosław Gowin, Jarosław Kaczyński i Zbigniew Ziobro",
https://wiadomosci.onet.pl/tylko-w-onecie/pawlowicz-piotrowicz-i-chojna-duch-do-tk-marek-chmaj-ocenia-w-onet-rano/sg687vk,"Marek Chmaj w ""Onet Rano."": decyzja PiS dziwi mnie z kilku względów","Prof. Marek Chmaj był gościem Odety Moro w programie ""Onet Rano."". Specjalista w zakresie prawa konstytucyjnego wypowiedział się na temat kandydatury Krystyny Pawłowicz, Stanisława Piotrowicza i Elżbiety Chojny-Duch na stanowiska sędziów Trybunału Konstytucyjnego. - Decyzja PiS dziwi mnie z kilku względów – stwierdził Chmaj. - Dobrych prawników, którzy mogą kandydować do TK i spełniają warunki jest kilka, albo kilkanaście tysięcy. Czy kandydatury tych trzech osób zostały zaakceptowane przez Porozumienie Jarosława Gowina? Czy to są jego kandydaci? - zastanawiał się gość Odety Moro. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/macierewicz-marszalkiem-seniorem-sejmu-kluzik-rostkowska-komentuje-w-onet-rano/g2cb1xp,"Kluzik-Rostkowska w ""Onet Rano."": Kaczyński postanowił dodać Macierewiczowi trochę godności","Joanna Kluzik-Rostkowska była gościem Odety Moro w programie ""Onet Rano."". Była minister edukacji w rządzie PO-PSL skomentowała decyzję prezydenta Andrzeja Dudy, który do roli marszałka seniora Sejmu wyznaczył Antoniego Macierewicza. - Przez ostatnie lata, Antonii Macierewicz zapisał się w polskiej polityce bardzo źle – oceniła Kluzik-Rostkowska. - Mam przeświadczenie, że pomysł wziął się stąd, że Macierewicz jest tak skompromitowany, że Jarosław Kaczyński postanowił dodać mu trochę godności – stwierdziła. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/pis-szykuje-transfery-polityczne-karczewski-odpowiada/ntb4flk,"Stanisław Karczewski: myślę, że będą transfery polityczne","Prowadzimy rozmowy, polityka jest dynamiczna. Myślę, że będą transfery polityczne, o to zabiegamy - powiedział w czwartek marszałek Senatu Stanisław Karczewski. Na pytanie, czy będzie ponownie wybrany marszałkiem, odpowiedział: ""Szanse są, pewności nie ma żadnej"".","Karczewski, pytany w programie ""Kwadrans polityczny"" w TVP1, czy będzie marszałkiem Senatu kolejnej kadencji, odpowiedział: ""Tego nie wiem. Szanse są, pewności nie ma żadnej"". - Zadecydują senatorowie, my zadecydujemy, bo ja również będę głosował - dodał. - Wiemy, że senatorów z PiS jest najwięcej. Udało nam się wprowadzić 48 senatorów, szkoda, że nie więcej. Mogliśmy więcej, na pewno ten wynik mógłby być lepszy, ale mamy taki, jaki mamy, też bardzo dobry - 48 senatorów. PO ma 43, więc my również wygraliśmy ten wyścig do Senatu, ale nie mamy większości - przypomniał marszałek Senatu. Przyznał, że PiS ""prowadzi rozmowy"". - Byłbym nieuczciwy, gdybym powiedział, że: nie, nie rozmawiamy. Polityka jest dynamiczna - podkreślił Karczewski. Marszałek Senatu nie zdradził z kim są prowadzone rozmowy. ""Rozmawiamy, to jest zupełnie naturalne, że w polityce się rozmawia. Gdyby nie było rozmów, to Bogdan Borusewicz nie przeszedłby od nas do Platformy Obywatelskiej w 2007 r., a tak było, o tym też warto sobie przypomnieć"" - zwrócił uwagę. Zauważył, że ""jest wielu polityków, którzy dokonali tak zwanych transferów politycznych"". ""Ja myślę, że będą transfery polityczne, o to zabiegamy. (...) My rozmawiamy, również rozmawia Platforma Obywatelska"" - dodał Karczewski. W Senacie Prawo i Sprawiedliwość uzyskało 48 mandatów, Koalicja Obywatelska – 43 mandaty, KW Polskie Stronnictwo Ludowe – trzy, a KW Sojusz Lewicy Demokratycznej – dwa. W Senacie zasiądą także Lidia Staroń (Komitet Wyborczy Wyborców Lidia Staroń – Zawsze po stronie ludzi), Wadim Tyszkiewicz (Komitet Wyborczy Wyborców Wadim Tyszkiewicz), Krzysztof Kwiatkowski (Komitet Wyborczy Wyborców Krzysztofa Kwiatkowskiego) oraz Stanisław Gawłowski (Komitet Wyborczy Wyborców Demokracja Obywatelska). Trzej ostatni są kojarzeni z opozycją, co powoduje, że wszystkie ugrupowania opozycyjne razem dysponują w Senacie większością 51 senatorów. Pierwsze posiedzenia Sejmu (IX kadencji) i Senatu - (X kadencji) odbędą się we wtorek 12 listopada.",Stanisław Karczewski,
https://wiadomosci.onet.pl/tylko-w-onecie/joanna-kluzik-rostkowska-w-onet-rano-pis-walczy-o-wszystko/gc235wy,Joanna Kluzik-Rostkowska w „Onet Rano.”: PiS walczy o wszystko,"Joanna Kluzik-Rostkowska była gościem „Onet Rano.”. - PiS nie ma w Sejmie takiej większości, która pozwala odrzucić prezydenckie weto. W tej chwili jest to niezauważalne, bo jest prezydent Duda, który podpisuje wszystko i jest posłuszny PiS-owi – zauważyła polityk.",,,
https://wiadomosci.onet.pl/tylko-w-onecie/prezydent-bydgoszczy-boje-sie-tego-co-zrobil-pis/r612p6v,"Prezydent Bydgoszczy: boję się tego, co zrobił PiS","- Myślę, że 1/4 lub 1/5 samorządów w kraju może mieć wkrótce inwestycje na poziomie zerowym. Może być tak, że Regionalne Izby Obrachunkowe nie będą przyjmowały budżetów i trzeba będzie ustanawiać zarząd komisaryczny w gminach i miastach. Może taki jest plan PiS? - mówi w rozmowie z Onetem Rafał Bruski, prezydent Bydgoszczy.","W listopadzie ubiegłego roku Polacy zdecydowali, komu powierzyć władzę w samorządach. Tekst powstał w ramach podsumowania dotychczasowych działań nowych władz *** Jaki jest pański nastrój po wyborach parlamentarnych? Oczywiście nie można mówić o euforii. Wynik mnie nie zaskoczył. Planem maksimum dla opozycji była większość w Senacie i uzyskanie tylu głosów, żeby PiS potrzebował do rządzenia koalicjanta. Pierwszy z tych celów jest jeszcze realny, drugi nie. Sama kampania mi się nie podobała, bo nie pokazywała, dlaczego Polacy mają wybrać którąś z partii demokratycznych. Nie poruszono tematów, o których PiS nie chciał rozmawiać: stanu służby zdrowia, edukacji, braku zapowiadanych nowych mieszkań czy elektrycznych samochodów. Zamiast tego tematem było LGBT. Natomiast wynik opozycji uważam za dobry, biorąc pod uwagę to, co dzieje się w mediach narodowych. Wzrosło grono posłów niezwiązanych bezpośrednio z Bydgoszczą, a reprezentujących ją w parlamencie. To źle dla Bydgoszczy? Oczywiście im więcej Bydgoszcz ma posłów, tym lepiej. Wiem, że będzie można liczyć m.in. na Jana Szopińskiego, który był dawniej moim zastępcą, czy Pawła Olszewskiego, który w przeszłości był wiceministrem infrastruktury i podjął wiele ważnych decyzji dla Bydgoszczy. Warto mieć swoich ludzi w parlamencie, a zwłaszcza w rządzie. Proszę zauważyć, że Łódź, która miała swojego ministra infrastruktury, będzie miała obwodnicę w standardzie dróg ekspresowych. Pan zaprasza jeszcze posłów na spotkania? Tak. W poprzedniej kadencji zapraszałem ich co kwartał. Potem rozszerzyłem tę formułę i zapraszałem też bydgoskich radnych sejmiku wojewódzkiego oraz senatorów. Informowałem ich o problemach Bydgoszczy i prosiłem, by pomagali nam je rozwiązywać, a także by pomagali szukać szans dla miasta, bo przecież nie o wszystkich potencjalnych możliwościach musiałem wiedzieć. Parlamentarzyści PiS się zjawiali? Byli tylko na pierwszym spotkaniu, kurtuazyjnym. Nigdy żaden z nich nie przyszedł do mnie, żeby powiedzieć ""można coś dobrego wywalczyć dla miasta w takim programie"". Częściej ja zwracam się do nich pisemnie. Preferuję formę pisemną, bo zostawia ślad. *** *** Czy ten miniony rok był dla pana trudniejszy od pozostałych ośmiu na stanowisku prezydenta? Nie, ale myślę, że najgorsze jeszcze przed nami. Kiedy zostałem prezydentem w 2010 r., miasto było w bardzo złej sytuacji finansowej. Roczny zysk wyniósł 11 mln zł. Od tego czasu z roku na rok było lepiej. Zysk w zeszłym roku wyniósł około 250 mln zł. Ten zysk to środki, które możemy zainwestować i wykorzystać jako wkład własny. Wszystko było dobrze do czasu, aż PiS przegrał ubiegłoroczne wybory samorządowe. Wtedy ta partia znalazła świetny sposób, żeby osłabić samorządność poprzez zabranie samorządowcom pieniędzy. Jeśli tak dalej pójdzie, to nasza władza będzie się ograniczała do wydawania praw jazdy, dowodów rejestracyjnych oraz udzielania ślubów. Nie będzie po prostu środków na zmianę otoczenia. Uważam, że to świadoma polityka rządu. Jako finansista przeanalizowałem, że przez ostatnie cztery lata Polacy oddali do dyspozycji rządu o 90 mld zł więcej, natomiast żeby rząd mógł zrekompensować samorządom ubytki w ich budżetach, które wynikają ze zmian wprowadzonych przez PiS, trzeba by było przelać im około 7 mld zł. Czemu rząd nam tych braków nie rekompensuje? Jak Bydgoszcz ucierpi na tych zmianach? Akurat układamy przyszłoroczny budżet i musieliśmy wykreślić niektóre inwestycje, które były wcześniej zaplanowane. W wydatkach bieżących, takich jak oświata czy komunikacja miejska, mamy małe pole do popisu przy cięciach. Musimy więc zabierać z inwestycji. Niezadowolenie z tego powodu odbije się na prezydentach, burmistrzach, wójtach, marszałkach i starostach. Czemu wielu samorządowców wciąż na ten temat milczy? Kilka miesięcy temu zorganizowałem w Bydgoszczy spotkanie na temat finansów dla wszystkich wójtów, burmistrzów i prezydentów z województwa kujawsko-pomorskiego. Wielu z nich nie przyjechało, ponieważ już sam przyjazd mógłby zostać uznany za jakąś manifestację. Nie ma dziś siły, która by wszystkich samorządowców zjednoczyła, żeby podnieśli tę dyskusję do rangi ogólnopolskiej. Myśli pan, że gdyby był jeden, silny głos samorządowców, to PiS dałby się przekonać do zmian? To zależałoby od tego, kto wygrałby przekaz w mediach. Dziś PiS mówi ""ale przecież samorządy przez ostatnie lata miały więcej"". Nie mówi za to, że wszystko dziś kosztuje więcej. Owszem, mieliśmy więcej, ale więcej też wydawaliśmy. A teraz będziemy mieć 100 mln zł mniej w przyszłorocznym budżecie miasta. To będą skutki m.in. podwyższenia pensji minimalnej, podwyżek dla nauczycieli i obniżenia PIT. Rząd liczy się ze Związkiem Miast Polskich? W ogóle się nie liczy. Dzisiaj już w ogóle nie ma dialogu. Komisja Wspólna Rządu i Samorządu Terytorialnego nie istnieje, ponieważ rząd większość ustaw kieruje trybem poselskim, który jest wyłączony z całej ścieżki konsultacji. To już fasadowa instytucja, nikt nikogo nie słucha. Samorządowcy sami często nie chcą zabierać głosu, wolą trzymać się z dala od polityki. Źle świadczy o naszym środowisku, że w takich kwestiach tak wielu z nas milczy, a gdy był plan, żeby przy ograniczaniu nam kadencji do dwóch liczyć również minione kadencje, to samorządowcy się skrzyknęli i licznie ściągnęli do Warszawy, aby protestować. Wtedy walczyli o własne stanowiska, a teraz trzeba walczyć nie o siebie, tylko o samorząd. *** *** Ma pan wrażenie, że rząd, forsując zmiany w samorządach, trochę przedstawia samorządowców od złej strony, podobnie jak robi z sędziami? Niewątpliwie jest taka narracja, choć samorządowcy po części też są temu winni. Jesteśmy świeżo po aferze łapówkarskiej w Warszawie i trzeba uczciwie mówić, że skorumpowane osoby się jeszcze zdarzają i należy to piętnować z całych sił. Trudno mi jednak uwierzyć w historie o klikach i mafiach samorządowych. W dużych miastach nie da się tworzyć takich grup w samorządach. U mnie się nie zdarza, żebym przyjął kogoś do pracy po znajomości, ponieważ wiem, że jeżeli ktoś taki trafia do pracy, to inny musi pracować za niego dwa razy. Boi się pan tych kolejnych czterech lat? Tego, co PiS może jeszcze zrobić z samorządami? Boję się tego, co już zrobił. Każdy będzie radził sobie z tym inaczej. Nasze miasto straci inwestycje, ale jakość życia nie spadnie. Ta zmiana nie odbije się w Bydgoszczy na komunikacji, liczbie przedszkoli czy jakości nauczania. Jest jednak wiele samorządów w gorszej sytuacji finansowej, gdzie nawet bieżące usługi komunalne będą ograniczane. Myślę, że 1/4 lub 1/5 samorządów w kraju może mieć wkrótce inwestycje na poziomie zerowym. Może być tak, że Regionalne Izby Obrachunkowe nie będą przyjmowały budżetów i trzeba będzie ustanawiać zarząd komisaryczny w gminach i miastach. Może taki jest plan PiS? Żałują państwo utraty Camerimage na rzecz Torunia? Czy naszemu miastu stanie się krzywda bez Camerimage? Nie. Będzie bogatsze o 2,5 mln zł, które będzie można wydać na co innego. Postawiłem dyrektorowi tego festiwalu, Markowi Żydowiczowi czysto marketingowe warunki, by przyjeżdżali aktorzy i reżyserzy z najwyższej półki, czyli oscarowi. Wtedy mnie wyśmiewał, że nie rozumiem idei festiwalu operatorów. My wiedzieliśmy, że jeden aktor lub reżyser ściągnie większe zainteresowanie niż operator. Teraz festiwal będzie w Toruniu i będą znani reżyserzy i aktorzy. W tej historii też jest trochę polityki, bo minister Piotr Gliński obiecał Toruniowi centrum filmowe na ten festiwal, a całe przedsięwzięcie mocno wsparła państwowa Energa. Wsparcie festiwalu przez spółkę skarbu państwa jest decyzją polityczną. Wsparcie przez ministra również. Ja z decyzjami politycznymi nie wygram. Kiedy kierowałem do ministra Glińskiego wnioski związane z centrum festiwalowym Camerimage, to odpisał, że obiekty mamy budować sobie sami. Podobnie było np. z muzeum w Toruniu, o które zabiegał ojciec Rydzyk - tam Gliński dał pieniądze na muzeum, a na naszą Akademię Muzyczną już nie dał. Albo z budową przystani naszego klubu Bydgostia, którego sportowcy w czterech ostatnich igrzyskach olimpijskich zdobywali dla Polski medale. Ówczesny minister sportu z rządu PiS uznał, że ta przystań nie może być uznana za inwestycję strategiczną dla polskiego sportu, ale tor wrotkarski w mniejszym mieście już za taką został uznany. Nie pojadę przecież do Warszawy klęczeć przed ministrem, bo mieszkańcy nie tego ode mnie oczekują. (* Anna Pawłowska-Pojawa, Dyr. Centrum Informacyjnego Ministerstwa Kultury i Dziedzictwa Narodowego w przesłanym do nas piśmie informuje, iż już w 2017 roku minister Gliński przekazał prawie 6 mln zł na projekt budowy Akademii) Rząd PiS na pewno nie traktuje poważnie oczekiwań Bydgoszczy i Torunia związanych z budową ekspresówki S10 między tymi miastami. Wierzy pan, że dożyje budowy tej drogi?",Rafał Bruski,
https://wiadomosci.onet.pl/swiat/sueddeutsche-zeitung-o-polsce-panstwo-prawa-w-ruinie-rzad-pokazuje-ue-srodkowy-palec/s762fwx,"""Sueddeutsche Zeitung"" o Polsce: państwo prawa w ruinie, rząd pokazuje UE środkowy palec","Pomimo krytycznych orzeczeń Trybunału Sprawiedliwości UE, rząd w Warszawie zapowiada kontynuację reform sądownictwa, pokazując tym samym Brukseli środkowy palec – pisze ""Sueddeutsche Zeitung"".","""Trybunał Sprawiedliwości UE całkowicie słusznie stanął wczoraj w obronie niezawisłości polskich sędziów"" – pisze Florian Hassel w ""Sueddeutsche Zeitung"" komentując wyrok TSUE. Sędziowie w Luksemburgu orzekli, że Polska złamała prawo unijne w sprawie zasad przechodzenia polskich sędziów w stan spoczynku. ""To nie pierwszy i z pewnością nie ostatni wyrok TSUE piętnujący polską 'reformę sądownictwa' jako zagrożenie, a nawet likwidację państwa prawa"" – uważa autor komentarza. Pomimo tego, rząd w Warszawie kontynuuje reformy. Faktyczny szef rządu Jarosław Kaczyński potwierdził niedawno, że chce zburzyć sądy będące ostatnimi bastionami niezależności – przypomina Hassel. Po wygranych wyborach parlamentarnych Kaczyński „scementował partyjną kontrolę nad będącym zaledwie atrapą Trybunałem Konstytucyjnym” – czytamy w „SZ”. Wkrótce do tego gremium zostanie wysłanych dwoje zauszników Kaczyńskiego, którzy odegrali brzydką rolę w atakach na państwo prawa – służący wszystkim reżimom były prokurator Stanisław Piotrowicz i profesor prawa Krystyna Pawłowicz, która nazwała flagę UE szmatą. „Nominacja obu jest równoznaczna z symbolicznym pokazaniem Unii Europejskiej przez rząd w Warszawie środkowego palca i uzmysławia nam, jak mało obchodzą Warszawę orzeczenia TSUE” – pisze Hassel.  Jak ostrzega w konkluzji, „Kaczyński będzie kontynuował demontaż państwa prawa tak długo, dopóki Unia nie zastosuje jedynej skutecznej broni ze swojego arsenału – zamrożenia lub skreślenia miliardów z (unijnych) funduszy wsparcia”. ",TSUE,
https://wiadomosci.onet.pl/kraj/sn-protest-wyborczy-kw-pis-dot-wyborow-do-senatu-w-koszalinie-pozostawiony-bez/x2yttw6,Sąd Najwyższy odrzucił ostatni protest wyborczy PiS,Pozostawiamy bez dalszego biegu protest KW PiS dot. wyborów do Senatu w Koszalinie - oświadczył rzecznik Sądu Najwyższego Michał Laskowski. Chodzi o protest dot. okręgu 100 w Koszalinie. To tam Stanisław Gawłowski pokonał kandydata PiS zaledwie 320 głosami.,"Pełnomocnik komitetu wyborczego PiS złożył do SN protesty dotyczące w sumie sześciu okręgów: nr 100 (Koszalin), nr 75 (Tychy i Mysłowice), nr 12 (Grudziądz), nr 92 (Gniezno), nr 95 (m.in. powiaty krotoszyński i ostrowski), nr 96 (Kalisz). PiS wnioskował o ponowne przeliczenie głosów, zarzucając niewłaściwe zakwalifikowanie głosów jako nieważne, podczas gdy - zdaniem PiS - powinny były zostać uznane za ważne. W zeszłym tygodniu PKW negatywnie zaopiniowała protest wyborczy PiS dotyczący senackiego okręgu nr 75. PKW uznała, że zarzuty podnoszone w proteście nie dają podstaw do ponownego przeliczenia głosów w tym okręgu i zawnioskowała do Sądu Najwyższego o pozostawienie protestu bez dalszego biegu. Wkrótce więcej informacji. O protestach wyborczych PiS z Krzysztofem Sobolewskim w ""Onet Opinie"" rozmawiał Andrzej Gajcy:",Rzecznik Sądu Najwyższego Michał Laskowski,
https://wiadomosci.onet.pl/kraj/kandydaci-pis-do-tk-michal-dworczyk-komentuje/fml54es,Michał Dworczyk: nie zadrży mi ręka przy głosowaniu za kandydatami PiS do TK,"Michał Dworczyk, będąc gościem RMF FM, był pytany m.in. o przeszłość Stanisława Piotrowicza, który pracował w aparacie sprawiedliwości PRL i był członkiem PZPR. Piotrowicz jest wśród trzech kandydatów PiS do TK - wraz z Krystyną Pawłowicz i Elżbietą Chojną-Duch.","Minister podkreślił, że Piotrowicz jest dobrym kandydatem do Trybunału. - Według mojej wiedzy, nie zrobił niczego takiego, co skreślałoby go z funkcjonowania w życiu publicznym - powiedział. Zapytany, czy nie zadrży mu ręka przy głosowaniu za jego kandydaturą, odpowiedział: ""Zgłosiliśmy trzech dobrych kandydatów jako klub Prawa i Sprawiedliwości. Wszystkie osoby spełniają merytoryczne warunki tego, aby zostać kandydatami"". - Nie zadrży, bo to są dobre kandydatury - dodał. Warzecha: czy zaprzysiężenie Piotrowicza i Pawłowicz przez Dudę w czasie kampanii wyborczej może mu zaszkodzić? [OPINIA] Minister został także zapytany o kandydaturę Krystyny Pawłowicz. W jego przekonaniu jest ona doskonale przygotowana do roli członka TK z uwagi m.in. na bogate doświadczenie. - Jestem przekonany, że będzie bezstronnym sędzią w Trybunale Konstytucyjnym - zaznaczył. Michał Dworczyk zwrócił uwagę, że czym innym jest funkcjonowanie jako polityk, poseł, członek klubu parlamentarnego, a czym innym jako niezależny sędzia w Trybunale Konstytucyjnym. Stanisław Piotrowicz to prokurator, senator VI i VII kadencji oraz poseł PiS VII i VIII kadencji, który w minionej kadencji był szefem sejmowej komisji sprawiedliwości i praw człowieka. Piotrowicz kandydował w ostatnich wyborach parlamentarnych, jednak nie uzyskał mandatu posła. Pracował w aparacie sprawiedliwości PRL i był członkiem PZPR. Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej komisji sprawiedliwości i praw człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w minionych wyborach parlamentarnych. Elżbieta Chojna-Duch to prawniczka, która od 1994 do 1995 i od 2007 do 2010 (z rekomendacji PSL) pełniła funkcję podsekretarza stanu w Ministerstwie Finansów. W latach 2010-2016 była członkinią Rady Polityki Pieniężnej. W latach 2002-2007 wchodziła w skład kolegium Najwyższej Izby Kontroli. Chojna-Duch kilkakrotnie zeznawała jako świadek przed komisją śledczą ds. VAT.",Michał Dworczyk,
https://wiadomosci.onet.pl/tylko-w-onecie/antoni-macierewicz-marszalkiem-seniorem-sejmu-tomasz-siemoniak-komentuje/zv9ldqj,"Tomasz Siemoniak w ""Onet Rano."": Kaczyński testuje lojalność Dudy","Tomasz Siemoniak był gościem Jarosława Kuźniara w ""Onet Rano."". Wiceprzewodniczący Platformy Obywatelskiej skomentował decyzję prezydenta Andrzeja Dudy, który wyznaczył Antoniego Macierewicza do roli marszałka seniora Sejmu. - Macierewicz to nie postać, jak Gargamel, z której można się pośmiać, bo opowiada głupoty. To człowiek, który skrzywdził realnie wiele ludzi w ministerstwie obrony i służbach. Degradował, wyrzucał, obrażał – stwierdził Siemoniak. Chcesz dowiedzieć się więcej? Kliknij tutaj: vod.pl.","- Ci wszyscy ludzie widzą, że skompromitowany nieszczęsną podkomisją smoleńską, ma być marszałkiem-seniorem i uosabiać majestat Rzeczypospolitej – mówił polityk PO. - Nie rozumiem prezydenta Dudy. Zapłaci za to cenę polityczną. Ta sytuacja wygląda na taką, w której prezes Kaczyński testuje lojalność prezydenta Dudy. Pamiętajmy, że kampania wyborcza nawet urzędującego prezydenta wymaga sfinansowania. Prezes ma wszelkie narzędzia, żeby pokazać Dudzie, kto tu rządzi – powiedział Siemoniak.",,
https://wiadomosci.onet.pl/kraj/grobarczyk-o-tym-kiedy-poznamy-sklad-rzadu/ynsne2k,"Marek Gróbarczyk: myślę, że w piątek poznamy skład rządu","Pod koniec tygodnia, prawdopodobnie w piątek, dowiemy się, jaki będzie skład rządu - poinformował dziś w TVP 1 minister gospodarki morskiej i żeglugi śródlądowej Marek Gróbarczyk.","- Myślę, że pod koniec tygodnia dowiemy się, jaki będzie skład rządu. Mamy posiedzenie Komitetu Politycznego, to władze statutowe zatwierdzą wszystkie najważniejsze stanowiska. Myślę, że w piątek będzie już decyzja, która przekażemy - powiedział Gróbarczyk. - Proszę nie wymagać ode mnie, żebym wchodził w rolę premiera. To jest decyzja pana premiera, kogo wyznaczy na ministrów i jeszcze te parę dni musimy poczekać - dodał. Minister zapytany, czy jest gotowy, aby dalej pełnić swoją funkcję, stwierdził, że jest gotowy ""na wszystko"". - Każdy minister dzisiaj musi być gotowy do pełnienia dalszej funkcji i na pewno do tego, żeby podporządkować się woli premiera - powiedział Gróbarczyk.",Marek Gróbarczyk,
https://wiadomosci.onet.pl/kraj/antoni-macierewicz-o-smolensku-nato-funkcji-marszalka-sejmu-i-donaldzie-tusku/9xrq441,"Antoni Macierewicz: nie ma takiego dnia, żebym nie myślał o 10 kwietnia","Mam nadzieję, że szybko zrozumieją, że naród polski jest inny niż przed 2010 rokiem, bo wtedy doszło do prawdziwej przemiany - twierdzi Antoni Macierewicz w TVP Info, opisując w ten sposób środowiska opozycji politycznej.","Donald Tusk poinformował wczoraj, że nie wystartuje w wyborach prezydenckich. - Nie zaskoczyła mnie deklaracja Donalda Tuska. To deklaracja otwarta. Nie wiadomo co znaczy, poza tym, że została wypowiedziana. Przewodniczący przyzwyczaił nas, że ostateczne decyzje podejmuje w trakcie biegu wydarzeń - twierdzi Antoni Macierewicz i podkreśla, że jego zdaniem ""nic nie jest rozstrzygnięte"". Co powiedział przyszłemu marszałkowi seniorowi prezydent Andrzej Duda, kiedy informował Macierewicza o wybraniu go do pełnienia tej funkcji? - Nie jestem upoważniony, bo referować słowa prezydenta. Ale przyjąłem jego decyzję - mówił Macierewicz, deklarując, że poprowadzi obrady Sejmu zgodnie z oczekiwaniami Polaków wyrażonymi podczas wyborów. Antoni Macierewicz podsumował minione wybory parlamentarne. - Większość Polaków głosowała za wartościami narodowymi, niepodległościowymi i chrześcijańskimi. Jeśli zsumuje pan osoby głosujące za wartościami lewicowymi i tych, którzy głosowali za hasłami ""Bóg, Honor i Ojczyzna"", to absolutna większość Polaków wybrała te drugie wartości. Prowadzący program Michał Rachoń zapytał byłego szefa MON o to, dlaczego niektórzy formułują oskarżenia wobec części żołnierzy wyklętych. - Traktuję to jako nerwową reakcję, która jest nowa dla osób ukształtowanych przez PZPR. Dopiero się z nią oswajają. Mam nadzieję, że szybko zrozumieją, że naród polski jest inny niż przed 2010 rokiem, bo wtedy doszło do prawdziwej przemiany - twierdzi Macierewicz. Marszałek senior nadchodzącej kadencji odpowiedział także, dlaczego dopiero teraz w Polsce stacjonują wojska NATO, choć Polska ""jest niepodległa od 1989 roku"". - Rządy, poza rządem Jana Olszewskiego i Jarosława Kaczyńskiego, tego nie chciały - były kontynuacją PRL-u - podkreśla. - Żyjemy dzisiaj, a nie przedwczoraj. Dzisiaj ważne jest, by polskie granice były bezpieczne militarnie i by Polska miała gwarancje sojuszów dających niepodległość. Mam nadzieję, że nigdy nie powtórzy się dramat II wojny światowej. Stacjonowanie wojsk NATO to gwarancja, przynajmniej dopóki sami nie stworzymy swojej siły militarnej. Należy skupiać wysiłek wokół bezpieczeństwa państwa w czasach imperialnych ruchów niektórych państw. (...) Niepodległość jest kluczem do możliwości rozwoju narodu - stwierdza. Macierewicz został zapytany, czy zamierza wspomnieć o katastrofie smoleńskiej podczas przemowy otwierającej kadencję parlamentu. - Nie ma takiego dnia, żebym nie myślał o 10 kwietnia - odpowiada Macierewicz, kończąc rozmowę.",Antoni Macierewicz,
https://wiadomosci.onet.pl/kraj/z-kim-marian-banas-chce-pracowac-w-nik/mdedx4l,Z kim Marian Banaś chce pracować w NIK,"Na biurku marszałek Sejmu Elżbiety Witek leżą wnioski o powołanie na wiceprezesów Najwyższej Izby Kontroli senatora PiS Artura Warzochy i posła PiS Marka Opioły - informuje nieoficjalnie środowa ""Gazeta Wyborcza"".","Według informatora ""Wyborczej"", szef NIK Marian Banaś wystąpił o mianowanie dwóch polityków PiS już pod koniec września, kiedy odwołano trzech jego zastępców, a nowym wiceprezesem została Małgorzata Motylow. Wnioski o powołanie Opioły i Warzochy zostały wtedy wstrzymane. ""Polityk PiS z partyjnej czołówki przekonuje natomiast, że kandydatury pojawiły się dopiero w zeszłym tygodniu"" - pisze dziennik. Afera Mariana Banasia. Prawnicy: szefa NIK można usunąć ""Warzocha nie chce zdradzić, kiedy dostał propozycję. Dodaje, że najpierw musi dojść do pierwszego posiedzenia nowego parlamentu, wyboru Prezydium Sejmu i komisji sejmowych. Z kolei Opioła powtarza: ""Nic mi o tym nie wiadomo"". Zapytaliśmy Kancelarię Sejmu, czy i kiedy takie wnioski wpłynęły. Na razie nie odpowiedziała"" - pisze ""GW"". Zgodnie z prawem marszałek Sejmu powołuje i odwołuje wiceprezesów NIK po zasięgnięciu opinii komisji do spraw kontroli państwowej na wniosek prezesa NIK. Czytaj też: ""Rz"": Byli urzędnicy resortu finansów okradali państwo. Wśród nich współpracownik Mariana Banasia",Marian Banaś,
https://wiadomosci.onet.pl/kraj/plany-pis-na-poczatek-nowej-kadencji/z51rgnf,PiS utrzyma kurs z kampanii,"Powołanie odrębnego ministerstwa zajmującego się klimatem oraz gwarancja świętego spokoju – to plany rządu na start - pisze dziś ""Rzeczpospolita"".","Dzisiejsza ""Rzeczpospolita"", informując o planie obozu rządzącego na początek nowej kadencji, napisała, że możliwe jest, że zostanie powołane odrębne ministerstwo zajmujące się sprawami klimatu, zaś Ministerstwo Środowiska zostanie mocno okrojone. Poszerzony ma za to zostać zakres spraw, którymi ma zajmować się w nowym rządzie minister Jadwiga Emilewicz, obecnie minister przedsiębiorczości i technologii. To będzie jeden z resortów, który przypadnie Porozumieniu. Swoją dodatkową tekę negocjują ziobryści. Pojawiały się informacje, że mają objąć Ministerstwo Cyfryzacji, ale wszystko wskazuje na to, że Solidarna Polska pokieruje innym resortem, najpewniej jednym z tych, które będą mieć nieco okrojone kompetencje. ""Rz"" podaje, że premier Mateusz Morawiecki w swoim exposé ma podtrzymać główne obietnice z kampanii, nawiązać do jej tonu, zwłaszcza hasła, że PiS gwarantuje europejski poziom życia oraz święty spokój. Nie wiadomo, kiedy dokładnie je wygłosi: może się to stać albo krótko po 12 listopada – jeszcze w tym samym tygodniu – albo w następnym. Według ""Rzeczpospolitej"", umiarkowany kurs zapowiedziany przez prezesa PiS Jarosława Kaczyńskiego w trakcie posiedzenia klubu w Ożarowie zostanie utrzymany. ""Decyzje dotyczące nominacji do Trybunału Konstytucyjnego nie sygnalizują systemowej zmiany tego podejścia i nie powinny być tak odczytywane"" – twierdzi cytowany przez gazetę informator z PiS. O tym, że kandydatury nie były konsultowane, mówił lider Porozumienia Jarosław Gowin. Zakłopotany nominacjami - według ""Rz"" - ma być też prezydent Andrzej Duda. Gazeta podaje, że być może jedna z kandydatur zostanie wycofana przez PiS.",PiS,
https://wiadomosci.onet.pl/kraj/piotrowicz-i-pawlowicz-kandydatami-do-tk-bog-wojny-powraca/6q3x7gl,Piotrowicz i Pawłowicz w Trybunale Konstytucyjnym. Bóg wojny powraca,"Propozycje nominatów Zjednoczonej Prawicy do Trybunału Konstytucyjnego trudno zinterpretować inaczej, niż jako prognostyk tego, jak będzie wyglądała ta kadencja. Spełnia się scenariusz, przed którym ostrzegaliśmy proponując niedawno Pakt Demokratyczny – zamiast poszukiwania konsensu i poszerzanie poparcia dla dobrych rządów widzimy raczej zapowiedź zaostrzenia kursu i wzniecania nawet tych wypalonych już konfliktów - Piotr Trudnowski z Klubu Jagiellońskiego.","Poniższy tekst został opublikowany na portalu Klubu Jagiellońskiego. To mało zaskakujące, ale tym niemniej niepokojące – zwłaszcza, że propozycja systemowej zmiany uniemożliwiającej takie kandydatury leżała na stole przez całą mijającą kadencję. Niestety – podobnie jak nasz Pakt Demokratyczny – nie została na poważnie podjęta ani przez PiS, ani przez głównych oponentów tej partii. Sporo napisano w ostatnich dniach na temat tego, że co najmniej do wyborów prezydenckich ze strony obozu rządzącego spodziewać powinniśmy się raczej „kursu na centrum”. Gdy uruchamialiśmy petycję z propozycją ponadpartyjnego Paktu Demokratycznego wychodziliśmy naprzeciw obawom, przede wszystkim własnym, że bardziej prawdopodobny jest inny scenariusz. Szereg przegranych w październikowych wyborach bitew, mimo utrzymania przewagi w wojnie, skłoni raczej lidera Zjednoczonej Prawicy do zaostrzenia kursu. Skoro ten pesymistyczny scenariusz zdaje się dziś przeważać, warto przyjrzeć mu się nieco bliżej. Co sprawiło, że lider Prawa i Sprawiedliwości wygłosił w wieczór wyborczy słynne już „Otrzymaliśmy dużo, ale zasługujemy na więcej”? Przypomnijmy. Partia rządząca, mimo pozyskania ponad dwóch milionów nowych wyborców, utrzymała zaledwie kruchą (235) przewagę sejmową z początku poprzedniej kadencji. Co gorsza (z perspektywy PiS) w nowym klubie dużo szerszą reprezentację mają skrzydła Zjednoczonej Prawicy – umiarkowane, centroprawicowe Porozumienie Jarosława Gowina i konserwatywno-narodowa, coraz wyraźniej alt-rightowa Solidarna Polska Zbigniewa Ziobry. Koalicjanci Jarosława Kaczyńskiego mają więc do powiedzenia o wiele więcej, niż w poprzednich czterech latach – łącznie z tym, że mogą podważać stabilność parlamentarnej większości, o co już w pierwszych dniach po wyborach zaczęto posądzać ministra sprawiedliwości i jego stronników. Druga przyczyna złego nastroju lidera PiS to porażka w konfrontacji z konkurencją. Od dawna – mniej więcej 2007 roku – taktycznym priorytetem Jarosława Kaczyńskiego było niedopuszczenie do powstania konkurencji na prawej flance. Teraz Konfederacja nie tylko zyskała niewielką (11 osób) sejmową reprezentację, ale przede wszystkim osiągnęła w liczbach bezwzględnych bardzo przyzwoite poparcie ponad 1 250 000 głosów, a więc wynik zauważalnie lepszy niż Liga Polskich Rodzin w 2001 i 2005 roku. Do tego dochodzi umocnienie Polskiego Stronnictwa Ludowego – wypchnięcie tej formacji ze sceny politycznej było kolejną taktyczną ambicją PiS. Tymczasem PSL nie tylko odzyskało (niewielką, ale jednak) część poparcia utraconego w ostatnich latach na rzecz PiS na wsi, ale zyskało zupełnie nowych wyborców, co obszernie na naszych łamach analizował kilka dni temu Bartosz Brzyski. W wyborach samorządowych i europejskich politycy PiS wykonali sporo pracy, by ludowców zetrzeć z politycznej powierzchni ziemi – a efekt okazał się odwrotny od zamierzonego. Trzeci powód do niezadowolenia Jarosława Kaczyńskiego to oczywiście Senat. Tutaj raczej przewagę ostatecznie uzyska opozycja, choć nie sposób wykluczyć, że czeka nas w tym spektaklu jeszcze kilka zaskakujących zwrotów akcji. Choć przejęcie Senatu ma dla opozycji wymiar głównie symboliczny (przedłużanie procesu legislacyjnego plus trochę prestiżu i pola do przedstawiania alternatywy dla pomysłów rządzących), to jednak co najmniej na odcinku personalnym – nominacje prezesa NIK, Rzecznika Praw Obywatelskich i kilku innych – z pewnością pokrzyżuje rządzącym część planów. Skoro więc kolejne kampanijne ocieplenie wizerunku, poszerzenie skrzydeł i „zwrot ku centrum” nie przyniosły oczekiwanych rezultatów, a raczej skorelowały się z takim namnożeniem kłopotów – można się było spodziewać, że zgodnie ze swoistym PiS-owskim cyklem koniunkturalnym czeka nas kolejny okres zaostrzania kursu. Tak przynajmniej sugerują ogłoszone dziś nazwiska nowych nominatów PiS do Trybunału Konstytucyjnego: Krystyny Pawłowicz, Stanisława Piotrowicza i Elżbiety Chojnej-Duch. Dla porządku, powiedzmy to sobie wprost. Te nominacje to kpina z „dobrej zmiany”. Stanisław Piotrowicz to nie tylko były członek PZPR i komunistyczny prokurator. To też twarz całego pakietu zmian dokonywanych przez PiS w wymiarze sprawiedliwości, którą… wyborcy PiS ukarali utratą mandatu. Wyborcy nie dali mu reelekcji – w zamian Jarosław Kaczyński zaoferował mu prestiżowe stanowisko. Krystyna Pawłowicz gdy koncentrowała się na pracy na uniwersytecie siała na nim ożywczy ferment. Jakkolwiek karykaturalnie to nie brzmi po minionej kadencji, prezentowała swoisty „patriotyzm konstytucyjny” na wzór amerykańskiej paleo-prawicy, który był dla niej punktem wyjścia do fundamentalnej krytyki III RP jako ignorującej literę i ducha Konstytucji. W polityce zasłynęła niestety głównie nie z akademickiego doświadczenia i intelektualnej odwagi, ale raczej z braku kultury osobistej, przekraczania etyki poselskiej i kuriozalnych hejtów wobec oponentów. Elżbieta Chojna-Duch to była wiceminister finansów w rządzie Donalda Tuska kojarzona z szarą eminencją prawa podatkowego, byłym doradcą ekonomicznym Samoobrony i znanym publicystą-rusofilem Witoldem Modzelewskim, któremu zdarza się brylować w mediach i gremiach eksperckich obozu prawicy. Jej zeznania przed komisja śledczą ws. VAT były chyba najwyrazistszym w toku prac atakiem na Ministerstwo Finansów za rządów PO-PSL, ale w większym stopniu przypominały prywatną wendetę, niż propaństwową samokrytykę. Podsumowując – komunistyczny aparatczyk pozbawiony demokratycznego mandatu, ikona plemiennego zacietrzewienia i „odwrócona” wiceminister finansów z czasów, gdy „mafie VAT-owskie okradały Polaków”. Wszystkie trzy nominacje to karykatura polityki nominacyjnej, której powinniśmy oczekiwać od rządów Zjednoczonej Prawicy. Dlaczego więc Jarosław Kaczyńskie się na nie zdecydował? Bo mógł. Można oczywiście załamywać ręce nad złymi intencjami Prawa i Sprawiedliwości, które ujawniają te nominacje. Cały pakiet kontrowersyjnych zmian wobec sądów i trybunałów sprowadza się w praktyce do zmiany personalnej. Po przedwyborczej „aferze hejterskiej” i dzisiejszych nominacjach trudno uznać, że to zmiana na lepsze. Zmiany systemowe okazały się bądź to kosmetyczne, bądź to nieskuteczne. Postępowania wciąż trwają za długo, Trybunał Konstytucyjny orzeka jeszcze rzadziej i wolniej niż przed zmianami, a zaufanie do sądownictwa in gremio – w efekcie kilku lat konfliktów w Polsce raczej spadło, niż wzrosło. Rezygnacja z prawdziwej reformy i zadowolenie się personaliami przy tak dużych kosztach społecznych całości zmian w tym obszarze to jeden z poważniejszych zarzutów, jakie stawiamy patrząc na bilans minionych czterech lat. Problem w tym, że systemowym wyjściem z zawieruchy trybunalsko-sądowej niespecjalnie ktokolwiek był na poważnie zainteresowany. Już na samym początku sporu, w pierwszych dniach grudnia 2015 roku, jako Klub Jagielloński opublikowaliśmy bardzo ważny artykuł Macieja Pacha. Zawierał propozycję, by sędziowie Trybunału, na wzór niemiecki, wybierani byli kwalifikowaną większością głosów. Chodziło o to, by zwykła sejmowa większość nie mogła dowolnie kształtować składu tak ważnego organu, zwłaszcza wobec jego oczekiwanej niemal z definicji poza- czy ponadpartyjności. „Z burzy wokół Trybunału Konstytucyjnego należy wyciągnąć wniosek systemowy: zmienić sposób dokonywania wyboru sędziów tak, by nie pozwalał on w przyszłości żadnej opcji na próby «politycznego skoku» na Trybunał. (…) Nowelizacja ustawy o Trybunale Konstytucyjnym byłaby symbolem troski o kulturę polityczną i zabezpieczyłaby nas przed kolejnymi, analogicznymi do dzisiejszych, kontrowersjami” – pisał nasz autor. Zaledwie dzień po publikacji nasz postulat trafił do Sejmu. Pierwszy projekt nowelizacji ustawy realizujący nasz postulat przygotował klub Kukiz’15. Za nim poszła niespełna dwa tygodnie później propozycja zmiany Konstytucji w tym samym duchu, którą obok kukizowców poparło kilkudziesięcioro posłów PiS z Joachimem Brudzińskim, Ryszardem Terleckim i… Stanisławem Piotrowiczem na czele! Na początku stycznia 2016 r. poparcie dla tego rozwiązania wyraził wicepremier Jarosław Gowin. Mało? Za koncepcją większości kwalifikowanej jako warunku wyboru sędziego opowiadali się politycy Nowoczesnej. Nasz postulat znalazł się w obywatelskim projekcie ustawy o Trybunale Konstytucyjnym, pod którym zebrano ponad 100 000 podpisów i który trafił do Sejmu minionej kadencji złożony przez… Komitet Obrony Demokracji. Wreszcie – pomysł wybierania sędziów większością kwalifikowaną znalazł się w rekomendacjach Komisji Weneckiej dla Polski, gdy ta zajęła się sporem wokół Trybunału Konstytucyjnego. I co? I, jak to często bywa z dobrymi pomysłami popieranymi ponad podziałami, zupełnie nic. Dziś zwykła większość sejmowa może sobie przegłosować… no właśnie. Teraz, to już chyba dosłownie każdego. Nie bez powodu zacząłem ten tekst od przypomnienia trzech przegranych bitew, które wodza obozu „dobrej zmiany” muszą frustrować mimo „zwycięskiej wojny”. To właśnie myślenie o polityce w kategoriach wojny jest bowiem kluczowym problemem, któremu staramy się przeciwstawiać proponując rozwiązania takie jak wybór sędziów większościami kwalifikowanymi czy Pakt Demokratyczny. Takie instytucjonalne mechanizmy wymuszania konsensu pozwoliłby spojrzeć na politykę przez pryzmat ucierających się wartości i interesów – a nie prymitywnej naparzanki „kto kogo” i „zrobimy to, bo możemy”. Gdy Jarosław Kaczyński w efekcie wspomnianych trzech przegranych bitew ma wiele powodów do niezadowolenia, to szuka powrotu właśnie do tych reguł politycznej gry, które zna najlepiej i w których najlepiej sobie radzi. Do rozpalania konfliktu, zarządzania nim i (czasem) wygaszania go w chwili, gdy osobiście uzna to za stosowne i korzystne. Koniec końców niemal po każdych wyborach – przegranych (2010 r.) czy wygranych (2015 r.) – Kaczyński rezygnował przecież z kampanijnego „kursu na centrum” i wracał do wywoływania na swoich zasadach coraz to nowych wojen. Najpewniej również po tych wyborach czeka nas ten sprawdzony schemat. Nie sposób inaczej zinterpretować odgrzewania przygaszonego już konfliktu wokół Trybunału Konstytucyjnego. Bóg wojny powrócił. „Słychać wycie? Znakomicie!” – tymi słowami oburzenie na nazwiska przyszłych sędziów skomentowała dziś prominentna polityk PiS. Odreagowanie frustracji, docenienie tych najwierniejszych i pozbawionych wątpliwości, stawianie „nowych” i „niesubordynowanych” przed bolesnym i łamiącym kręgosłupy na starcie testem lojalności – tylko tymi wojenno-mafijnymi schematami myślowymi tłumaczyć można dzisiejsze nominacje i, obawiam się, kurs najbliższych miesięcy. „Proste prośby żołnierzy te same są od lat…”. Tyle tylko, że ta wojenna logika w końcu się zemści. Podzielone społeczeństwo, zdewastowane instytucje, kryzys autorytetu klasy politycznej, brak elementarnego zaufania do państwa – ktoś wcześniej czy później zechce to wykorzystać. Wówczas będzie za późno – i na Pakty Demokratyczne, i na konsensualne wybory do konstytucyjnych organów.",Krystyna Pawłowicz i Stanisław Piotrowicz,
https://wiadomosci.onet.pl/tylko-w-onecie/kim-sa-kandydaci-pis-do-tk/13xtp79,Kim są kandydaci PiS do TK?,"Krystyna Pawłowicz, Stanisław Piotrowicz i Elżbieta Chojna-Duch są kandydatami PiS do Trybunału Konstytucyjnego. Trzy miejsca zwolnią się w TK 3 grudnia. Krystyna Pawłowicz jest jedną z bardziej rozpoznawalnych twarzy PiS. Wszystko przez jej kontrowersyjne wypowiedzi. Stanisław Piotrowicz był twarzą zmian w sądownictwie, jakie wprowadził PiS. W przeszłości był PRL-owskim prokuratorem. Z kolei Elżbieta Chojna-Duch podczas przesłuchania przed komisją śledczą ds. VAT zarzuciła PO i PSL tolerowanie gigantycznych wyłudzeń podatkowych. W 2009 r. Chojna-Duch była najbogatszą urzędniczką w ekipie Donalda Tuska.",,,
https://wiadomosci.onet.pl/kraj/macierewicz-i-borys-damiecka-komentuja-wybor-na-marszalka-seniora-sejmu-oraz-senatu/hfnr743,Antoni Macierewicz i Barbara Borys-Damięcka komentują wybór na marszałka seniora Sejmu oraz Senatu,"Antoni Macierewicz powiedział, że przyjmuje decyzję Andrzeja Dudy. Dziś rzecznik prezydenta poinformował, że były szef MON będzie marszałkiem seniorem Sejmu. Pierwsze posiedzenie odbędzie się 12 listopada.","Rzecznik prezydenta Błażej Spychalski poinformował we wtorek, że prezydent Andrzej Duda wyznaczył Antoniego Macierewicza na marszałka seniora Sejmu IX kadencji. Antoni Macierewicz w rozmowie poinformował, że przyjmuje decyzję prezydenta. - Ja oczywiście tę decyzję przyjmuję i będę realizował moje obowiązki zgodnie z moim poczuciem odpowiedzialności za cały wysiłek niepodległościowy Polaków i decyzję narodu polskiego wyrażoną w wyborach, które miały miejsce ostatnio - powiedział. Spychalski we wtorek na briefingu podkreślił, że prezydentowi zależało na tym, żeby marszałkiem seniorem w Sejmie był ktoś, kto ""miał piękną kartę opozycyjną"". Rzecznik prezydenta poinformował też, że pierwsze posiedzenie Sejmu odbędzie się 12 listopada o godz. 12, Senatu - tego dnia o godzinie 16. W przypadku Sejmu pierwsze posiedzenie nowej kadencji otwiera marszałek senior powołany przez prezydenta spośród najstarszych wiekiem posłów; nie musi to być najstarszy poseł. Marszałek senior przeprowadza złożenie ślubowania poselskiego, a także wybór marszałka Sejmu, który następnie obejmuje przewodnictwo obrad. Prezydent Andrzej Duda zdecydował, że marszałkiem seniorem Sejmu będzie Antoni Macierewicz (PiS), a marszałkiem seniorem Senatu Barbara Borys-Damięcka (KO) - poinformował we wtorek rzecznik prezydenta Błażej Spychalski. - Pan prezydent rozmawiał ze mną osobiście i zadał mi pytanie, czy przyjmuję tę funkcję. Potwierdziłam - powiedziała Barbara Borys-Damięcka. Podkreśliła, że ""jest to na pewno zaszczyt, ale także obowiązek, bo zgodnie z regulaminem Senatu marszałkiem seniorem zostaje najstarszy wiekiem senator"". - Ponieważ jestem najstarsza, nie mogę się wyprzeć swojego wieku, i muszę dostosować się do regulaminu. Z tych powodów przyjmuję - dodała. Pytana, czy myśli z obawami o pierwszym posiedzeniu Senatu, gdzie siły PiS i opozycji są wyrównane, Borys-Damięcka zaznaczyła, że ""pierwsze posiedzenie jest zaszczytem dla wszystkich senatorów"". - Myślę, że wszyscy wiążą duże nadzieje z pracami, jakie będziemy podejmować i każdy rozumie, na czym polega godność senatora - zaznaczyła Borys-Damięcka. - Będę się bardzo starała, by pierwsze posiedzenie Senatu było godne i przebiegło w dobrej atmosferze - dodała. ",Antoni Macierewicz,
https://wiadomosci.onet.pl/kraj/antoni-macierewicz-marszalkiem-seniorem-sejmu-fala-komentarzy/x7hvhgq,Antoni Macierewicz marszałkiem seniorem Sejmu. Fala komentarzy,"Antoni Macierewicz będzie marszałkiem seniorem Sejmu. Decyzja Andrzeja Dudy wywołała liczne komentarze. Niektórzy z komentatorów zauważają, że to ""ucięcie spekulacji o poluzowaniu śruby"" i zaprzeczenie walki o centrum. Inni zwracają uwagę, że Macierewicz jest zasłużoną postacią, jak chodzi o działalność opozycyjną w PRL.","- Panu prezydentowi ogromnie zależało na tym, aby dokładnie tak, jak to było w 2015 roku, marszałkiem seniorem w Sejmie był ktoś, kto miał piękną kartą opozycyjną - ktoś, kto szczególnie w tym roku, 30. rocznicy pierwszych częściowo wolnych wyborów do polskiego Sejmu, zasłużył się ogromnie dla państwa polskiego. Stąd decyzja, aby marszałkiem seniorem Sejmu był pan minister Antoni Macierewicz - powiedział Spychalski dziennikarzom w Warszawie. Pierwsze posiedzenie Sejmu rozpocznie się we wtorek, 12 listopada o godz. 12, tego samego dnia o godz. 16 zbierze się na pierwszym posiedzeniu Senat - powiedział rzecznik prezydenta Błażej Spychalski. Zastępca rzecznika PiS Radosław Fogiel podkreślił, że są to decyzje prezydenta, które podjął na podstawie określonych kryteriów. Fogiel przypomniał, że marszałka seniora Sejmu wybiera się spośród najstarszych posłów, a marszałkiem seniorem Senatu zostaje najstarszy senator. - Minister Antoni Macierewicz ma piękną kartę opozycyjną - był założycielem Komitetu Obrony Robotników, to wieloletni parlamentarzysta i osoba gwarantująca, że pierwsze posiedzenie Sejmu zostanie przeprowadzone w sposób sprawny, a to jest właśnie rola marszałka seniora - powiedział zastępca rzecznika PiS. ""Wygląda to tak, jakby obóz władzy chciał na dobry początek przeciąć wszelkie spekulacje o poluzowaniu śruby i ustawić opozycję w roli totalnych kontestatorów"" - tak wybór Antoniego Macierewicza na marszałka seniora Sejmu interpretuje dziennikarz TVN24 Konrad Piasecki. ""Macierewicz wyznaczony Marszałkiem Seniorem Sejmu. To jest ten marsz ku centrum, tak?"" - napisał dziennikarz RMF FM Krzysztof Berenda. ""Macierewicz jako marszałek senior to spodziewany wybór, bo utrwala trend plucia przez PiS przyzwoitości w twarz. Niszczyciel armii i akuszer smoleńskiego tańca na grobach w tej roli to to samo, co prokurator stanu wojennego i hejterka jako sędziowie TK. Triumf złośliwej małości"" - ocenił dziennikarz Przemysław Szubartowicz ""Antoni Macierewicz miał w ostatnich latach różne odloty. Ale historycznie patrząc to zasłużona dla Polski postać. Funkcja marszałka-seniora, w zasadzie w całości symboliczna, wydaje mi się skrojona pod takie osoby"" - stwierdził z kolei dziennikarz ""Dziennika Gazety Prawnej"" Patryk Słowik. ""To jaki kurs obierze PiS pokaża pierwsze 100 dni. A nie kilka decyzji personalnych bez związku z rządem"" - uważa Michał Kolanko z ""Rzeczpospolitej"". ""Tak mi brakowało Antka! I jest. Może na początek posiedzenia powie coś o tym, jak zrobiono zamach. Hel. Sztuczna mgła, magnesy, trotyl na skrzydle czy ogonie i jak dobijano rannych? Panie Marszałku Seniorze! My ciągle czekamy na prawdę i 12.11, 2019 Pan ją ogłosi. Wierzę w Pana"" - napisał na Twitterze Roman Giertych. ""Decyzja PAD by marszałkiem seniorem został A.Macierewicz sporym zaskoczeniem. Wiadomo, że panowie nie przepadają za sobą, a prezydent przyczynił się do dymisji b.szefa MON. Jednak karta opozycjonisty przeważyła nad animozjami. Może to jest czas by upomnieć się o aneks WSI"" - ocenił dziennikarz Onetu Andrzej Gajcy. ""A. Macierewicz jako minister obrony wielokrotnie upokarzał prezydenta @AndrzejDuda. Wyznaczenie Macierewicza na Marszałka Seniora Sejmu przez Prezydenta pokazuje, że „niezłomny” A. Duda jest wyłącznie figurantem i robi to co mu nakazuje PiS. Ktoś się dziwi?"" - pyta polityk KO Dariusz Rosati. ""Wskazanie Macierewicza na marszałka seniora kompromituje prezydenta Dudę. Przecież sam jego metody jako szefa MON nazwał ""ubeckimi"". Prezydent akceptuje tym samym oszustwo ""podkomisji smoleńskiej"", niegodziwości i kłamstwa Macierewicza (mistrale za dolara). Dzieli Polaków. Wstyd!"" - uważa były szef MON za czasów rządu PO-PSL Tomasz Siemoniak. ""Dziwię się tym, którzy dziwią się marszałkiem seniorem Antonim Macierewiczem. Był czwarty na liście pod względem wieku i jako jedyny spełniał kryterium zasług dla odzyskania niepodległości. Pałac komunikował to niemal wprost"" - uważa dziennikerz Marcin Makowski. ""PAD miał szansę na gest dobrej woli w stronę #Konferencja - wskazując na Marszałka Seniora JKM (Janusz Korwin-Mikke - red.), który jak nikt inny na to zasłużył. Ale wolał znów słuchać Nowogrodzkiej. Przy takich działaniach może mu zabraknąć głosów naszych wyborców w drugiej turze. Słaba kalkulacja polityczna"" - stwierdził polityk Konfederacji Jacek Wilk. ""Akurat z punktu widzenia przeszłości - założyciel KOR, działacz opozycji demokratycznej Antoni Macierewicz to nie jest złe wskazania na marszałka seniora"" - zauważa dziennikarz ""Gazety Wyborczej"" Paweł Wroński.",Antoni Macierewicz,
https://wiadomosci.onet.pl/kraj/antoni-macierewicz-marszalkiem-seniorem-sejmu/v5lfqyr,Antoni Macierewicz będzie marszałkiem seniorem Sejmu,"Antoni Macierewicz będzie marszałkiem seniorem podczas pierwszego posiedzenia Sejmu, które odbędzie się 12 listopada - poinformował Błażej Spychalski, rzecznik prezydenta Andrzeja Dudy. Marszałkiem seniorem Senatu będzie Barbara Borys-Damięcka.","- Panu prezydentowi ogromnie zależało na tym, aby dokładnie tak, jak to było w 2015 roku, marszałkiem seniorem w Sejmie był ktoś, kto miał piękną kartą opozycyjną - ktoś, kto szczególnie w tym roku, 30. rocznicy pierwszych częściowo wolnych wyborów do polskiego Sejmu, zasłużył się ogromnie dla państwa polskiego. Stąd decyzja, aby marszałkiem seniorem Sejmu był pan minister Antoni Macierewicz - powiedział Spychalski dziennikarzom w Warszawie. Pierwsze posiedzenie Sejmu rozpocznie się we wtorek, 12 listopada o godz.12, tego samego dnia o godz. 16 zbierze się na pierwszym posiedzeniu Senat - powiedział rzecznik prezydenta Błażej Spychalski. W przypadku Sejmu pierwsze posiedzenie nowej kadencji otwiera marszałek senior powołany przez prezydenta spośród najstarszych wiekiem posłów; nie musi to być najstarszy poseł. Marszałek senior przeprowadza złożenie ślubowania poselskiego, a także wybór marszałka Sejmu, który następnie obejmuje przewodnictwo obrad. Pierwsze posiedzenie Senatu nowej kadencji otwiera prezydent i powołuje na marszałka seniora najstarszego wiekiem senatora. Jeśli nie ma możliwości, by prezydent otworzył posiedzenie, robi to marszałek senior. Marszałek senior odbiera ślubowanie senatorskie i przeprowadza wybór marszałka Senatu, który następnie przejmuje przewodnictwo obrad. Błażej Spychalski został zapytany przez dziennikarzy, czy prezydent Andrzej Duda będzie brał udział w pierwszym posiedzeniu parlamentu. - Oczywiście, pan prezydent będzie brał udział zarówno w pierwszym posiedzeniu Sejmu, jak i w pierwszym posiedzeniu Senatu. Są planowane wystąpienia pana prezydenta zarówno w Sejmie, jak i w Senacie - odpowiedział.",Antoni Macierewicz będzie marszałkiem seniorem Sejmu,
https://wiadomosci.onet.pl/kraj/kontrowersje-wokol-kandydatow-pis-na-sedziow-tk-gowin-komentuje/jf1s03r,Kontrowersje wokół kandydatów PiS na sędziów TK. Gowin: nie byli uzgadniani z Porozumieniem,"Jarosław Gowin w radiowej Jedynce odniósł się do ogłoszonych wczoraj kandydatur PiS do Trybunału Konstytucyjnego: Stanisława Piotrowicza, Krystyny Pawłowicz i Elżbiety Chojny-Duch. Wicepremier i lider Porozumienia Jarosław Gowin stwierdził, że będą wkrótce oceniane w gronie posłów jego partii. - Bez naszych głosów zapewne nie będzie w tym Sejmie większości do powołania tych trzech kandydatur - dodał.","Lider Porozumienia Jarosław Gowin pytany był w radiowej Jedynce o to, co sądzi o tych kandydaturach. - PiS zgłosiło te kandydatury, one nie były uzgadniane z Porozumieniem. Wkrótce posłowie Porozumienia się spotkają. I będziemy rozmawiać z koleżankami i kolegami z PiS - zapowiedział minister nauki. Gowin nie chciał odnieść się do żadnej z tych trzech kandydatur. - Najpierw będziemy je oceniać w gronie Porozumienia. Bez naszych głosów zapewne nie będzie w tym Sejmie większości do powołania tych trzech kandydatur. A potem będziemy rozmawiali z naszymi partnerami z Solidarnej Polski i PiS - zapowiedział. O tę kwestię w Polsat News był też pytany w poniedziałek wiceminister przedsiębiorczości i technologii, wiceprezes Porozumienia Marcin Ociepa. Podkreślił, że kandydatury nie były przedmiotem uzgodnień koalicyjnych. - Ta informacja dla nas jest nową informacją i muszę przyznać, że zaskakującą. Ja nie jestem entuzjastą - mówiąc szczerze - tych kandydatur, natomiast będziemy słuchać argumentów naszego koalicjanta w tej kwestii - powiedział Ociepa. Jak dodał, nie ma zastrzeżeń do kwestii merytorycznych. - Natomiast mówimy też o pewnej warstwie estetyki w polityce i to jest niezwykle istotne. Sędziowie Trybunału Konstytucyjnego to powinny być osoby, które spełniają wszystkie kryteria, włącznie z tymi kwestiami estetyki. Mówiąc wprost, powinniśmy się poważnie zastanowić, jaki sygnał chcemy wysłać do społeczeństwa, mianując takich sędziów, i to będzie przedmiotem naszych rozmów - mówił. 3 grudnia kończy się kadencja trzech sędziów TK wybranych w czasach rządów PO-PSL: Marka Zubika, Piotra Tulei i Stanisława Rymara. Po wyborze trojga nowych sędziów w TK pozostanie dwoje wybranych jeszcze przez Sejm z większością PO-PSL: Leon Kieres (jego kadencja upływa 23 lipca 2021 r.) oraz Małgorzata Pyziak-Szafnicka (jej kadencja upływa 5 stycznia 2020 r.). Stanisław Piotrowicz to prokurator stanu wojennego, senator VI i VII kadencji oraz poseł PiS VII i VIII kadencji, który w minionej kadencji był szefem sejmowej Komisji Sprawiedliwości i Praw Człowieka. Piotrowicz kandydował w ostatnich wyborach parlamentarnych, jednak nie uzyskał mandatu posła. Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej Komisji Sprawiedliwości i Praw Człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w minionych wyborach parlamentarnych.",Jarosław Gowin,
https://wiadomosci.onet.pl/tylko-w-onecie/pawlowicz-i-piotrowicz-kandydatami-pis-do-tk-prof-matczak-komentuje-w-onet-rano/1grl9tz,Pawłowicz i Piotrowicz kandydatami PiS do TK. Prof. Matczak komentuje: to jednowładztwo,"- Trybunał Konstytucyjny ma być recenzentem, przeciwwagą tej władzy. Mówi się, że Trybunał reprezentuje mniejszość. Niestety, ten będzie w dalszym ciągu reprezentował większość – powiedział prof. Marcin Matczak w programie ""Onet Rano."", komentując kandydaturę Krystyny Pawłowicz i Stanisława Piotrowicza na stanowiska sędziów Trybunału Konstytucyjnego. - Jaki jest sens skarżyć ustawę PiS, skoro skargi będą rozpatrywać osoby bezpośrednio związane z tą partą? - zastanawiał się gość Bartosza Węglarczyka. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/prof-marcin-matczak-w-onet-rano-to-jest-wyrazny-sygnal-pogardy-dla-unii-europejskiej/7dc15xe,"Prof. Marcin Matczak w ""Onet Rano."": To jest wyraźny sygnał pogardy dla Unii Europejskiej","Gościem Bartosza Węglarczyka w programie ""Onet Rano."" był prof. Marcin Matczak. Rozmowa dotyczyła ogłoszenia przez PiS kandydatów na sędziów Trybunału Konstytucyjnego. - Zastanawiałem się, czy mogliby być zgłoszeni przez PiS kandydaci, którzy byliby bardziej kontrowersyjni i byłoby bardzo trudno takich znaleźć - stwierdził.",,,
https://wiadomosci.onet.pl/tylko-w-onecie/sierakowski-kosiniak-zagraza-kazdemu-i-dla-kazdej-partii-poza-psl-stanowi-problem/frzz9we,Sierakowski: Kosiniak zagraża każdemu. I dla każdej partii poza PSL stanowi problem [OPINIA],"W niedzielę prawybory w ramach całej opozycji chadeckiej zaproponowała Rada Naczelna PSL. To dla Kosiniaka sposób, by stanąć na czele całej chadecji. Ale czy to możliwe już teraz? Jeśli Kosiniak spieszy się za szybko, to zaszkodzi nie tylko sobie, ale całej opozycji. Bez niego nie da się pokonać Dudy. Dlaczego?","Pierwszy pomysł prawyborów na kandydata PO na prezydenta rzucił Grzegorz Schetyna (pod warunkiem, że nie zgłosi się Donald Tusk, wtedy prawyborów ma nie być). Inni w Platformie podejrzewają, że to tylko taktyczny ruch na rozegranie przeciwników Schetyny w partii. W niedzielę prawybory w ramach całej opozycji chadeckiej zaproponował Władysław Kosiniak-Kamysz. Jednocześnie Rada Naczelna PSL zgłosiła Kosiniaka jako naturalnego reprezentanta PSL.  Intencja jest oczywista: dać szanse Kosiniakowi na II turę. Kosiniak będzie miał mniejsze szanse zająć drugie miejsce za Andrzejem Dudą, jeśli PO zgłosiłoby na przykład Małgorzatę Kidawę-Błońską, Lewica Roberta Biedronia, Konfederacja swojego kandydata i do tego doszłaby liczna grupa kandydatów polskiego folkloru politycznego. Natomiast wydłużenie trasy o dodatkową rundę ma zwiększyć szanse Kosiniaka. Im więcej rund, tym więcej możliwości przechwytywania wyborców od PO i PiS.  Kosiniak jest w specyficznej sytuacji, która jest rodzajem pułapki, z której właśnie próbuje wyskoczyć: jest znacznie popularniejszy niż własna partia. To, że ją wyciągnął na prawie 9 proc., jest zasługą jego osobistej popularności i skuteczności w debatach przedwyborczych, które wygrywał. Jak pokazaliśmy z Przemysławem Sadurą w badaniach „Polityczny cynizm Polaków”, Kosiniak jest popularny niemal w każdym z elektoratów: PiS, PO, a nawet w elektoracie Lewicy. Gra znacznie poniżej swoich możliwości. Zamiast bić się o najwyższe stanowiska, porusza się w jednocyfrowym przedziale. Jeśli chce się dalej rozwijać, musi wznieść się znacznie wyżej.  Kosiniak zagraża każdemu. I dla każdej partii poza PSL stanowi problem. Jeśli zajmie trzecie miejsce, zada prestiżową porażkę Lewicy, bo pogrąży jej kandydata. Jeśli udałoby mu się pokonać kandydata PO, to narobi jej wstydu. A gdyby udałoby mu się pokonać Andrzeja Dudę, to odniósłby historyczne zwycięstwo i stałby się równorzędnym rywalem samego Jarosława Kaczyńskiego. To dla Kosiniaka sposób, by stanąć na czele całej chadecji. Ale czy to możliwe już teraz? Lepiej, żeby Kosiniak się nie spalił. Jest ważny nie tylko dla wyborców PSL, ale dla całej opozycji. Odgrywa specyficzną rolę. Już udowodnił, że jako jedyny z opozycji może odbierać głosy PiS. Dlatego będzie w tych wyborach kandydatem kluczowym. Może odegrać podobną rolę jak Paweł Kukiz w poprzednich, czyli być kandydatem transferowym. Kukiz w 2015 r. w pierwszej turze odebrał głosy Bronisławowi Komorowskiemu i przeniósł je na Andrzeja Dudę. Nie musiał Dudy poprzeć przed II turą, wystarczyło, że – przez Kukiza – część wyborców Komorowskiego opuściła. Zerwana lojalność w I turze skończyła się głosowaniem na Andrzeja Dudę w II turze. W tych wyborach taki sam transfer głosów może przeprowadzić Kosiniak, tylko w drugą stronę. Dlatego każdy wyborca opozycji powinien mu kibicować. Ale czy pomysł prawyborów na opozycji nie przekreśli tego procesu? Kosiniak sam może się wykluczyć ze startu w pierwszej rundzie, jeśli je przegra. Rzucając ten pomysł, kandydat PSL gra va banque. Dostrzega kryzys w PO i chce to wykorzystać, przejąć całą inicjatywę na opozycji. Już teraz ukraść wyborców PO, licząc na skokową „urbanizację PSL”.  W „Politycznym cynizmie Polaków” rozdział o PSL zatytułowaliśmy: „Jeśli PSL przetrwa, nie będzie już partią chłopską”. Wynik partii w miastach szybko to potwierdził. W wyborach 2015 r. PSL tylko na wsi przekraczał próg wyborczy. Poza 12,3 proc. na wsi, PSL dostał 10,4 proc. mieszkańców miast do 50 tys. mieszkańców, 7,6 proc. w miastach 51–200 tys., 5,6 proc. w miastach do 500 tys. W największych miastach PSL zdobyło aż 6 proc. wyborców. To już partia ogólnopolska pełną gębą.  Zestawił to w niedawnym tekście opublikowanym także w Onecie Bartosz Brzyski z Klubu Jagiellońskiego. Jeszcze efektowniej wygląda drugie zestawienie, które pokazuje zmianę poparcia dla PSL w Warszawie: „Liczba wszystkich oddanych w stolicy głosów [na PSL] wzrosła z 930 624, czyli frekwencji na poziomie 68,34 proc., do 1 074 004. Mimo to PSL z poparcia w Warszawie wynoszącego 0,77 proc. podskoczył do 4,75 proc. Z 7085 głosów do 65 683, czyli ponad dziewięciokrotnie!”. Jest więc przyszłość przed Kosiniakiem i PSL. Ale do pierwszej ligi, w której grają PiS i PO, potrzeba co najmniej kilku lat. Wejście w miejski elektorat i odbicie PiS-owi części elektoratu wiejskiego to cały proces społeczny, jeśli nie ma być chwilowy, jak krótki skok sondażowy Nowoczesnej. Tymczasem prawybory to postawienie wszystkiego na jedną kartę. Jeśli Kosiniak je przegra, to kandydata PSL w ogóle nie będzie w kampanii w wyborach prezydenckich. Rywalizować będą inni. To zatrzyma pochód PSL przez polskie miasta i wsie. Partia i sam Kosiniak mogą na tym dużo stracić. A pokonanie kandydata PO przez Kosiniaka już teraz wydaje się bardzo mało prawdopodobne. Co gorsza, przekreśli szanse opozycji na pokonanie Andrzeja Dudy w ogóle, bo Kosiniak bardzo potrzebny jest w pierwszej rundzie, żeby przeprowadzić wyborców Dudy do kandydata z opozycji. Wygląda, jakby ryzyko spodobało się Kosiniakowi i jego partii. ",Władysław Kosiniak-Kamysz,
https://wiadomosci.onet.pl/kraj/sedziowie-tk-wiceprezes-porozumienia-o-kandydaturze-piotrowicza-i-pawlowicz/lpe3nlk,Wiceprezes Porozumienia: kwestia kandydatów PiS do Trybunału Konstytucyjnego nie była z nami uzgadniana,"- Sam nie jestem ich entuzjastą - przyznał wiceszef ministerstwa przedsiębiorczości i technologii, wiceprezes Porozumienia, którego liderem jest Jarosław Gowin, Marcin Ociepa. Jest to dla nas informacja nowa i zaskakująca, ale będziemy słuchać argumentów naszego koalicjanta - dodał.","Szef klubu PiS Ryszard Terlecki poinformował w poniedziałek, że kandydatami Prawa i Sprawiedliwości do Trybunału Konstytucyjnego są posłowie tej partii Krystyna Pawłowicz i Stanisław Piotrowicz oraz była wiceminister finansów Elżbieta Chojna-Duch. O tę kwestię w Polsat News był pytany w poniedziałek wiceminister przedsiębiorczości i technologii, wiceprezes Porozumienia Marcin Ociepa. Wiceminister podkreślił, że kandydatury nie były przedmiotem uzgodnień koalicyjnych. - I na pewno będziemy o nich rozmawiać - dodał. - Ta informacja dla nas jest nową informacją i muszę przyznać, że zaskakującą. Ja nie jestem entuzjastą - mówiąc szczerze - tych kandydatur, natomiast będziemy słuchać argumentów naszego koalicjanta w tej kwestii - powiedział. Jak dodał, nie ma zastrzeżeń do kwestii merytorycznych. - Natomiast mówimy też o pewnej warstwie estetyki w polityce i to jest niezwykle istotne. Sędziowie Trybunału Konstytucyjnego to powinny być osoby, które spełniają wszystkie kryteria, włącznie z tymi kwestiami estetyki. Mówiąc wprost, powinniśmy się poważnie zastanowić, jaki sygnał chcemy wysłać do społeczeństwa, mianując takich sędziów, i to będzie przedmiotem naszych rozmów - mówił. Ociepa podkreślił, że nie należy ""wylewać dziecka z kąpielą"" i dyskwalifikować kandydatów ze względu na to, że wcześniej byli parlamentarzystami. Jak wskazywał, istnieje kilkunastoletnia praktyka, zgodnie z którą do Trybunału trafiały osoby, które miały za sobą karierę polityczną. - Moja obawa się wiąże z tym, że akurat ci posłowie byli bardzo wyrazistymi parlamentarzystami - powiedział. Dopytywany, czy Porozumienie jako koalicjant byłoby w stanie zaproponować innych kandydatów, wiceminister ocenił, że ""jest wiele nazwisk osób o uznanym dorobku"", których Porozumienie widziałoby w pracy w TK. 3 grudnia kończy się kadencja trzech sędziów TK wybranych w czasach rządów PO-PSL: Marka Zubika, Piotra Tuleji i Stanisława Rymara. Po wyborze trojga nowych sędziów w TK pozostanie dwoje wybranych jeszcze przez Sejm z większością PO-PSL: Leon Kieres (jego kadencja upływa 23 lipca 2021 r.) oraz Małgorzata Pyziak-Szafnicka (jej kadencja upływa 5 stycznia 2020 r.). Stanisław Piotrowicz to prokurator, senator VI i VII kadencji oraz poseł PiS VII i VIII kadencji, który w minionej kadencji był szefem sejmowej komisji sprawiedliwości i praw człowieka. Piotrowicz kandydował w ostatnich wyborach parlamentarnych, jednak nie uzyskał mandatu posła. Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej komisji sprawiedliwości i praw człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w tegorocznych wyborach parlamentarnych. Elżbieta Chojna-Duch to prawniczka, która od 1994 do 1995 i od 2007 do 2010 (z rekomendacji PSL) pełniła funkcję podsekretarza stanu w Ministerstwie Finansów. W latach 2010-2016 była członkinią Rady Polityki Pieniężnej. W latach 2002-2007 wchodziła w skład kolegium Najwyższej Izby Kontroli. Chojna-Duch kilkakrotnie zeznawała jako świadek przed komisją śledczą ds. VAT.",Marcin Ociepa,
https://wiadomosci.onet.pl/tylko-w-onecie/kandydaci-pis-do-tk-ogloszeni-elzbieta-chojna-duch-o-swojej-kandydaturze/f1y0qks,"PiS pokazał listę kandydatów do TK. Opozycja atakuje Chojnę-Duch. ""Posada w TK to moje marzenie""","- Propozycję od PiS dostałam kilka dni temu - mówi Onetowi Elżbieta Chojna-Duch. - Wtedy zadzwonił do mnie wicemarszałek Ryszard Terlecki, pytając, czy zgodzę się kandydować. Odpowiedziałam, że to zaszczyt - podkreśla.","Chojna-Duch przekonuje, że ta oferta nie ma nic wspólnego z jej zeznaniami w komisji śledczej ds. VAT. Przed komisją zeznawała jako wiceminister finansów w pierwszym rządzie Donalda Tuska, gdzie trafiła z nadania PSL. Złożyła zeznania obciążające ekipę PO, głównie ministra finansów Jacka Rostowskiego. - Powiedziałam prawdę. A kiedy składałam zeznania nie miałam żadnych kontaktów z PiS - przekonuje Chojna-Duch w rozmowie z Onetem. Chojna-Duch przyznaje jednocześnie, że posada w TK jest jej marzeniem. - To byłoby dla mnie zwieńczenie kariery - mówi prawniczka i ekonomistka, która poza pracą w rządzie zasiadała też m.in. w Radzie Polityki Pieniężnej. Chojna-Duch miała być nawet wspólnym kandydatem PiS i PSL do Trybunału w 2016 r, ale ostatecznie liderzy obu partii nie dogadali się w tej sprawie, bo wokół TK rozgorzała polityczna wojna. Klub PiS zgłosił kandydatury na sędziów TK. Są to Stanisław Piotrowicz, Krystyna Pawłowicz i Elżbieta Chojna-Duch. 3 grudnia 2019 r. kończą się kadencje trzech sędziów TK: Marka Zubika, Piotra Tulei i Stanisława Rymara. Kandydatów na sędziów wskazuje Prezydium Sejmu lub grupa co najmniej 50 posłów. Tymczasem opozycja atakuje kandydatkę PiS do TK. Na zwołanej w Sejmie konferencji Marcin Kierwiński stwierdził: ""Piotrowicz to symbol niszczenia polskiego wymiaru sprawiedliwości, Pawłowicz to symbol buty i arogancji, a pani Chojna-Duch staje się symbolem karierowiczostwa, która kłamała na komisji VAT"". Elżbieta Chojna-Duch to prawniczka, która od 1994 do 1995 i od 2007 do 2010 (z rekomendacji PSL) pełniła funkcję podsekretarza stanu w Ministerstwie Finansów. W latach 2010-2016 była członkinią Rady Polityki Pieniężnej. W latach 2002-2007 wchodziła w skład kolegium Najwyższej Izby Kontroli. Stanisław Piotrowicz to prokurator, senator VI i VII kadencji oraz poseł PiS VII i VIII kadencji, który w minionej kadencji był szefem sejmowej Komisji Sprawiedliwości i Praw Człowieka. Piotrowicz kandydował w ostatnich wyborach parlamentarnych, jednak nie uzyskał mandatu posła. Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej Komisji Sprawiedliwości i Praw Człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w minionych wyborach parlamentarnych.",Elżbieta Chojna-Duch,
https://wiadomosci.onet.pl/kraj/krystyna-pawlowicz-kandydatka-pis-do-tk-komentarz-krystyny-pawlowicz/czkb5fz,"Krystyna Pawłowicz kandydatką PiS do TK. Zapowiada zawieszenie aktywności na Twitterze i zapowiada, że przyjmie powołanie","Kandydatami klubu PiS do Trybunału Konstytucyjnego są Stanisław Piotrowicz, Elżbieta Chojna-Duch i Krystyna Pawłowicz. Ta ostatnia poinformowała, że w związku z tym zawiesza swoją aktywność w mediach społecznościowych. ""Wszystkim, którzy tu ze mną wymieniali poglądy, dziękuję"" napisała Krystyna Pawłowicz. - Jeśli zostanę wybrana, przyjmę powołanie na sędziego Trybunału Konstytucyjnego - powiedziała. Podkreśliła, że jest merytorycznie przygotowana do pełnienia tej funkcji.","3 grudnia 2019 r. kończą się kadencje trzech sędziów TK: Marka Zubika, Piotra Tulei i Stanisława Rymara. Kandydatów na sędziów wskazuje Prezydium Sejmu lub grupa co najmniej 50 posłów. Zdaniem Pawłowicz należy przybliżyć Trybunał Konstytucyjny obywatelom. Jak podkreśliła, sędziowie TK powinni pisać uzasadnienia językiem zrozumiałym dla przeciętnego Polaka. Pawłowicz podkreśliła, że ma odpowiednie przygotowanie prawnicze i wieloletnią praktykę wykładowcy akademickiego. Jak zaznaczyła, jest merytorycznie przygotowana do sprawowania funkcji sędziego TK. ""Jeśli zostanę wybrana, to przyjmę powołanie. Uważam, że osoba 67-letnia, jak ja, ma już doświadczenie życiowe i przygotowanie zawodowe"" - zaznaczyła. Pawłowicz pytana, co będzie chciała wnieść do TK, odparła, że ""trzeba przybliżyć Trybunał obywatelom"". Podkreśliła, że chciałaby wnieść do TK większą zrozumiałość dla obywateli. ""Sędziowie TK powinni pisać jasnym językiem zrozumiałym dla ludzi, dla przeciętnego Polaka"" - zaznaczyła. ""To, co mi się wcześniej nie podobało, to nieprawdopodobnie długie uzasadnienia, pisane bardzo skomplikowanym językiem. Obywatele nie wiedzieli co i jak, nie rozumieli tego Trybunału"" - wskazała. W TK zasiada łącznie 15 sędziów. Sejm wybiera sędziego TK na dziewięcioletnią kadencję bezwzględną większością głosów, w obecności co najmniej połowy ogólnej liczby posłów. By objąć funkcję, nowy sędzia musi być zaprzysiężony przez prezydenta RP. Po wyborze trojga nowych sędziów w TK pozostanie dwoje wybranych jeszcze przez Sejm z większością PO-PSL: Leon Kieres (jego kadencja upływa 23 lipca 2021 r.) oraz Małgorzata Pyziak-Szafnicka (jej kadencja upływa 5 stycznia 2020 r.). Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej komisji sprawiedliwości i praw człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w minionych wyborach parlamentarnych. Źródło: Twitter, PAP",Krystyna Pawłowicz,
https://wiadomosci.onet.pl/kraj/stanislaw-piotrowicz-i-krystyna-pawlowicz-wsrod-kandydatow-pis-na-sedziow-tk/tlq185h,"Ryszard Terlecki: Stanisław Piotrowicz, Krystyna Pawłowicz i Elżbieta Chojna-Duch kandydatami PiS na sędziów Trybunału Konstytucyjnego","Klub PiS zgłosił kandydatury na sędziów TK. Są to Stanisław Piotrowicz, Krystyna Pawłowicz i Elżbieta Chojna-Duch. 3 grudnia 2019 r. kończą się kadencje trzech sędziów TK: Marka Zubika, Piotra Tulei i Stanisława Rymara. Kandydatów na sędziów wskazuje Prezydium Sejmu lub grupa co najmniej 50 posłów.","O decyzji klubu PiS poinformował Ryszard Terlecki. - W piątek klub PiS zgłosił kandydatury na sędziów TK: Stanisława Piotrowicza, Krystyny Pawłowicz i Elżbiety Chojny-Duch - zaznaczył. Po wyborze trojga nowych sędziów w TK pozostanie dwoje wybranych jeszcze przez Sejm z większością PO-PSL: Leon Kieres (jego kadencja upływa 23 lipca 2021 r.) oraz Małgorzata Pyziak-Szafnicka (jej kadencja upływa 5 stycznia 2020 r.). Stanisław Piotrowicz to prokurator, senator VI i VII kadencji oraz poseł PiS VII i VIII kadencji, który w minionej kadencji był szefem sejmowej Komisji Sprawiedliwości i Praw Człowieka. Piotrowicz kandydował w ostatnich wyborach parlamentarnych, jednak nie uzyskał mandatu posła. Krystyna Pawłowicz w latach 2007-2011 była sędzią Trybunału Stanu. W Sejmie VII i VIII kadencji zasiadała w sejmowej Komisji Sprawiedliwości i Praw Człowieka oraz była członkiem Krajowej Rady Sądownictwa. Jeszcze przed rozpoczęciem kampanii wyborczej Pawłowicz informowała o wycofaniu się z życia politycznego i nie kandydowała w minionych wyborach parlamentarnych. Elżbieta Chojna-Duch to prawniczka, która od 1994 do 1995 i od 2007 do 2010 (z rekomendacji PSL) pełniła funkcję podsekretarza stanu w Ministerstwie Finansów. W latach 2010-2016 była członkinią Rady Polityki Pieniężnej. W latach 2002-2007 wchodziła w skład kolegium Najwyższej Izby Kontroli. Trybunał Konstytucyjny jest polskim sądem konstytucyjnym. Do jego zadań należy przede wszystkim kontrolowanie zgodności norm prawa z konstytucją oraz niektórymi umowami międzynarodowymi. Trybunał Konstytucyjny jest organem konstytucyjnym państwa. Jest niezależny od innych sądów, KRS, parlamentu, prezydenta czy rządu. W skład Trybunału Konstytucyjnego wchodzi 15 sędziów. Zgodnie z konstytucją są oni wybierani indywidualnie przez Sejm na 9-letnią kadencję spośród osób wyróżniających się wiedzą prawniczą, a ich ponowny wybór jest niedopuszczalny.",Krystyna Pawłowicz i Stanisław Piotrowicz,
https://wiadomosci.onet.pl/tylko-w-onecie/pis-proponuje-piotrowicza-i-pawlowicz-do-tk-prof-zoll-jakas-masakra/5r852n1,PiS proponuje Stanisława Piotrowicza i Krystynę Pawłowicz do TK. Prof. Andrzej Zoll: jakaś masakra,"- Te osoby dyskwalifikowały Sejm, teraz mogą zdyskwalifikować Trybunał Konstytucyjny - tak o kandydaturach Krystyny Pawłowicz i Stanisława Piotrowicza, wskazanych przez PiS do pełnienia misji w tym sądzie, mówi były prezes Trybunału prof. Andrzej Zoll. Jak podkreśla, władzy może chodzić właśnie o to, by całkowicie zlikwidować ustrojową rolę TK."," - Przecież to byli najtwardsi funkcjonariusze partyjni, którzy swoim zachowaniem wielokrotnie dyskwalifikowali Sejm - tak o kandydatach PiS do Trybunału Konstytucyjnego, Krystynie Pawłowicz i Stanisławie Piotrowiczu mówi Onetowi sędzia i były prezes TK prof. Andrzej Zoll. - Takich kandydatów jeszcze nie mieliśmy. Mimo całej dozy krytyki wobec poprzednio wskazywanych przez PiS kandydatów, którzy ostatecznie zasiedli w Trybunale, to oni jednak takich zasług dla partii nie mieli, jak ci właśnie przedstawieni kandydaci. To jest jakaś masakra po prostu! - podkreśla prof. Zoll. - W Trybunale wymagany jest jakiś poziom, a przynajmniej powinien być wymagany. Tu zaś tego poziomu nie mamy na pewno - ocenia kandydatów PiS. Jak mówi, cel władzy może być prosty. - Być może chodzi o to, by TK w ogóle nie było. By jego rola ustrojowa całkowicie znikła - zastanawia się. - Jestem tym ogromnie zasmucony, bo byłem w Trybunale, mam dla tej instytucji ogromny szacunek. A raczej miałem, bo on sięga 2016 roku. W takim układzie, jak dzisiejszy nie miałbym dla Trybunału żadnego szacunku - kwituje prof. Zoll.",Prof. Andrzej Zoll,
https://wiadomosci.onet.pl/kraj/prezes-pis-jaroslaw-kaczynski-zabieg-wszczepienia-endoprotezy-przejdzie-dopiero-w/30297ly,"Jarosław Kaczyński przekłada operację? ""Powodem wybory""","Prezes PiS ma przejść zabieg wszczepienia endoprotezy dopiero po wyborach - podaje ""Super Express"", powołując się na nieoficjalne ustalenia.","""Powodem jest ogromna stawka wyborów prezydenckich. Prezes PiS chce zaangażować się w kampanię równie mocno, jak w wyborach parlamentarnych"" - czytamy w tabloidzie. - Nie jest wykluczone, że prezes PiS zdecyduje się odłożyć operację na później - ujawnia ""SE"" ważny polityk PiS. To w rozmowie z ""SE"" Kaczyński mówił, co tabloid podał jeszcze w maju,, że po wyborach parlamentarnych 2019 prezes PiS przejdzie operację wszczepienia endoprotezy stawu kolanowego. Operacja najpewniej odbędzie się w Wojskowym Instytucie Medycznym. - W szpitalu poleżę 7-10 dni, później czekają mnie dwie kule - opowiadał w rozmowie z ""SE"" prezes PiS. Kaczyński w szpitalu przebywał w 2018 r. W czerwcu opuścił Wojskowy Instytut Medyczny w Warszawie po ponad miesięcznym pobycie. WIM informował, że przebywał pod opieką lekarzy z powodu problemów ze stawami w związku z chorobą zwyrodnieniową stawów.",Jarosław Kaczyński,
https://wiadomosci.onet.pl/tylko-w-onecie/newsletter-onetu-piotr-kozanecki-problem-14-milionow-polakow/ztmsvmg,Newsletter Onetu. Piotr Kozanecki: problem 14 milionów Polaków,"Niewiele mamy w Polsce problemów, które dotyczą tak ogromnej grupy ludzi. I takich, które są na tyle powszechne i oczywiste, że przestajemy je dostrzegać. Są przezroczystym jak powietrze elementem naszej rzeczywistości.","Najwięcej wiedzą o nim starsze kobiety, uczniowie gimnazjów (zanim je zlikwidowano) i liceów. Bezrobotni albo często zmieniający pracę. Ogromne rzesze ludzi nie mają jak dojechać do szkoły, pracy, lekarza, na zakupy. Mieszkają w miejscach, do których da się dojechać tylko autem. Albo, precyzyjniej, czymś innym też się da. Tylko... no właśnie, niech Państwo sami przeczytają, co mówi o tym Olga Gitkiewicz, autorka, nie mam co do tego najmniejszych wątpliwości, jednej z najważniejszych książek o Polsce wydanych w tym roku: ""Nie zdążę"".  - Wykluczenie komunikacyjne nie oznacza tylko tego, że nie można skądś dokądś w ogóle dojechać. Chodzi o coś więcej: połączeń jest zawsze za mało, nie są pewne, bo nie wiadomo, kiedy coś pojedzie i czy w ogóle pojedzie. Rozkładu albo nie ma, albo przewoźnik się nim nie przejmuje. Do tego jakość podróżowania bywa straszna.  Piotr Kozanecki jest autorem Informacyjnego Newslettera Onetu – zapisz się już dziś! Tu znajdziesz formularz.  Polska od lat zabiegała, by NATO ulokowało u nas dowództwo grup bojowych. W Elblągu powstała Wielonarodowa Dywizja Północny Wschód. Okazuje się, że jej pomieszczenia mogą być całkowicie prześwietlone przez Rosję. Jak dowiedział się Onet, Piotr Ś., zatrzymany przez ABW pod zarzutem szpiegostwa był managerem spółki AMW Sinevia i koordynował rozbudowę infrastruktury dywizji. Miał dostęp do dokumentacji i planów, mógł na teren budowy wprowadzać osoby z zewnątrz. Tak było już po części podczas drugiej kadencji rządów. Ale to Grzegorz Schetyna doprowadził nieustanne kombinowanie w partyjniackich układach do perfekcji. Jeśli ktoś tam jeszcze z Państwa zadaje sobie pytanie, czemu PiS przy wszystkich kłopotach, jakie sam na siebie sprowadza, nie musi się PO specjalnie obawiać, to odpowiedź jest w takich tekstach Andrzeja Stankiewicza, jak ten. Przydatny sondaż dla wszystkich, którzy boją się politycznych skutków podwyższenia mandatów. Przypominamy: kiedy ustalano obecne stawki, najwyższy mandat wynosił 127 procent minimalnej pensji. Minęły 22 lata. Dziś to 17 procent. Bardzo ważna nowelizacja ustawy o emeryturach, dotykająca ponad 40 tysięcy kobiet. Lichwiarskie pożyczki, alimenty i zwierzęta futerkowe. I sporo innych ważnych rzeczy. Smutny zestaw.",Autorem dzisiejszego newslettera jest Piotr Kozanecki,
https://wiadomosci.onet.pl/kraj/wroclaw-kontenery-pck-kolejny-polityk-pis-uslyszal-zarzuty/ptgpg6h,Afera z okradaniem kontenerów PCK. Kolejny działacz PiS z zarzutami,"Były radny PiS we Wrocławiu Jerzy S. usłyszał zarzuty w sprawie okradania dolnośląskiego PCK. Zarzuty już wkrótce mają zostać postawione kolejnym osobom - informuje nieoficjalnie ""Gazeta Wyborcza"".","Jak wynika z ustaleń śledczych, placówka PCK była okradana w czasie, gdy prezesem PCK był związany z PiS były radny Rafał Holanowski, wiceprezesem poseł PiS Piotr Babiarz, a dyrektorem Jerzy G., radny PiS w sejmiku i współpracownik obecnej eurodeputowanej Anny Zalewskiej. Z kontenerów Polskiego Czerwonego Krzyża wykradano zbieraną dla biednych odzież, a następnie przekazywano ją do zaprzyjaźnionych lumpeksów. Nie wiadomo też, co stało się z co najmniej 46 tonami żywności, która zbierana była w PCK. Przynajmniej część z wyprowadzonych pieniędzy miała później zasilić kampanie wyborcze polityków PiS, m.in. Zalewskiej i Babiarza. Na wiecach wyborczych prawdopodobnie rozdawano zbieraną przez PCK żywność - czytamy w ""Wyborczej"". Obecnie zarzuty w sprawie wyprowadzania pieniędzy z PCK postawiono w sumie ośmiu osobom (poza politykami także kilku pracownikom PCK). Według nieoficjalnych informacji ""Wyborczej"" spodziewać się może ich również Piotr Babiarz. Nie ma informacji, czy został on przesłuchany. Nie wiadomo też nic o przesłuchaniu Anny Zalewskiej. Teraz jednak okazuje się, że zarzuty postawiono kolejnemu działaczowi PiS. To Jerzy S., były radny poprzedniej kadencji wrocławskiej rady miejskiej. W PCK zatrudniony był jako kierowca. Grozi mu do trzech lat więzienia. - Wykradane z kontenerów ciuchy sprzedawane były potem m.in. w nieistniejącym już lumpeksie należącym do znajomego Jerzego S. On dostawał z tego swoją działkę, przeważnie po kilkaset złotych od transakcji - mówił wcześniej ""Wyborczej"" jeden z byłych pracowników Czerwonego Krzyża. Trwające blisko dwa i pół roku postępowanie dotyczące afery PCK obfituje w dziwne sytuacje. Kilkukrotnie zmieniał się referent sprawy – jeden z prowadzących ją prokuratorów sam poprosił przełożonych o odebranie mu śledztwa. Szczegóły sprawy objęte są nadzwyczajną tajemnicą, a termin zakończenia wydłużano już kilka razy - wylicza gazeta. Źródło: Gazeta Wyborcza",Kontener PCK,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/zy1fgrj,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Gostynin od Warszawy dzieli niewiele ponad 100 km, ale to miejsce jest jakby z innej rzeczywistości. Owiane złą sławą i aurą tajemniczości.  Do mieszczącego się tu „ośrodka dla bestii” (jak zwykle, choć niesłusznie, to miejsce określają media) trafiają najbardziej niebezpieczni przestępcy z całej Polski, którzy skończyli odsiadywać wyroki, ale zdaniem sądu nadal nie nadają się do życia na wolności. Wśród nich jest jedna tylko kobieta: 26-letnia Janina. Zobacz cały materiał ""Mirela miała nogi jak Julia Roberts, głowę pełną szalonych pomysłów i ojca policjanta dbającego o jej maniery. W rodzinnym domu od dziecka widywała przedstawicieli służb mundurowych, prokuratorów i sędziów"". Publikujemy fragment książki ""Wrobiony w dożywocie. Sprawa Arkadiusza Kraski"" Ewy Ornackiej! Zobacz cały materiał Obie kamienice przy ul. Krasickiego w Krakowie, których przez lata współwłaścicielem i właścicielem był Marian Banaś, znalazły się na tzw. czarnej liście nieruchomości przygotowanej przez krakowskich urzędników. Kiedy dzisiejszy szef NIK kupował budynek pod numerem 26 (obok tego z hotelem na godziny), mieszkali w nim lokatorzy. W chwili sprzedaży przez Banasia budynku mieszkania były już puste, a część mieszkańców do wyprowadzki zmusiły sądy. Zobacz cały materiał Blisko 25 lat temu Robert Wójtowicz wyszedł z domu i już nigdy do niego nie wrócił. Zdaniem śledczych został zamordowany. Tropy prowadzą do trójki duchownych. O poszukiwaniach prawdy, o zemście i przebaczeniu, słowach skierowanych do mordercy, o obsesji związanej z zaginionym synem, która odbiła się na rodzinie, poszukiwaniu ciała, nadziei i ostatnim marzeniu rozmawiamy z Lechem Wójtowiczem, ojcem zamordowanego Roberta. Zobacz cały materiał Po dwóch tygodniach od wyborów Prawo i Sprawiedliwość zdążyło zapowiedzieć, że może nie zdążyć z pakietem ustaw dla przedsiębiorców i emerytów, które miało uchwalić w ciągu 100 od ponownej wygranej. W przyszłym roku nie nastąpi również kwotowo-procentowa waloryzacja emerytur dla najbiedniejszych oraz z dużą dozą prawdopodobieństwa nie dojdzie także do uchwalenia pierwszego w historii zrównoważonego budżetu. Tym samym trzy kluczowe obietnice wyborcze polityków prawicy się nie ziszczą. Zobacz cały materiał Generał Lech Majewski to najwyższy rangą oficer, któremu w III RP prokuratura postawiła zarzuty. Chodzi o sprawę organizacji pokazów lotniczych Air Show w Radomiu. Śledczy zarzucają mu przekroczenie uprawnień i przywłaszczenie środków poprzez ""pozostawienie ich w dyspozycji SWAT"" - stowarzyszenia, które współorganizowało pokazy lotnicze. - Pan generał nie mógł przywłaszczyć pieniędzy, którymi nigdy nie mógł rozporządzać jako właściciel – odpiera zarzuty Radosława Baszuk, pełnomocnik generała.  Zobacz cały materiał Andrzej Grabowski to nie tylko juror ""Tańca z gwiazdami"" i zdolny aktor. Artysta może pochwalić się osiągnięciami zawodowymi, ale także rodziną, w której sporo osób, podobnie jak on, świetnie sobie radzi w show-biznesie. Ich familii nie mogło więc zabraknąć w naszym cotygodniowym cyklu ""Klany gwiazd"". Oto przed wami - rodzina Grabowskich.",,
https://wiadomosci.onet.pl/kraj/jak-afera-mariana-banasia-wplywa-na-ocene-rzadu-pis-sondaz/jyrtere,Jak afera Mariana Banasia wpływa na ocenę rządu PiS? Sondaż,"Marian Banaś został prezesem Najwyższej Izby Kontroli głównie dzięki głosom posłów PiS. 21 września TVN ujawnił, że w kamienicy na krakowskim Podgórzu należącej do szefa NIK funkcjonował dom schadzek z wynajmem pokoi na godziny, prowadzony przez ludzi, którzy w przeszłości wchodzili w konflikty z prawem. W najnowszym sondażu ""Rzeczpospolitej"" zbadano, jak niejasności wokół Mariana Banasia wpływają na ocenę rządu PiS.","""Rzeczpospolita"" ujawniła także kulisy umowy, na podstawie której Marian Banaś stał się posiadaczem krakowskiej kamienicy oraz powiązanie jednego z jego współpracowników z czasów pracy w Ministerstwie Finansów z mafią VAT-owską. Badanie wpływu afery Banasia na ocenę rządu PiS zbadała dla ""Rz"" agencja SW Research. Pytanie zadawane ankietowanym brzmiało ""Czy niejasności wokół obecnego prezesa NIK Mariana Banasia wpływają na Pani/Pana ocenę działań obecnego rządu?"". Jak czytamy w dzienniku, 44,4 proc. respondentów odpowiedziało, że w związku z niejasnościami wokół Banasia ocenia rząd bardziej negatywnie. Z kolei 7,2 proc. ocenia obecny rząd bardziej pozytywnie, a dla 20,2 proc. sprawa Banasia nie ma wpływu na ocenę rządu. 28,2 proc. respondentów nie ma zdania w tej sprawie.",Marian Banaś,
https://wiadomosci.onet.pl/tylko-w-onecie/kto-zostanie-marszalkiem-senatu-sebastian-kaleta-ma-kandydata/5xekzc8,Kto zostanie marszałkiem Senatu? Sebastian Kaleta ma kandydata,"Sebastian Kaleta był dziś gościem programu „Onet Opinie”. Polityk PiS był pytany przez Agnieszkę Burzyńską, czy „przekupili kogoś” jeśli chodzi o Senat. - 48 senatorów ma PiS, a 43 Koalicja Obywatelska, która dogadała się z SLD i PSL, że nie będą sobie wchodzić w drogę podczas wyborów do Senatu. Krótko mówiąc, jesteśmy najbliżej, by uzyskać większość w Senacie. Jak będzie? Zobaczymy.",,,
https://wiadomosci.onet.pl/kraj/wywiad-z-magdalena-biejat-poslanka-lewicy/dpxgd0y,"Magdalena Biejat: to Lewica, nie PiS, broni rodziny","- My jako lewica chcemy pokazać, że te same wartości, które są ważne dla nas, w dużej części są też ważne dla prawej strony. […] My również możemy mówić o godności człowieka, o tym, że Polacy zasługują na szacunek. Możemy mówić, że chcemy bronić rodzin i że rodzina jest dla nas ważna - mówi Magdalena Biejat, nowo wybrana posłanka Lewicy w rozmowie z Łukaszem Pawłowskim i Jakubem Bodziony dla ""Kultury Liberalnej"".","ŁP: Dlaczego fajni ludzie głosują na PiS? Magdalena Biejat: A co to znaczy ""fajni”? ŁP: Sympatyczni, uczynni, przyjaźni, rodzinni – bo chyba tacy ludzie też na PiS głosują? Jak rozumiem, to pytanie odnosi się do wizerunku wyborcy PiS-u jako zacietrzewionego fundamentalisty, z którym nie da się rozmawiać. My w Lewicy nigdy tak nie uważaliśmy, więc dla mnie to pytanie jest… ŁP: Głupie? Po prostu nie odpowiada temu, jak moim zdaniem kształtuje się scena polityczna. Jeśli chodzi o wyborców PiS-u, to – tak też wskazują badania – postępują racjonalnie i trudno jest mieć do nich pretensje. Po latach liberalnej gospodarki, kiedy inwestowaliśmy w drogi, kiedy Polska en masse się bogaciła, ale duża część Polaków patrzyła, jak to innym żyje się lepiej, podczas gdy sami wcale nie odczuwali poprawy swojej sytuacji. Wyborcy zaczęli głosować na tych, którzy mówią, że można coś zrobić inaczej. I częściowo pokazali, że to ""inaczej” można wprowadzić w życie. Chociaż oczywiście mi się ten sposób przeprowadzania ""reform” nie podoba, bo PiS nie proponuje rozwiązań systemowych, mogących w długim terminie poprawiać jakość życia Polaków. Jakub Bodziony: Piotr Kieżun pisze na naszych łamach, że PiS daje ludziom poczucie bezpieczeństwa. Ale nie tylko socjalnego, a raczej ontologicznego – dostarcza ram poznawczych, które porządkują świat, mówią, co jest dobre, a co nie, co normalne, a co nie – i to w prosty sposób. Wydaje mi się, że chodzi nie tylko ""bezpieczeństwo ontologiczne"", ale sprawianie wrażenia, że bierze się odpowiedzialność za to, co się dzieje. Dawna polityka ""ciepłej wody w kranie"" Platformy Obywatelskiej to nie jest narracja, która specjalnie porywa. Stwarzała też wrażenie podtrzymywania status quo – jest spoko i jakoś to będzie. ŁP: Ale z drugiej strony Polacy nie lubią, jak politycy bardzo się spierają, próbują nam zbyt dużo narzucać, czy jak trzeba wychodzić na ulicę. Paweł Śpiewak mówił, że za rządów PO–PSL Polacy poszli na grilla. Wszyscy lubią grilla. Przez długi czas ten przekaz działał: rozwijamy się, organizujemy Euro 2012, powoli zmierzamy do Europy – jest nie tylko spoko, ale też jest spokój. Nie dla wszystkich i to jest ten problem. Na przykład sytuacja w edukacji pogarsza się od dawna. To nie zaczęło się w czasie rządów PiS-u. ŁP: Ale teraz jest fatalnie, a wielu ludzi i tak głosuje na PiS. Teraz, po jednej kadencji, mogą jeszcze mówić, że nie da się wszystkiego załatwić w cztery lata. Po ośmiu latach będzie im znacznie trudniej. Ale wcześniej było tak, że ludzie patrzyli na rozwijającą się Polskę, która śmiga pendolino do Europy, a sami nie mogli dojechać do najbliższego dużego miasta, żeby pójść do kina, bo nie było publicznego transportu, którego zresztą nadal nie ma. To budzi głęboką frustrację, kiedy słucha się o Polsce, która jest zieloną wyspą, rozwija się, buduje autostrady, a jednocześnie nie ma się pieniędzy, żeby tymi autostradami jeździć. Ta frustracja narasta powoli, aż w końcu się wylewa. ŁP: Platforma przez wiele lat budziła jednak niekłamany entuzjazm. W roku 2007 dostała ponad 41 proc. głosów. To nie był tylko wynik niechęci do Kaczyńskiego, ale realne poparcie. Ludzie nie kręcili nosem, że ktoś buduje im autostrady. Cieszyli się, uważali, że infrastruktura jest ważna. Nie mówię, że ludzie kręcą nosem na autostrady. Mówię, że są ludzie, którzy z tych autostrad nie korzystają, bo mają gorsze zarobki, pracują na pełen etat, a jednocześnie nie stać ich na to, żeby dociągnąć do pierwszego. To realne problemy i nie załatwi się ich wybudowaniem nowej drogi. Kiedy kolejne badania pokazują rosnące rozwarstwienie społeczne, musimy się zastanowić, jak priorytetyzować wydatki publiczne. Dlaczego autostrady mają być ważniejsze niż szkoły, transport publiczny czy ochrona zdrowia? To jest też kwestia spójności społecznej, która jest w interesie nas wszystkich. ŁP: W badaniach wyborców czasami prosi się ankietowanych, żeby narysowali, jak wyglądałaby dana partia, gdyby była człowiekiem – jest stara czy młoda, elegancka czy nie itd. Odwróćmy to – gdyby pani miała narysować swojego wyborcę, to jak by wyglądał? Naszym naturalnym wyborcą jest póki co – i pokazują to także ostatnie wybory – wyborca z klasy średniej. ŁP: Czyli nie ten, którego nie stać na autostradę? Nie, ten wyborca na razie głosuje na PiS, dlatego że lewica jak do tej pory miała niewielkie przebicie w dyskursie publicznym. To, mam nadzieję, radykalnie się zmieni dzięki temu, że mamy prawie 50 posłów w Sejmie. Sami w dużej mierze jesteśmy przedstawicielami klasy średniej, więc naturalnie mamy też taki elektorat. Ale to jest elektorat, któremu również zależy na dobrych usługach publicznych, na tym, żebyśmy nie musieli prywatyzować ochrony zdrowia czy edukacji. To także elektorat, który rozumie znaczenie zasypywania głębokich podziałów społecznych. JB: Ale co lewica może konstruktywnego zaproponować? Jarosław Kaczyński mówi, że alternatywa jest prosta – albo nauczanie Kościoła katolickiego, albo nihilizm. Nie wszyscy wyborcy PiS-u to głęboko wierzący, praktykujący katolicy, którzy uwielbiają hierarchów Kościoła katolickiego. JB: Nie twierdzę, że są głęboko wierzącymi katolikami. Ale po stronie Kaczyńskiego mają uporządkowaną wizję świata z określonym systemem wartości. A co jest po stronie lewicy? ŁP: W prawicowych mediach lewica jest przedstawiana jako siła chaosu. „Idzie mocny atak na Polskę”, pisze tygodnik „Sieci”. „Do Rzeczy” ostrzega, że lewica zaraz zakaże jeść mięsa. TVP z kolei przed wyborami mówi o „inwazji” LGBT, a homoseksualizm utożsamia z pedofilią. To się zaczyna zmieniać. Chodzimy do mediów, które tak mówią, z własnym przekazem. O czym mówi PiS? O godności człowieka, o rodzinie, o patriotyzmie, o solidarności. O tych wszystkich rzeczach mówimy też my. Weźmy przykład projektu ustawy de facto zakazującej edukacji seksualnej. Oni tworzą przekaz, że występują w obronie dzieci. Ja odpowiadam, że występując przeciwko temu projektowi, bronię swoich dzieci. My również możemy mówić o godności człowieka, o tym, że Polacy zasługują na szacunek. Możemy mówić, że chcemy bronić rodzin i że rodzina jest dla nas ważna. ŁP: Ale co to za rodzina?! Dwóch facetów, dwie kobiety albo jakaś inna dziwna kombinacja dzieci z różnych związków. Takie są fakty, takie rodziny istnieją. ŁP: Ale wy to chcecie uznać, powiedzieć, że taka rodzina jest równie dobra, jak ta tak zwana ""tradycyjna”. Byłam w tym tygodniu w TV Republika i pani redaktor próbowała ""przyszpilić” mnie pytaniem, czy jestem za adopcją dzieci przez pary homoseksualne. ŁP: A jest pani? Jestem. I powiedziałam, że po pierwsze już żyją dzieci w rodzinach homoseksualnych i naszym zadaniem jest zadbać o ich bezpieczeństwo. Po drugie, jest wiele dzieci, które oczekują na adopcję i dobrze by było, gdyby więcej rodzin mogło się o adopcję starać. Przecież, kiedy decydujemy, czy jakaś rodzina może przyjąć dziecko, to oceniamy, czy jest w stanie dziecko utrzymać, czy jest w stanie zapewnić mu odpowiednie warunki rozwoju. Dlaczego dwie osoby tej samej płci nie mogą tworzyć rodziny i wzajemnie się wspierać? Nikt do tej pory tak nie mówił. ŁP: Organizacje gejowskie mówią tak od dawna… Ale nie w politycznym mainstreamie. Koalicja Obywatelska kluczy w tej sprawie albo mówi, że jest przeciw. ŁP: Bo obiektywnie poparcie dla adopcji dzieci przez pary homoseksualne jest niewielkie. A dlaczego? Dlatego że nikt nie mówi o wartościach. Dla mnie wartością jest ochrona dzieci, stabilizacja, rodzina, a faktem jest to, że w rodzinach homoseksualnych już wychowują się dzieci. ŁP: Te wartości mogą być dla wielu Polaków atrakcyjne. Ale z drugiej strony, w programie Lewicy znajdują się te wszystkie rewolucyjne zmiany. I pojawia się obawa, że już niedługo nie będzie można jeść mięsa, jeździć samochodem i polować. Wzbudzanie takich lęków świadczy o głębokiej nieodpowiedzialności ekipy rządzącej. ŁP: Nie, oni pozwalają wreszcie ludziom być tacy, jacy chcą być i jacy byli do tej pory. A wy znów chcecie ich zmieniać! Ja nie chcę ich zmieniać. Próbujecie mi wmówić, że przychodzę z lewicową agendą i będę wszystkich nakłaniać do tego, żeby kochali gejów, przerzucali się na weganizm i zakładali sobie panele słoneczne. JB: Taki obraz lewicy kreuje prawica. Bo taki obraz im pasuje. ŁP: Przecież macie wszystkie te rzeczy w programie. W programie nie mamy tego, że wszyscy mamy kochać się nawzajem, ale to, że mamy się nawzajem szanować. W programie nie mamy zakazu jedzenia mięsa, ale mówimy, że trzeba się zastanowić nad sposobem hodowli i produkcji mięsa. ŁP: Retoryka… Nie, to nie jest retoryka! Mamy realny problem z kryzysem klimatycznym i musimy coś z tym zrobić. To nie jest kwestia żadnej ideologii czy mojej miłości do zwierząt – to kwestia racjonalnego wyboru. Nie chodzi o to, żeby Polaków zmieniać i naginać do tego, jak moim zdaniem powinna wyglądać rzeczywistość, ale o to, jak stworzyć kraj, w którym wszyscy się zmieścimy. My jako lewica chcemy pokazać, że te same wartości, które są ważne dla nas, w dużej części są też ważne dla prawej strony. A to, że PiS w tej chwili szczuje na mniejszości seksualne, feministki, ateistów – to wszystko jest po prostu głęboko nieodpowiedzialne. ŁP: Mówi pani o wzajemnym szacunku, ale potem kończy się waginą na krzyżu albo Matką Boską z tęczową aureolą. A ja mam odpowiedzieć, że nie będę rozmawiać z wyborcami PiS-u, bo jak idzie Marsz Równości w Białymstoku, to jacyś wariaci latają z kamieniami? Nie podoba mi się też, co od wielu lat dzieje się na Marszach Niepodległości. Ale to nie jest dla mnie powód, żeby w czambuł potępiać wszystkich, którzy nie podzielają moich wartości. ŁP: Jak pogodzić Marsz Niepodległości z Marszem Równości? Z Marszem Niepodległości jest ten problem, że są tam promowane organizacje neofaszystowskie, co zahacza o kryminał. Ale rozumiem, że chodzi o ludzi, którzy idą w tym marszu dlatego, że uważają się za konserwatystów. Uważam, że powinno być miejsce i dla nich i dla uczestników Marszu Równości. Od lat nam się wmawia, że to jakieś zderzenie cywilizacji, że albo-albo. Tak nie jest i dobrze pokazują to przykłady z Europy Zachodniej. Jaki rząd w Wielkiej Brytanii zalegalizował małżeństwa homoseksualne? JB: Konserwatywny. Ale polska prawica nie chce iść tą drogą, bo uważa, że na Zachodzie konserwatyzm dał się podporządkować lewicy. Mówiłam o tym przez całą kampanię i będę to powtarzać: uczestnicy Marszy Równości idą z maksymalnie konserwatywnym postulatem – chcą mieć rodzinę. JB: A więc Polacy gremialnie poprą ten konserwatywny postulat? Pracuję jako socjolożka i bardzo dużo jeżdżę po Polsce. Rozmawiam z ludźmi i wiem, że na co dzień są dużo bardziej otwarci, niż to, co próbują nam wmówić politycy partii rządzącej. JB: Dziennikarz Robert Mazurek powiedział nam kiedyś, że według wewnętrznych badań PiS-u, elektorat tej partii jest znacznie bardziej progresywny, niż to przedstawiają politycy. Tak jest. Wydaje mi się, że polskie partie w większości nie nadążają za zmianami społecznymi. Zarówno w Koalicji Obywatelskiej, jak i w PiS-ie politycy są znacznie bardziej konserwatywni niż ogół społeczeństwa. Oni napędzają spór ideologiczny, bo łatwiej jest budować swój wizerunek publiczny w atmosferze ostrej konfrontacji. ŁP: Z jednej strony, możemy zgodzić się, że ludzie stają się bardziej progresywni, bo na co dzień widzą, że sąsiad od dawna żyje z „kolegą” czy że ksiądz ma kogoś na boku. Dotyczy to także ludzi prawicy, w tym Jarosława Kaczyńskiego, którego rodzina jest w gruncie rzeczy bardzo progresywna – Marta Kaczyńska ma trójkę dzieci z różnymi mężczyznami i po raz trzeci wyszła za mąż. Ale mimo to Kaczyński mówi, że ideałem jest stały związek kobiety i mężczyzny plus dzieci. I to jest jedyna obowiązująca norma, niezależnie od tego, że różni ludzie od tego ideału odchodzą. Wy natomiast powiedzielibyście, że pani Kaczyńska ma prawo żyć, jak chce – i to jest w porządku. Takie postawienie sprawy rozsadza porządek społeczny, ponieważ nie ma już żadnego ideału. JB: Krótko mówiąc, jak odpowiada pani na zarzut Kaczyńskiego, że to, co proponujecie, to nihilizm? Odpowiadam, że to nieprawda! Nihilizm oznacza brak wartości, a my konsekwentnie o nich mówimy. Problem nie polega na tym, że one się odnoszą do trochę innych modeli rodziny, ale na tym, że od dawna nikt poza prawicą nie mówił o tych wartościach w nieco innym kontekście. Czas to zmienić. JB: Jak? Dla nas wartością nie jest konkretny model rodziny, ale rodzina jako całość. PiS stale wprowadza poczucie zagrożenia – najpierw imigranci, potem osoby LGBT+, feministki, ekolodzy. Kreują problemy, a potem udają, że je rozwiązują. To jest ich sposób uprawiania polityki. ŁP: Czy wierzy pani, że taki przekaz o tolerancji dla różnych modeli rodziny ma szansę przezwyciężyć to, co ludzie słyszą przez cały rok z ambony, na przykład w wykonaniu arcybiskupa Marka Jędraszewskiego? Z powodu takich postaci jak arcybiskup Jędraszewski coraz mniej ludzi chodzi do kościoła i słucha tego, co jest wygłaszane z ambony. Jak spojrzy się na badania liczby dominicantes przeprowadzone przez sam Kościół, to widać, że te statystyki lecą na łeb na szyję – obecnie jest jedynie około 30 procent społeczeństwa. A dzieci rodzących się poza małżeństwami jest już około 25 procent! Kościół swoim działaniem pokazuje, że nie rozumie otaczającej go rzeczywistości i nie potrafi reagować na zmiany społeczne. Zamyka się we własnych przekonaniach i odpycha od siebie ludzi. ŁP: I to właśnie może być przemyślana strategia. W świecie, w którym wszystko się chwieje i rozpływa, Kościół i konserwatyści reprezentują to, co niezmienne. To nie jest prawda. Kościół jest instytucją, która ustami swoich hierarchów szczuje na siebie ludzi. Mówiliście panowie o tym, że ludzie chcą mieć spokój, a przecież polski Kościół go nie zapewnia. Gdy hierarcha, zamiast mówić o miłości bliźniego, o współpracy, o wartościach chrześcijańskich, opowiada o „tęczowej zarazie” i zaczyna wchodzić w polityczne narracje, to ludzie się od niego odwracają. I nie pomaga Kościołowi to, w jaki sposób radzi sobie ze skandalami pedofilskimi. To od dawna nie jest instytucja, która zapewnia poczucie stabilizacji i bezpieczeństwa. JB: Fakt, że PiS nie miało skutecznej przeciwwagi w dyskusji o wartościach, jest winą PO? To, w jaki sposób Platforma przez ostatnie lata funkcjonowała na scenie politycznej, spowodowało jej zepsucie. JB: Czy kłopoty Platformy to radość na lewicy? Mnie to nie cieszy. W moim interesie jako obywatelki jest to, żeby główna siła opozycyjna w tym kraju potrafiła brać odpowiedzialność za to, co robi i jak funkcjonuje. JB: Pytanie, kto będzie tą główną siłą opozycyjną. [uśmiech] To już inna kwestia. Do tej pory była nią Platforma Obywatelska, którą ceniłabym bardziej, gdyby była w stanie określić swoje wartości. Bo uwodzenie na raz wyborców lewicy i prawicy im nie wychodzi. Świetnie pokazuje to sytuacja z zeszłego tygodnia, kiedy głosowano nad uchwałą Sejmu o „potępieniu ataków na katolików”. I 130 posłów Platformy po prostu wyjęło karty do głosowania. A Małgorzata Kidawa-Błońska zagłosowała ""za"". Potem stwierdziła, że przez pomyłkę. W to nie wnikam. Ale 130 polityków, którzy zostali wybrani do Sejmu, by reprezentować wartości swoich wyborców, uważa, że najlepszym sposobem funkcjonowania w parlamencie jest uchylanie się od odpowiedzialności. JB: Czyli Lewica może zastąpić Platformę Obywatelską? W tej chwili przepływy wyborców są między nami, a Koalicją Obywatelską. Ale naszym celem w tej kadencji jest to, żeby podobne przepływy zaistniały między PiS-em a Lewicą. Jest to możliwe, żeby za cztery lata Lewica stworzyła alternatywę dla PiS-u i Koalicji Obywatelskiej. My oferujemy bezpieczeństwo socjalne i wartości, bez konieczności rezygnowania z praworządności i dobrych instytucji państwa. Zależy mi na tym, żeby w Sejmie byli ludzie, którzy są odpowiedzialni za to, co robią i serio traktują swoje zobowiązania. Może to brzmi banalnie, ale bardzo poważnie traktuję wyzwania, przed którymi stoimy – kryzys demokracji i kryzys klimatyczny. ŁP: Jakie są największe zagrożenia dla Lewicy? Największym wyzwaniem będzie budowa swojej pozycji w Sejmie w sposób konstruktywny. W obecnym parlamencie opozycja zachowuje się jak chomik w kołowrotku – stała się bardzo reaktywna przez tryb uchwalania prawa, który wprowadziła partia rządząca. Teraz może się to zmienić dzięki Senatowi, w którym PiS nie ma większości. JB: Nie obawia się pani rozpadu? ŁP: Partii Razem pisano już epitafia i to nie bez powodu. Mówiono o zbyt radykalnych postulatach i próbach zachowania czystości ideowej za wszelką cenę, nawet kolejnych porażek. Wyciągnęliśmy wnioski. Trzeba było się pogodzić z SLD i Wiosną, co wywoływało bardzo ostre dyskusje. Ale nasi wyborcy chcieli zjednoczenia i dzięki temu udało się zbudować coś bardzo wartościowego. ŁP: Na jednej z debat powyborczych socjolog, dr hab. Przemysław Sadura opowiadał o tym, jak badał lewicowe elektoraty. Zieloni łączyli trzy postulaty: progresja podatkowa, ekologia i kwestie światopoglądowe – co trafiało do około 0,3 procent społeczeństwa. Kiedy odjęło się ekologię albo obyczajowość, to poparcie rosło. JB: Ostatni taki przykład mieliśmy w Wiośnie, która zrezygnowała z progresji podatkowej. A SLD, które było najpotężniejszą lewicą w III RP, z progresją podatkową i ekologią nie miało wiele wspólnego, a do tego za ich rządów podpisano konkordat. Teraz żyjemy w czasach Młodzieżowego Strajku Klimatycznego. Kiedy pyta się ludzi, jakie są największe wyzwania, przed którymi stoimy, to większość podaje właśnie zmiany klimatu i usługi publiczne. Nie możemy rezygnować z naszych postulatów i wartości, ale musimy mówić o nich zrozumiałym językiem. W Razem mamy tego pełną świadomość. Teraz jest klimat dla lewicy.",Magdalena Biejat,
https://wiadomosci.onet.pl/tylko-w-onecie/kaleta-w-onet-opinie-o-sprawie-banasia-mamy-pewien-glod-transparentnosci-i-wiedzy/w21rz31,Kaleta o sprawie Banasia: mamy pewien głód transparentności i wiedzy,"Sebastian Kaleta był dziś gościem programu „Onet Opinie”. - Po miesiącu (od wybuchu sprawy Mariana Banasia – red.), mamy pewien głód transparentności i wiedzy. Nie jest moją rolą, by tłumaczyć pana Banasia, tylko mogę dostrzegać pewne znaki zapytania, które są – mówi Sebastian Kaleta z PiS, dodając, że są także pewnie wątpliwości dot. „nadmuchiwania sprawy w mediach”.",,,
https://wiadomosci.onet.pl/kraj/powstanie-ministerstwo-skarbu-pokieruje-nim-jacek-sasin/l1ezdh7,Karczewski: w nowym rządzie powstanie ministerstwo skarbu,"O powstaniu nowego resortu poinformował marszałek Senatu Stanisław Karczewski, pytany o ustalenia, które zapadły na środowym spotkaniu kierownictwa Zjednoczonej Prawicy. Potwierdził też, że kierować nim będzie Jacek Sasin.","Wicerzecznik PiS Radosław Fogiel poinformował wczoraj, że kierownictwo Zjednoczonej Prawicy ustaliło strukturę przyszłego rządu. Na spotkaniu władz Zjednoczonej Prawicy potwierdzono też rekomendację Mateusza Morawieckiego jako kandydata na premiera. Pytany w czwartek w TVN24, jaka będzie struktura nowego rządu, marszałek Senatu Stanisław Karczewski odparł, że będzie ona ""nieznacznie zmieniona i usprawniona"". Podkreślał, że nie będą to ""zmiany rewolucyjne"". Dopytywany, czy można powiedzieć, że ""będzie ministerstwo skarbu i Jacek Sasin stanie na jego czele"", Karczewski odpowiedział: ""to możemy dzisiaj powiedzieć"". Podkreślił jednak, że o wszystkich zmianach w rządzie poinformuje premier Mateusz Morawiecki. Karczewski zaprzeczył też, że minister sprawiedliwości Zbigniew Ziobro zostanie wicepremierem. - Minister Ziobro nigdy nie mówił o tym, że chce być wicepremierem, nie było o tym mowy - zaznaczył. Marszałek Senatu zaznaczył, że środowe spotkanie przebiegało ""we wspaniałej atmosferze wzajemnego pełnego zaufania"", a wszystkie informacje o niesnaskach w obozie rządzącym są ""zupełnie nieprawdziwe"". W rozmowie padło też pytanie o kształt przyszłego Senatu. - Wszystko wskazuje na to, że będę kandydatem PiS (na marszałka Senatu) – powiedział Karczewski. Podkreślił jednak, że nie ma pewności, iż nim zostanie. Dopytywany, czy ma uzasadnione przesłanki, aby mieć nadzieję, że po raz drugi obejmie to stanowisko, Karczewski powiedział: ""Mam uzasadnione przesłanki, żeby tę nadzieję mieć"". Pytany, czy PiS ""przetransferował"" jakiegoś senatora opozycji, Karczewski podkreślił, że transfery są możliwe do ostatniej chwili, 12 listopada. - Wszyscy wiemy, że 12 (listopada) to się rozstrzygnie - dodał. W Senacie Prawo i Sprawiedliwość uzyskało 48 mandatów, Koalicja Obywatelska – 43 mandaty. Natomiast KW Polskie Stronnictwo Ludowe – trzy, a KW Sojusz Lewicy Demokratycznej – dwa. W Senacie zasiądą także Lidia Staroń (Komitet Wyborczy Wyborców Lidia Staroń – Zawsze po stronie ludzi) oraz Wadim Tyszkiewicz (Komitet Wyborczy Wyborców Wadim Tyszkiewicz), Krzysztof Kwiatkowski (Komitet Wyborczy Wyborców Krzysztofa Kwiatkowskiego) oraz Stanisław Gawłowski (Komitet Wyborczy Wyborców Demokracja Obywatelska). Trzej ostatni są kojarzeni z opozycją, co powoduje, że wszystkie ugrupowania opozycyjne razem dysponują w Senacie większością 51 senatorów. Pierwsze posiedzenia Sejmu (IX kadencji) i Senatu - (X kadencji) odbędą się we wtorek 12 listopada.",Stanisław Karczewski,
https://wiadomosci.onet.pl/kraj/europoslowie-pis-w-kaszmirze-oburzenie-indyjskiej-opozycji/36v7128,"Europosłowie PiS w Kaszmirze, oburzenie indyjskiej opozycji","Trzy miesiące po odebraniu muzułmańskiemu Kaszmirowi autonomii i uwięzieniu opozycjonistów rząd Indii wpuścił tam pierwszą delegację. Z Niemiec do Indii przyjechali działacze skrajnie prawicowej AfD, z Polski - sześcioro europosłów PiS – donosi ""GW"".","""Gazeta Wyborcza"" podaje, że z 27 zaproszonych do Indii europarlamentarzystów 22 należy do partii populistycznej prawicy. Gazeta podała, że PiS wysłał sześcioosobową drużynę: Ryszarda Czarneckiego, Kosmę Złotowskiego, b. minister rodziny Elżbietę Rafalską, b. wiceministra energii Grzegorza Tobiszowskiego, b. rzeczniczkę rządu Joannę Kopcińską oraz b. wojewodę krośnieńskiego Bogdana Rzońcę. Pozostali goście - jak informuje gazeta - należą m.in. do francuskiego Zjednoczenia Narodowego, partii Brexit, Alternatywy dla Niemiec (AfD), włoskiej Ligi, czeskiej KDU-CSL, belgijskiego Interesu Flamandzkiego i hiszpańskiej VOX. ""GW"" informuje, że wizyta europarlamentarzystów oburzyła indyjską opozycję, bo do Kaszmiru nie są wpuszczani nawet posłowie indyjscy. Do Kaszmiru nie mogą wjeżdżać także dziennikarze. Na początku października rząd w New Delhi odmówił zgody na wizytę amerykańskiemu senatorowi Chrisowi Van Hollenowi. Także Komisja Praw Człowieka ONZ skarży się, że wnioski jej członków o pozwolenie na wjazd do Kaszmiru są odrzucane - zauważa gazeta.",Ryszard Czarnecki,
https://wiadomosci.onet.pl/kraj/mateusz-morawiecki-przedstawil-program-na-100-dni-nowego-rzadu-pis/gsl3j61,Czym zajmie się rząd w pierwszej kolejności? Mateusz Morawiecki przedstawił plan na 100 dni,"W ciągu 100 dni od powołania nowy rząd przedstawi plan zrównania dopłat polskich rolników z europejskimi, program bezpłatnych badań profilaktycznych dla Polaków oraz ustawę zapewniającą dodatkowe 13 świadczenia emerytalne - zapowiedział w Ciechanowie premier Mateusz Morawiecki.","Wizyta premiera w Ciechanowie była kontynuacją jego spotkania z mieszkańcami z 27 września. Spotkanie zostało wtedy przerwane ze względu na pogorszenie się stanu zdrowia ojca premiera, Kornela Morawieckiego. - Tak jak obiecałem tutaj państwu, że wrócę w ciągu miesiąca po wyborach do Ciechanowa, cieszę się, że jestem z wami. Niech ta moja zapowiedź i ten mój powrót będzie też zapowiedzią tego co chcemy zrobić, zapowiedzią naszego programu, wyważonego programu, który ma służyć wszystkim Polakom - mówił w środę Morawiecki. Premier porównał Ciechanów, skąd - jak powiedział - jest niedaleko i do Muzeum Romantyzmu, i Muzeum Pozytywizmu do programu PiS. - Nasz program na kolejne cztery lata jest między pozytywizmem a romantyzmem: wielkie cele dla Polski, całego społeczeństwa, dobrze zaplanowane, jednocześnie ścieżka dojścia do tych celów dobrze zbudowana w oparciu o finanse publiczne, działania gospodarcze, włączanie szerokich rzesz społeczeństwa do naszego programu - stwierdził. - Ten wyważony program zwyciężył 13 października, dziś wkraczamy w fazę jego realizacji - zapowiedział szef rządu. Przypomniał, że przed wyborami PiS deklarował, że w ciągu 100 dni przedstawi albo uchwalone ustawy, albo program realizacji każdego z pięciu punktów tzw. ""piątki"", które dotyczą: małego ZUS, 13 i 14 emerytury, pakietu kontrolnych badań profilaktycznych, budowy 100 obwodnic i planu dojścia do równych dopłat dla rolników. Morawiecki poinformował, że spotkał się z desygnowanym na komisarza UE ds. rolnictwa Januszem Wojciechowskim, z którym rozmawiał o kwestii zrównania dopłat dla polskich rolników z europejskimi. Zdaniem szefa rządu jest to możliwe do zrobienia i plan dojścia do takiej sytuacji zostanie przedstawiony w ciągu 100 dni od powołania nowego gabinetu. - Do tego doprowadzimy. Już mamy ten plan w zarysie tak jak obiecaliśmy. W ciągu 100 dni od powołania rządu będzie ten plan przedstawiony. Jest to solidnie skonstruowany plan, jestem optymistycznie do niego nastawiony, bo musimy wywalczyć to w negocjacjach z UE - powiedział premier. Kolejny punkt to budowa 100 obwodnic. - Powiedzieliśmy, że będzie ich 100, to symboliczna liczba: 100 obwodnic, będzie ich sto przynajmniej - zaznaczył Morawiecki. Poinformował, że ""doszło już do spotkania"" z dyrekcją GDDKiA i trwają dyskusje, przez które miasta i miejscowości one będą przechodzić oraz jakie środki na nie przeznaczyć. Według premiera będzie ""przynajmniej kilkanaście miliardów zł na ten cel przeznaczone"". Szef rządu nawiązał też do problemu bezpieczeństwa na drogach. - Szanowni państwo, dość już z tym piractwem drogowym. Naprawdę jestem gorącym zwolennikiem tego, by wprowadzić bardzo surowe kary dla piratów drogowych, po to, by zapewnić większe bezpieczeństwo na drogach - zapowiedział. Przekonywał też, że budżet państwa jest w bardzo dobrym stanie i nie warto słuchać tych, którzy twierdzą, że aby podnieść jakość dróg, zostaną podniesione mandaty. Kolejny z programów, który będzie realizować rząd w ciągu pierwszych 100 dni będzie dotyczył tzw. małego ZUS, czyli zmniejszonej płatność na ZUS - poinformował. Jak podkreślił premier, będzie on ""dla wszystkich małych przedsiębiorców, ale nie tylko małych, najmniejszych, ale również tych, które zatrudniają po parę osób, ale osiągają niższe przychody niż 10 tys. zł miesięcznie. Dla nich płatność ZUS będzie, zgodnie w wcześniejszymi zapowiedziami, proporcjonalna do poziomu przychodów - dodał. Premier odniósł się także do kwestii 13 i 14 emerytury. - Zaplanowaliśmy to, zapowiedzieliśmy przed wyborami i dotrzymamy słowa z całą pewnością - będzie ustawa gotowa w ciągu trzech miesięcy, w ciągu 100 dni po powołaniu rządu, żeby zatwierdzić, żeby nie było żadnych wątpliwości, że trzynasta emerytura będzie wypłacona w przyszłym roku i w kolejnych latach - podkreślił. Według szefa rządu, czeka nas wielka zmiana w polskiej służbie zdrowia. Jak dodał, będzie ona polegać m.in. na zapewnienie bezpłatnych badan profilaktycznych dla osób powyżej 40 lat. - Bezpłatne badania i profilaktyka - każdy lekarz to powie, każdy człowiek to powie, który się trochę orientuje na czym polega służba zdrowia, że lepiej jest zapobiegać, lepiej jest wcześniej wykrywać różne choróbska, straszne i mniej groźne, niż później trafiać do szpitala - zaznaczył premier. Morawiecki zapewnił, że praca nad tym programem ""wre"" w resorcie zdrowia. Dodał, że zostanie on przedstawiony w ciągu 100 dni od powołania nowego rządu. Program - jak mówił - byłby sprofilowany do konkretnych grup wiekowych, np. dla osób od 40 do 45 roku życia. Szef rządu podsumował też wielkie wyzwania, które stoją przed Polską. - My je określiliśmy mianem pięciu wielkich pułapek rozwojowych i chcemy je zaadresować w długiej perspektywie, co najmniej tych dwóch, trzech kadencji mam nadzieję - powiedział . Jako pierwszą wymienił pułapkę demograficzną. - I tu nasz program 500 plus, który już spowodował, że rodzi się ok. 40 do 50 tys. dzieciaczków więcej rocznie niż GUS planował cztery lata temu - podkreślił szef rządu. - Drugi punkt to była pułapka słabości instytucjonalnej. I tutaj to co udało się zrobić w zakresie uszczelnienia VAT-u i CIT-u świadczy samo za siebie, że idziemy w dobrym kierunku - zaznaczył. Trzecią ze wskazanych przez niego pułapek była pułapka niskich marż, średniej jakości produktów. - I tutaj dzisiejsze dane, że mamy historyczny przyrost wydatków na badania i rozwój o 25 proc. rok do roku, wydatków na innowacyjność. Jest to wielkim potwierdzeniem, że nasza polityka gospodarcza, nasze działania ciągną nas we właściwym kierunku - ocenił Morawiecki. Kolejna z pułapek, dodał, to pułapka zależności od kapitału zagranicznego. Premier przyznał, że wyjście z niej to proces na dziesięciolecia. - Rząd PiS ściągając inwestorów zagranicznych nie wyprzedawał naszych ""sreber rodowych"". Wręcz przeciwnie dokonywaliśmy repolonizacji, bo na tym polega redukcja zależności od zagranicy. Chcemy z nimi współpracować (...,) ale jednocześnie chcemy budować polski kapitał, polską własność i to robimy - zapowiedział. Jako ostatnią wskazał pułapkę średniego rozwoju. - A więc Polska złapana w taką pułapkę pomiędzy daleki Wschód, gdzie pensje są dużo niższe, a Zachód, gdzie pensje są dużo wyższe (...) i to jest wielkie wyzwanie, trudno powiedzieć, że to w cztery lata można naprawić. Ale statystyki, które są najlepszym dowodem rzeczywistości mówią, że Polacy zaczynają wracać - dodał premier.",Mateusz Morawiecki w Ciechanowie,
https://wiadomosci.onet.pl/kraj/narada-w-siedzibie-pis-fogiel-sklad-rzadu-poznamy-w-najblizszych-dniach/jnd6y49,Rozmowy w siedzibie PiS na Nowogrodzkiej. Fogiel: skład rządu poznamy w przeciągu najbliższych dni,"Zakończyło się spotkanie kierownictwa PiS z udziałem Zbigniewa Ziobry oraz Jarosława Gowina. Zjednoczona Prawica ustaliła strukturę przyszłego rządu, nazwiska ministrów poznamy w przeciągu najbliższych dni - przekazał wicerzecznik partii Radosław Fogiel.","Koalicjanci potwierdzili także rekomendację Mateusza Morawieckiego jako kandydata na premiera. Fogiel pytany, kiedy znane będą personalia ministrów odparł: - Są duże szanse, że w przyszłym tygodniu. Przed świętami jednak bym tak nie szarżował. Jednocześnie przekazał, że o personaliach będzie mówił szef rządu, ale uzgodnienia, co do rządu i jego struktury zostały już dokonane. Wicerzecznik PiS pytany był też czy nowa struktura Rady Ministrów różni się od dotychczasowej. - Nie da się dwa razy wejść do tej samej rzeki - stwierdził Fogiel. Powtórzył jednocześnie, że o szczegółach informował będzie Morawiecki. Polityk był również pytany o nową umowę koalicyjną pomiędzy PiS, Solidarną Polską i Porozumieniem. - Takie sprawy jak umowa koalicyjna wymagają nawet fizycznego opracowania, więc dzisiaj jeszcze do podpisania umowy nie doszło. Dzisiaj mamy jasną deklarację woli kontynuowania tych prac, które trwały poprzednie cztery lata - oznajmił. Fogiel nawiązując do ewentualnych zmian w klubie parlamentarnym PiS i wicemarszałków stwierdził, że są to decyzje posłów, członków klubu parlamentarnego. - Rekomendacje na marszałków to kompetencje Komitetu Politycznego PiS; to nie było przedmiotem obrad dzisiejszego posiedzenia - zaznaczył. Dziennikarze pytali rzecznika czy podczas spotkania ustalono priorytety jeśli chodzi o projekty ustaw i harmonogram prac legislacyjnych. Fogiel odpowiedział, że prace będą prowadzone w oparciu o program Zjednoczonej Prawicy. - Oczywiście w mocy pozostaje tzw. piątka na 100 dni, czyli pięć punktów, nad którymi rozpoczniemy prace w przeciągu pierwszych 100 dni od powołania rządu - powiedział. Szef MON Mariusz Błaszczak pytany w TVP o spotkanie władz Zjednoczonej Prawicy zapewnił, że potwierdziło ono, iż koalicja jest zgranym zespołem. - Będziemy kontynuować naszą misję. Pięć punktów, o których mówiliśmy w kampanii wyborczej jest jak najbardziej aktualne. W ciągu krótkiego czasu po sformowaniu rządu zaraz je zrealizujemy - zapowiedział. Pytany czy będą zmiany w składzie nowego rządu odpowiedział, że nie będzie dużych, rewolucyjnych zmian. - Były już zmiany w składzie rządu spowodowane tym, że część Rady Ministrów objęła funkcje posłów do PE. Co do trzonu rządu, to nie możemy spodziewać się jakichś większych zmian. Kontynuujemy naszą misję rozpoczętą w 2015 r. - przekazał minister.",Rządowa limuzyna przed siedzibą PiS na ul. Nowogrodzkiej,
https://wiadomosci.onet.pl/kraj/se-antoni-macierewicz-marszalkiem-seniorem/p3kd7m9,"""SE"": Antoni Macierewicz marszałkiem seniorem?","Pierwsze posiedzenie Sejmu nowej kadencji odbędzie się 12 listopada. Wciąż jednak nie znamy nazwiska marszałka seniora. Osobę do pełnienia tej roli wyznaczy prezydent Andrzej Duda. Na razie jednak trwa giełda nazwisk, na której pojawił się Antoni Macierewicz - informuje ""Super Express"".","Prezydent wybierze marszałka seniora według kryterium zasług dla odzyskania niepodległości, choć nie podjął jeszcze decyzji w tej sprawie. - Jest jeszcze czas - mówi w rozmowie z ""SE"" prezydencki rzecznik Błażej Spychalski. Do tej pory mówiło się o Januszu Korwin-Mikkem oraz Iwonie Śledzińskiej-Katarasińskiej, jednak coraz poważniej rozpatrywany ma być także Antoni Macierewicz. M.in. Michał Dworczyk, szef kancelarii premiera, podkreślał zasługi byłego szefa MON w walce z komunizmem. Macierewicz był założycielem Komitetu Obrony Robotników (KOR) i ważną postacią antykomunistycznej opozycji. Iwona Śledzińska-Katarasińska twierdzi, że i tak nie przyjęłaby propozycji zostania marszałkiem seniorem, bo szef gabinetu politycznego prezydenta ocenił, że ""mogłaby na forum izby przyjąć kierunek totalnej konfrontacji"". Niespecjalnie chętny jest też Korwin-Mikke, który powiedział, że ""to byłby jego obowiązek, ale też obciążenie"". - Bo trzeba coś robić i machać laską, która jest ciężka - mówił lider Konfederacji w rozmowie z ""Super Express"".",Antoni Macierewicz,
https://wiadomosci.onet.pl/kraj/rzeczpospolita-spor-o-usadzenie-poslow-na-sali-obrad-w-sejmie/sf93wnv,Spór o usadzenie posłów na sali obrad w Sejmie,"Partie polityczne nie mogą się dogadać w kwestii podziału miejsc w ławach przy Wiejskiej. Dotychczasowe podziały na stronę lewą i prawą okazały się niewystarczające - podaje ""Rzeczpospolita"".","Pierwsza runda negocjacji ws. podziału miejsc na sali plenarnej sprawiła, że wszyscy posłowie zakończyli rozmowy niezadowoleni. Kancelaria Sejmu chciała usadzić kolejno, zaczynając od prawej: PiS, PSL, PO i Lewicę. Konfederacji urzędnicy zaproponowali miejsca w tylnych rzędach, co stało się przyczyną konfliktu. Jak przypomina ""Rz"", od czasu rewolucji francuskiej zwyczajowo lewica siedzi po lewej stronie, a prawica - po prawej. W polskim Sejmie ta zasada obowiązywała do 2015 r., ale wtedy do Sejmu nie dostało się SLD. Zaproponowano więc, by od prawej siedziały kolejno kluby od największego do najmniejszego. ""Dlatego we wtorek Kancelaria Sejmu zaproponowała przedstawicielom klubów i kół wariant, w którym znów po lewej stronie siedzi lewica. A co z Konfederacją? Urzędnicy zaproponowali jej rzeczywiście miejsca z prawej strony od PiS i obok ław rządowych, tyle że... w tylnych rzędach"" - podaje ""Rz"". Nie zaakceptowano też wariantu usadzenia pojedynczych posłów Konfederacji w kolejnych rzędach. Równocześnie podczas negocjacji podkreślano, że Konfederacja nie jest klubem, tylko kołem, więc ma mniejsze prawa. Problemem jest także podział pomieszczeń w Sejmie. Np. nikt nie chce zajmować pokoju 143, który uchodzi za pechowy: od co najmniej 1997 r. każdy klub, który go zajmował, przegrywał wybory do Sejmu. Były to: Unia Wolności, Unia Pracy, Samoobrona, SDPL i Ruch Palikota. Źródło: ""Rzeczpospolita""",,
https://wiadomosci.onet.pl/kraj/sad-najwyzszy-podal-ile-wplynelo-protestow-wyborczych/43ybnes,"Sąd Najwyższy podał, ile wpłynęło protestów wyborczych","Do Sądu Najwyższego do wtorkowego popołudnia wpłynęło 245 protestów wyborczych - przekazał PAP Krzysztof Michałowski z zespołu prasowego SN. Dotychczas rozpoznano 12 protestów, które pozostawiono bez dalszego biegu.","We wtorek SN rozpoznał i pozostawił bez dalszego biegu m.in. pierwszy spośród sześciu protestów wyborczych pełnomocnika komitetu wyborczego PiS dotyczący okręgu nr 75 w wyborach do Senatu, obejmującego Tychy i Mysłowice. SN uznał, że protest ten nie zawiera zarzutów naruszenia prawa, o których mowa w Kodeksie wyborczym. Inne z rozpoznanych dotychczas protestów pozostawiono bez dalszego biegu m.in. z powodu złożenia ich przed ustawowym terminem. Protesty wyborcze można było złożyć na piśmie w Sądzie Najwyższym od ogłoszenia wyników wyborów przez PKW w Dzienniku Ustaw przez 7 dni - do zeszłego wtorku do godziny 16. Z kolei pocztą protesty można było wnosić w ubiegłym tygodniu do północy z wtorku na środę. SN przypomniał, że liczy się w tym przypadku data stempla pocztowego. Oznacza to, że protesty te mogą jeszcze spływać do sądu pocztą. Jak podawał w zeszłym tygodniu zespół prasowy SN, sześć protestów złożył pełnomocnik komitetu wyborczego PiS. Poza okręgiem nr 75 dotyczą one wyborów do Senatu w okręgach: nr 100 (Koszalin), nr 12 (Toruń), nr 92 (Konin), nr 95 (Kalisz), nr 96 (Kalisz). PiS wnioskuje o ponowne przeliczenie głosów, zarzucając niewłaściwe zakwalifikowanie głosów jako nieważne, podczas gdy - zdaniem PiS - powinny były zostać uznane za ważne. Na środę wyznaczono terminy rozpatrzenia na posiedzeniach niejawnych kolejnych dwóch protestów PiS. Chodzi o okręgi nr 12 i 92. Protesty wnieśli również m.in. pełnomocnicy wyborczy innych komitetów wyborczych. Koalicja Obywatelska chce powtórzenia wyborów do Senatu w trzech okręgach: nr 2 (Jelenia Góra) nr 59 (Łomża i Suwałki) i nr 26 (Pabianice). Zdaniem KO wybory mogły tam zostać przeprowadzone z naruszeniem prawa. Do SN wpłynęły także protesty od pełnomocników komitetów wyborczych: Konfederacji, PSL i Ślonzoki Razem. Rozpatrywanie protestów wyborczych należy do kompetencji nowo utworzonej Izby Kontroli Nadzwyczajnej i Spraw Publicznych SN. Sąd ten rozpatruje protesty w składzie trzech sędziów w postępowaniu niejawnym i wydaje opinię w formie postanowienia w sprawie protestu. Może jednak skierować rozpoznanie protestu na rozprawę. Po rozpoznaniu protestu trzyosobowy skład SN wydaje opinię w sprawie zasadności zarzutów i ewentualnie, czy miały wpływ na wynik wyborów. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz wydanych na posiedzeniach opinii w sprawie poszczególnych protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów.",,
https://wiadomosci.onet.pl/tylko-w-onecie/marian-banas-w-2005-r-kupil-kamienice-z-lokatorami-sprzedal-juz-bez-nich/vs4wc6t,Marian Banaś w 2005 r. kupił kamienicę z lokatorami. Sprzedał już bez nich,"Obie kamienice przy ul. Krasickiego w Krakowie, których przez lata współwłaścicielem i właścicielem był Marian Banaś, znalazły się na tzw. czarnej liście nieruchomości przygotowanej przez krakowskich urzędników. Kiedy dzisiejszy szef NIK kupował budynek pod numerem 26 (obok tego z hotelem na godziny), mieszkali w nim lokatorzy. W chwili sprzedaży przez Banasia budynku mieszkania były już puste, a część mieszkańców do wyprowadzki zmusiły sądy.","Stare Podgórze to obecnie jedna z najmodniejszych i najbardziej popularnych części Krakowa. Przeżywa drugą młodość, podobnie jak kilka lat temu Kazimierz. Otwierają się tu kolejne bary i restauracje, a w opustoszałym do niedawna budynku hotelu Forum mieści się dziś jeden z najpopularniejszych krakowskich klubów. O tej części Krakowa zrobiło się ostatnio głośno za sprawą Mariana Banasia. Afera wokół majątku prezesa Najwyższej Izby Kontroli trwa od ponad miesiąca. 21 września TVN ujawnił, że w kamienicy na krakowskim Podgórzu należącej do szefa NIK funkcjonował dom schadzek z wynajmem pokoi na godziny, prowadzony przez ludzi, którzy w przeszłości wchodzili w konflikty z prawem. Marian Banaś został właścicielem nieruchomości w 2000 r. Niecały rok później na podstawie tzw. umowy dożywocia zobowiązał się do przyjęcia jako domownika Henryka Stachowskiego – jak twierdził weterana AK – któremu w zamian za prawo do nieruchomości miał zapewnić wyżywienie, opłaty i leki, oraz na własny koszt zorganizować pogrzeb. Okazuje się, że Marian Banaś kilka lat temu był współwłaścicielem jeszcze jednej kamienicy w Krakowie. I, co ciekawe, był to budynek przylegający do tego, w którym jeszcze do niedawna działał przybytek z pokojami na godziny. To kamienica przy ul. Krasickiego 26, czyli dwa numery dalej. Z ustaleń Onetu wynika, że oba sąsiadujące ze sobą budynki znajdują się na tzw. czarnej liście krakowskich nieruchomości. To spis wszystkich tych budynków w mieście, które zdaniem urzędników miejskich powinny należeć do miasta, ale z powodu rozmaitych wydarzeń nie należą. Dekret Bieruta, który znacjonalizował nieruchomości w Warszawie, nie obowiązywał w Krakowie. Tu bardzo wiele budynków ma własne, skomplikowane historie. Jak kamienica przy ul. Krasickiego 26 znalazła się w posiadaniu Mariana Banasia? Z naszych ustaleń wynika, że przed wojną budynek należał do Matyldy Horodyńskiej, która wówczas mieszkała w Stanisławowie. Dziś to Iwano-Frankowsk na zachodzie Ukrainie. Kobieta w latach 50. ubiegłego wieku, pod koniec swojego życia, postanowiła przekazać kamienicę pewnej krakowskiej rodzinie. Jeszcze na początku XXI w. budynkiem zarządzał Zarząd Budynków Komunalnych w Krakowie. To miejska jednostka, której jednym z głównych zadań jest zarządzanie nieruchomościami. Nie udało nam się ustalić, w jaki sposób obecny szef NIK wszedł w posiadanie kamienicy w 2005 r. Wiemy, że Marian Banaś stał się współwłaścicielem kamienicy na początku 2005 r. Z elektronicznej księgi wieczystej, z którą się zapoznaliśmy, wynika, że drugą połowę udziałów w kamienicy miała Teresa H.-S. To 63-letnia Polka mieszkająca w Stanach Zjednoczonych. Próbowaliśmy się z nią skontaktować. Przez jej znajomych przekazaliśmy jej nasz numer telefonu. Nie odezwała się. Nie odpowiedziała też na nasze emaile. Ludzie, którzy ją znają, albo milczą, albo są bardzo tajemniczy. ""Domyślam się, dlaczego chcą się państwo z nią skontaktować. Powiem tylko tyle, że to osoba, która bardzo strzeże swojej prywatności. Nie pomogę"" – odpisał nam jeden z jej polskich znajomych z Facebooka. Z jej profilu w tym serwisie społecznościowym wynika, że mieszka w okolicach San Francisco, ale dużo podróżuje po świecie. Po przejęciu kamienicy, na początku stycznia 2005 r. nowi właściciele wysłali do Zarządu Budynków Komunalnych pismo, w którym poprosili o wydanie zarządu nad kamienicą. Krakowscy urzędnicy zaczęli studiować dokumentację przedstawioną przez Banasia i jego wspólniczkę. W myśl obowiązujących przepisów miejska jednostka musiała wydać zarząd nad nieruchomością. O kamienicy przy ul. Krasickiego 26 urzędnicy jednak nie zapomnieli i umieścili budynek na tzw. czarnej liście opublikowanej w lipcu 2018 r. Tuż po przejęciu zarządu nad kamienicą, Marian Banaś przekazał administrowanie nad nią jednej z krakowskich firm. Jedną z pierwszych jej decyzji było poinformowanie mieszkańców, że mają opróżnić strych oraz piwnice. Wyznaczono im ""nieprzekraczalny termin"" 31 marca 2005 r. Administrator ostrzegał mieszkańców, że w razie niezastosowania się do polecenia, wszystkie rzeczy zostaną usunięte na koszt lokatorów. Z pisma wynika również, że administrator w tej sprawie działał po wcześniejszym porozumieniu z właścicielem budynku, czyli w tym przypadku m.in. z Marianem Banasiem. Kserokopia tamtego ogłoszenia leży w aktach w urzędzie miasta Krakowa. Rozmawiamy z kilkoma przedstawicielami ratusza. Każdy z nich prosi o zachowanie anonimowości. Mówią nam, że po przejęciu kamienicy przez Banasia i jego wspólniczkę otrzymywali nieoficjalne informacje o tym, że przy ul. Krasickiego 26 ""dzieje się źle"", a mieszkańcy narzekają na działania nowych właścicieli. Do Wydziału Mieszkalnictwa nie wpłynęły jednak żadne oficjalne zgłoszenia na temat możliwego‘’czyszczenia kamienicy’’ przy ul. Krasickiego 26. W aktach tego budynku znajduje się jedynie informacja z 2005 r. w sprawie opróżnienia piwnic i strychu. Firma, która od 2005 r. zarządzała kamienicą, istnieje do dziś. Pojechaliśmy do jej siedziby. Na rozmowę zgodził się właściciel. Na początku twierdził, że nie zna sprawy, po chwili jednak zmienił zdanie. – Faktycznie, zarządzaliśmy kamienicą Mariana Banasia. Ale było to krótko – przyznał. Przekonywał, że dokumenty dotyczące administrowania budynkiem po 10 latach zostały zniszczone. – Ja właściwie nic nie pamiętam. Tym zajmował się mój wspólnik, który już nie żyje – słyszymy. A co z ogłoszeniem, które firma wywiesiła tuż po przejęciu administracji nad kamienicą? – Strych czyścimy zawsze na początku. Chodzi o bezpieczeństwo pożarowe. Mieszkańcy czasami robią sobie na strychach wystawki i nierzadko spraszają bezdomnych. A piwnice? Też są zawsze zagracone. Ale co tam było dokładnie, nie pamiętam – mówi. Pytamy o dawnych lokatorów kamienicy. Właściciel firmy twierdzi, że nie wie, co z nimi się stało. – Z doświadczenia wiem, że jeśli ktoś nie płaci, to się tę sprawę zwykle oddaje do sądu. I jeżeli taka osoba nie ma dochodu, gmina daje im lokale socjalne. A to są często ludzie, którzy mają nawet po kilkadziesiąt tysięcy złotych zaległości. Próbujemy dowiedzieć się, dlaczego firma tak krótko administrowała budynkiem. – Nie wiem. Może nie spełniliśmy oczekiwań właścicieli… Proszę panów, ja się nie bawię w żadne czyszczenie kamienic. Mam rodzinę, dzieci, chcę spokojnie żyć. Naprawdę nie mam pojęcia, co się tam działo – rzuca do nas szef firmy. Rozmawiamy z okolicznymi mieszkańcami, którzy w tamtym czasie mieszkali w okolicy. Część z nich przyznaje, że miała kontakt z sąsiadami z ul. Krasickiego 26. – Nie chcę używać mocnych słów, bo sam pan wie, że ten Banaś to ważny człowiek. Jednak wtedy w okolicy mówiło się o problemach mieszkańców tamtej kamienicy. Szczegółów nie znam – mówi jeden z mieszkańców, który kategorycznie zabrania podawania swojego imienia i nazwiska. Faktem jest, że odkąd kamienicę przejął Marian Banaś wraz ze wspólniczką, z budynku przy ul. Krasickiego 26 zaczęli wyprowadzać się kolejni lokatorzy. W miejskich archiwach znajdujemy informację, że z powodu zaległości finansowych rozwiązano jedną umowę najmu mieszkania. W innym przypadku, z powodu ""nadmiernego zaludnienia"", miasto udzieliło ""pomocy mieszkaniowej"" jednej osobie w 2006 r. To nie koniec. Wydział Mieszkalnictwa urzędu miasta zarejestrował dwa wyroki orzekające eksmisję z lokali znajdujących się w tym budynku w latach, w których jego współwłaścicielem był obecny szef NIK. Eksmitowanym zaproponowano lokale socjalne. Marian Banaś i Teresa H.-S. w 2013 r. sprzedali budynek przy Krasickiego 26 krakowskiej firmie Koneser Group, zajmującej się rewitalizacją starych kamienic w centrum miasta. – Do moich klientów odezwał się pośrednik w obrocie nieruchomościami, który skontaktował ich z panem Banasiem i Teresą H.-S. Moi klienci wcześniej nie znali tych osób. Widzieli je tylko w trakcie załatwiania formalności związanych z kupnem kamienicy – mówi Onetowi mec. Paweł Tyniec, pełnomocnik Konesera. Prawnik podkreśla, że Marian Banaś sprzedał kamienicę już bez lokatorów. – Nie było tam mieszkańców. Mogę też dodać, że budynek był w złym stanie technicznym – dodaje mec. Tyniec. O kamienicę przy Krasickiego 26 i jej lokatorów chcieliśmy zapytać Mariana Banasia. Wysłaliśmy mu pytania za pośrednictwem biura prasowego Najwyższej Izby Kontroli. Wciąż czekamy na odpowiedzi. Już po publikacji tego tekstu Banaś przesłał nam oświadczenie o następującej treści: ""W związku z niniejszą publikacją uprzejmie informuję, że na podstawie istniejących dokumentów, które wbrew twierdzeniom zawartym w powyższym tekście nie zostały zniszczone, wyjaśnię całokształt okoliczności niniejszej sprawy. Udostępnienie tych dokumentów wykaże, że zawarte w publikacji informacje zostały przedstawione w sposób nierzetelny bądź tendencyjny"".","Po lewej kamienica przy ul. Krasickiego 26, której współwłaścicielem był Marian Banaś",
https://wiadomosci.onet.pl/kraj/sad-uznal-ze-grzegorz-schetyna-nie-naruszyl-dobr-torunianina-slowami-o-pis-owskiej/3rfprsk,"Sąd uznał, że Grzegorz Schetyna nie naruszył dóbr torunianina słowami o ""PiS-owskiej szarańczy""","Sąd Okręgowy w Toruniu oddalił pozew mieszkańca Torunia przeciwko przewodniczącemu Platformy Obywatelskiej Grzegorzowi Schetynie o naruszenie dóbr osobistych. Powód jako sympatyk Prawa i Sprawiedliwości poczuł się urażony wypowiedzią Schetyny sprzed roku o ""PiS-owskiej szarańczy"".","Wyrok w sprawie został wydany wczoraj. W czasie rozprawy zaprezentowano nagranie telewizyjne, przedstawiające fragment wystąpienia Schetyny z 13 października 2018 r. na konwencji samorządowej Koalicji Obywatelskiej w Poznaniu. - Musimy wygrać te wybory. Zmobilizować wszystkie pozytywne siły i strząsnąć ze zdrowego drzewa naszego państwa PiS-owską szarańczę - mówił wówczas Schetyna. Torunianin wskazał, że słowa Schetyny dotykają zwolenników i korzystających z programów socjalnych rządu, jak jego 10-letni syn otrzymujący świadczenie z programu 500 plus. Domagał się przeprosin i odszkodowania. Schetyna na sali sądowej tłumaczył, że powód nie zna kontekstu wystąpienia i konwencji, dlatego opacznie uważa, że ta wypowiedź dotyczy jego jako zwolennika PiS. - Ta wypowiedź dotyczyła PiS w spółkach Skarbu Państwa, tego wszystkiego, co miało miejsce po wyborach parlamentarnych. Dotyczyło ogromnego awansu setek działaczy i radnych PiS do rad nadzorczych i zarządów spółek Skarbu Państwa. Byli to ludzie w większości w całości z politycznego nadania, w większości bez profesjonalnych kwalifikacji, żeby te funkcje spełniać - podkreślił lider PO. Sąd oddalił pozew. - Sympatia do partii politycznej nie jest dobrem osobistym, które by podlegało ochronie, bo dobrem osobistym są te wartości, które dotyczą indywidualnie każdej osoby, a więc może to być cześć, godność, zdrowie, wolność. Tu nie mamy do czynienia z takimi pojęciami, dlatego w ogóle nie ma mowy o naruszeniu dobra osobistego. (...) Żeby można mówić o naruszeniu dóbr osobistych, powód musiałby wykazać, że wypowiedź dotyczyła po prostu jego z imienia i nazwiska. To musi być do tego stopnia skonkretyzowane - uzasadnił wyrok sędzia Andrzej Westphal. Schetyna nie był obecny na ogłoszeniu orzeczenia. Wyrok nie jest prawomocny, powodowi przysługuje prawo odwołania do wyższej instancji.",Grzegorz Schetyna,
https://wiadomosci.onet.pl/kraj/jacek-sasin-o-odzyskaniu-wraku-tupolewa/hmj83lk,Sasin o odzyskaniu wraku Tu-154M: jestem nastawiony dość pesymistycznie,"Jeśli chodzi o odzyskanie wraku Tu-154M, jestem nastawiony dość pesymistycznie; zrobiono bardzo wiele, by Rosjanie mieli obecnie wszystkie atuty w ręku - ocenił wicepremier Jacek Sasin. Trudno powiedzieć, czym kierowali się poprzedni rządzący, czy to błędy, czy świadome działanie - dodał.","Jak podał w poniedziałek Komitet Śledczy Federacji Rosyjskiej, śledczy rosyjscy dopuścili polską komisję do kolejnych oględzin wraku samolotu Tu-154M. Ostatnio polscy śledczy byli w Smoleńsku w maju br. Prokuratorzy prowadzili wówczas czynności procesowe związane z oględzinami wraku Tu-154M znajdującego się w hangarze na lotnisku Smoleńsk Północny. Rzeczniczka PK mówiła wtedy, że ""oględziny nie zostały zakończone"". Sasin pytany w Polskim Radiu 24, czy jego zdaniem jest szansa na to, że Polska kiedykolwiek odzyska wrak, odparł, że jest do tego nastawiony ""dość pesymistycznie"". - Trudno powiedzieć, czym kierowali się nasi poprzednicy rządzący Polską, czy to błędy, czy to było jakieś świadome działanie, które miało spowodować, że polskie państwo stanie się bezsilne w wyjaśnianiu tej katastrofy - mówił. - Ja muszę powiedzieć, że jestem dość pesymistycznie nastawiony co do tej perspektywy, perspektywy odzyskania wraku tupolewa. Jestem pesymistyczny dlatego, że za nami cały ciąg zdarzeń właśnie pomiędzy 2010 r. a 2015 r., te pięć lat, fatalnych pięć lat, w których zrobiono bardzo wiele, by Rosjanie mieli obecnie wszystkie atuty w ręku - dodał wicepremier. Jak podkreślił, polski rząd podpisał z Rosjanami porozumienie, które daje stronie rosyjskiej prawo do ""przetrzymywania wszystkich dowodów, w tym wraku, aż do czasu zakończenia rosyjskiego śledztwa"". Sasin zaznaczył przy tym, że nie wyobraża sobie, byśmy ""zostali z takim stwierdzeniem, że nie wiadomo, co się stało"". W rozmowie padło też pytanie o zatrzymanie przez ABW podejrzewanego o szpiegostwo Piotra Ś. Jacek Sasin podkreślił, że infiltracja rosyjska ""była i jest"". Jak tłumaczył, niebezpieczeństwa, które dosięgają ""w sposób absolutnie bezpośredni"" np. Ukrainę, oddziałują również na Polskę. - Przede wszystkim ta sytuacja pokazuje, że polskie służby działają, że są zdolne do tego, by tego typu niebezpieczeństw niwelować - wskazał wicepremier.",Śledczy rosyjscy dopuścili polską komisję do kolejnych oględzin wraku samolotu Tu-154M,
https://wiadomosci.onet.pl/kraj/sprawa-birgfellnera-kontrowersyjny-trik-prokuratury/7sc4xkm,"""Gazeta Wyborcza"": prokuratura wykorzystała zeznania Kaczyńskiego z innego postępowania","Prokuratura nie przesłuchała Jarosława Kaczyńskiego ws. dwóch wież i zastosowała kontrowersyjny trik - wykorzystała zeznania prezesa PiS złożone w innej sprawie - donosi ""Gazeta Wyborcza"".","Prokuratura dzień przed ciszą wyborczą uznała, że nie ma podstaw do zbadania, czy Kaczyński oszukał austriackiego biznesmena Geralda Birgfellnera. A za przestępstwo, które zarzuca biznesmen, może grozić nawet 10 lat więzienia. Teraz - jak pisze ""Wyborcza"" - okazuje się, że prokuratura nie przesłuchała prezesa PiS, ale wykorzystała jego słowa z innego postępowania, toczącego się z zawiadomienia Kaczyńskiego. Domagał się ścigania przez prokuraturę ""Wyborczej"" i jej dziennikarzy za ujawnienie sprawy budowy wieżowca przez spółkę Srebrna i nagrań z jego negocjacji z Birgfellnerem. - Skoro dołączyli do akt sprawy dwóch wież protokół przesłuchania Jarosława Kaczyńskiego z innej sprawy, to znaczy, że widzieli potrzebę jego przesłuchania. A skoro widzieli taką potrzebę, powinni wszcząć śledztwo, przesłuchać go i dać szansę zadawania pytań pełnomocnikom Birgfellnera - mówi dla ""Wyborczej"" prokurator, proszący o anonimowość. Mecenas Jacek Dubois, jeden z pełnomocników Austriaka, zaznacza, że ""sprawdzanie zawiadomienia nie może zastępować samego śledztwa"". - Tymczasem w odmowie prokurator czerpie z zeznań Jarosława Kaczyńskiego, które złożył w zupełnie innych okolicznościach - mówi Dubois. W styczniu 2019 r. ""Gazeta Wyborcza” ujawniła nagrania, na których austriacki biznesmen Gerald Birgfellner domaga się zapłaty od powiązanej z PiS-em spółki Srebrna. Miało być to wynagrodzenie za pracę związaną z przygotowaniem dokumentacji pod budowę dwóch 190-metrowych wieżowców na działce przy ul. Srebrnej 16 na warszawskiej Woli. Na taśmach nagrani zostali m.in. Jarosław Kaczyński i Gerald Birgfellner. Łącznie, od 12 maja 2017 r. doszło do 16 rozmów Austriaka z szefem Prawa i Sprawiedliwości. Wartość inwestycji, która zakładała wybudowanie dwóch wieżowców (K-Towers) w centrum Warszawy, opiewała na sumę ok. 1,3 mld zł. Austriacki biznesmen za wykonaną pracę miał otrzymać wynagrodzenie w wysokości ok. 3 proc. wartości całej inwestycji, co stanowiłoby sumę ok. 39 mln zł. Ostatecznie budowa wieżowców nie doszła do skutku. Birgfellner z pomocą prawników - Romana Giertycha i Jacka Dubois - złożył zawiadomienie do prokuratury o możliwości popełnienia przestępstwa przez prezesa PiS. Czytaj więcej w dzisiejszym wydaniu ""Gazety Wyborczej"".",Jarosław Kaczyński,
https://wiadomosci.onet.pl/kraj/sondaz-kantar-wzrost-notowan-konfederacji-koalicji-i-lewicy/9dts9c5,"Sondaż Kantar: wzrost notowań Konfederacji, Koalicji i Lewicy","Na Prawo i Sprawiedliwość chciałoby zagłosować 39 proc. Polaków. Rządząca partia jako jedyna traci poparcie, wyraźnie zyskuje Konfederacja, Koalicja Obywatelska oraz Lewica - wynika z badania Kantar przeprowadzonego w dniach 11-16 października.","W porównaniu do sondażu z września poparcie dla PiS zmniejszyło się o 1 pkt proc. Na KO swój głos chciałoby oddać 27 proc. badanych. To o 3 pkt proc. więcej niż miesiąc wcześniej. Taki sam wzrost odnotowała Lewica, która zamyka podium z wynikiem 14 proc. poparcia. W Sejmie znalazłoby się również Polskie Stronnictwo Ludowe - Koalicja Polska oraz Konfederacja, obydwa ugrupowania z wynikiem 7 proc. Jednak w porównaniu z wrześniowym sondażem PSL+Kukiz'15 zyskało tylko 1 pkt proc., natomiast koalicja z udziałem partii KORWiN i Ruchu Narodowego aż 5 pkt proc. Znacznie zmalała liczba osób niezdecydowanych. W październiku jedynie 6 proc. ankietowanych, którzy zadeklarowali udział w wyborach nie potrafiło powiedzieć, na kogo oddaliby głos. To o 11 pkt proc. mniej niż we wrześniu. Chęć udziału w wyborach do Sejmu zadeklarowało łącznie 65 proc. ankietowanych, z czego 33 proc. z nich wyraziło zdecydowanie w tej kwestii. Łącznie 27 proc. badanych zadeklarowało, że nie weźmie udziału w głosowaniu, z czego 12 proc. wyraziło tego pewność. PiS największym poparciem cieszy się wśród osób powyżej 65 roku życia - 51 proc. KO popiera 40 proc. osób w przedziale wiekowym 35-44 lata. Lewica cieszy się największym poparciem wśród osób w wieku 18-24 lata - 28 proc., zaś PSL wśród wyborców w przedziale wiekowym 24-34 lata - 13 proc. Spośród osób w przedziale wiekowym 24-34 lata najwięcej wyborców ma również Konfederacja - 14 proc. Sondaż został przeprowadzony przez Kantar w dniach 11-16 października na reprezentatywnej grupie 986 mieszkańców Polski w wieku 18 i więcej lat. Preferencje partyjne badano w grupie 650 osób deklarujących udział w wyborach.  ""Wyniki badania preferencji partyjnych zrealizowanego (11-16 X) w okolicy wyborczej niedzieli oddają układ sceny politycznej zgodny z rezultatami głosowania z 13 października 2019 r."" - napisano w komentarzu dołączonym do sondażu ośrodka Kantar. ""W porównaniu z wynikami badania wrześniowego, możemy w tym miesiącu odnotować wzrost poparcia Konfederacji, a także Koalicji Obywatelskiej i Lewicy. W kolejnych badaniach zobaczymy, czy Konfederacja będzie umacniać swoją pozycję. Zdobyty w wyborach do Sejmu rezultat tego ugrupowania był sporym zaskoczeniem dla wielu komentatorów. Konfederacja ma największe poparcie wśród dwudziesto- i trzydziestolatków. Czy będzie to wierny elektorat – zobaczymy"" - czytamy. ""W komentarzach powyborczych doceniano także efekty osiągnięte przez PSL/Kukiz’15. Wynik tego »duetu« jest również zbudowany w znaczącym stopniu przez młodych wyborców"" - zauważa Kantar. ""Chociaż jeszcze kilka miesięcy do wyborów prezydenckich, to warto już teraz zastanowić się, który kandydat zdobędzie głosy młodych"" - pisze pracownia w komentarzu.",Sala posiedzeń Sejmu,
https://wiadomosci.onet.pl/kraj/nowa-izba-kontroli-sn-sposobem-pis-na-zdobycie-senatu-sylwia-gregorczyk-abram-jestem/e0s4ry1,Nowa Izba Kontroli SN sposobem PiS na zdobycie Senatu? Sylwia Gregorczyk-Abram: jestem bardzo zaniepokojona,"- Mam poczucie, że spełnia się najczarniejszy scenariusz, czyli, że cała destrukcja wymiaru sprawiedliwości zmierza do tego, żeby domknąć wszystkie zawory układu. Jednym z tych zaworów są wolne wybory – powiedziała Sylwia Gregorczyk-Abram, pytana przez Tomasza Lisa o protesty wyborcze PiS. - W momencie przejęcia Sądu Najwyższego, czyli stworzenia nowej Izby Kontroli Nadzwyczajnej i Spraw Publicznych, która będzie o tych wyborach decydować, nie mamy gwarancji, czy będzie ona w sposób rzetelny i obiektywny oceniała to, o co prosi ją PiS. Jestem tym bardzo zaniepokojona – dodała.",,,
https://wiadomosci.onet.pl/kraj/czy-ryszard-terlecki-nadal-bedzie-wicemarszalkiem-sejmu-i-szefem-klubu-pis/fnecxy8,Czy Ryszard Terlecki nadal będzie wicemarszałkiem Sejmu i szefem klubu PiS?,"Prawo i Sprawiedliwość dyskutuje na temat kształtu nowego klubu parlamentarnego. Jednym z pytań jest, czy Ryszard Terlecki utrzyma stanowisko wicemarszałka Sejmu i szefa klubu - czytamy w ""Rzeczpospolitej"".","- Coraz więcej wskazuje na to, że tak się nie stanie - przekonuje rozmówca ""Rzeczpospolitej"". Powodem ma być słaby wynik, jaki osiągnął Terlecki w wyborach. Polityk startował w Krakowie z drugiego miejsca, a miał dopiero piąty wynik. Z informacji ""Rzeczpospolitej"" wynika, że nowym szefem klubu PiS może zostać były marszałek Marek Kuchciński, który mimo afery związanej z lotami cieszył się dużym poparciem wyborców. Z kolei ""Wprost"" podaje, że szefem klubu mógłby być Marek Suski. Wybór władz klubu parlamentarnego jest istotny z uwagi na sytuację w Senacie, gdzie opozycja najpewniej będzie sprawować kontrolę. To z kolei opóźni procesy legislacyjne i sprawi, że nie będzie możliwa szybka ""korekta"" ustaw przyjmowanych przez sejmową większość - analizuje ""Rzeczpospolita"". Wobec tego całość działań Prawa i Sprawiedliwości będzie musiała być dużo bardziej przemyślana. Źródło: ""Rzeczpospolita""",Ryszard Terlecki w Sejmie,
https://wiadomosci.onet.pl/kraj/piotr-muller-w-rzadzie-beda-nowe-twarze/eewl9sl,Piotr Müller: w rządzie będą nowe twarze,"W rządzie PiS będą nowe twarze, ministrami konstytucyjnymi zostaną osoby, które wcześniej nie pełniły takiej funkcji - powiedział rzecznik rządu Piotr Müller. Kandydatury są jeszcze dyskutowane, ale ponad polowa składu Rady Ministrów jest już zatwierdzona - dodał.","Müller był pytany w radiowej ""Jedynce"", kiedy poznamy skład nowego rządu. - Jeszcze trochę, 12 listopada mamy pierwsze posiedzenie Sejmu, w związku z tym liczę, że do tego czasu ta informacja zostanie już w pełnym zakresie podana - zapowiedział. Dodał, że PiS chce ""w sposób kompleksowy"" przedstawić skład nowej Rady Ministrów. Dopytywany, czy znajdą się w niej nowe twarze, odparł: ""będą nowe twarze, będą osoby ministrami konstytucyjnymi, które jeszcze nie były ministrami konstytucyjnymi"". Według Müllera kandydatury ministrów są jeszcze dyskutowane, ale już ponad połowa składu rządu jest zatwierdzona. POLECAMY: Najbardziej wpływowi Polacy. Ranking ""Wprost"" - Nowe ministerstwa, jeżeli chodzi o nowe nazwy ministerstw będą, bo będzie konsolidacja, zmiany właściwości, jeżeli chodzi o działy administracji rządowej w poszczególnych resortach, czy nowo utworzone ministerstwa, to jeszcze jest kwestia do rozstrzygnięcia - wyjaśnił Müller.",Mateusz Morawiecki i Piotr Müller,
https://wiadomosci.onet.pl/kraj/jaroslaw-gowin-bez-klasy-sredniej-nie-da-sie-na-dluzsza-mete-rzadzic-panstwem/5bfz0vp,Gowin: bez klasy średniej nie da się na dłuższą metę rządzić państwem,"To będzie rząd kontynuacji i przyspieszenia. Najważniejszym celem [obozu Zjednoczonej Prawicy - red.] jest reelekcja Andrzeja Dudy - powiedział w wywiadzie dla ""Dziennika Gazety Prawnej"" wicepremier Jarosław Gowin. Dodał, że należy w większym stopniu zwracać się do wyborców z większych i średnich miast.","Gowin podkreślił, że nowy rząd będzie rządem kontynuacji i przyspieszenia, bez rewolucyjnych zmian w składzie. - Rozmowy o personaliach zmierzają do szybkiego finału. Znacznie więcej czasu zajmą nam sprawy programowe. Dlatego nie spodziewałbym się szybkiego podpisania nowej umowy koalicyjnej - poinformował. Dodał, że najważniejszym obecnie celem obozu Zjednoczonej Prawicy jest reelekcja Andrzeja Dudy. - Temu muszą być podporządkowane nasze działania przez najbliższe półrocze. (...) Sondaże, zarówno te przedwyborcze, jak i dotyczące poziomu zaufania do polityków, pokazują, że jest faworytem. Dowiódł, że wspaniale sprawdza się w kampanii. Do wyborów jednak jeszcze pół roku, w polityce to cała epoka - stwierdził. Na pytanie ""DGP"", co będzie załatwione w pierwszej kolejności, gdy powstanie rząd, wicepremier odpowiedział, że na pewno będą zrealizowane obietnice z kampanii europejskiej i parlamentarnej. - Co do innych spraw na razie jesteśmy na etapie uzgodnień programowych. Dla mnie nie ulega wątpliwości, że w pierwszej kolejności należy zająć się kwestiami dotyczącymi gospodarki i energetyki. Zawieszenie cen prądu obowiązuje tylko do końca roku. Musimy też przyspieszyć z realizacją unijnych zobowiązań dotyczących ochrony środowiska - oświadczył. POLECAMY: Gajcy: w Zjednoczonej Prawicy zakończyła się wojna [ANALIZA] Dodał, że ""trzeba skupić się na pobudzaniu wzrostu gospodarczego, sprawności działania państwa i jakości usług publicznych"". - A z drugiej strony unikać wszystkiego, co zmniejszałoby szansę na reelekcję prezydenta Dudy - powiedział. Zdaniem Gowina, przez najbliższe półrocze należy wygaszać spory polityczne i zwracać się w większym stopniu niż w ostatnich miesiącach do wyborców z większych i średnich miast. - Można wygrać wybory, przegrywając w dużych i średnich miastach. Pytanie, czy na dłuższą metę da się bez klasy średniej rządzić skutecznie? To najbardziej kreatywna część społeczeństwa. Sprawność funkcjonowania państwa wymaga wprzęgnięcia klasy średniej w program modernizacji Polski, który realizuje Zjednoczona Prawica - stwierdził. W jego ocenie, jednym z elementów budowy zaufania klasy średniej powinno być wycofanie się z projektu likwidacji trzydziestokrotności składek na ZUS. Zapytany, czy PO kusi go, by dokonał wolty i utworzył rząd z opozycją, odparł: - To kiepska próba wbicia klina w Zjednoczoną Prawicę. Możecie mnie sobie panowie wyobrazić w jednym obozie z Adrianem Zandbergiem, który jest szczerym marksistą? Albo z Krzysztofem Śmiszkiem – szczerym wyznawcą ideologii LGBT? Albo z Włodzimierzem Czarzastym – szczerym obrońcą esbeków? - zapytał. ",Jarosław Gowin,
https://wiadomosci.onet.pl/kraj/janusz-korwin-mikke-zglosimy-ustawe-anty-lgbt-i-zobaczymy-jak-zareaguje-pis/8mfsj5h,"Janusz Korwin-Mikke: zgłosimy ustawę anty-LGBT i zobaczymy, jak zareaguje PiS","Zaostrzenie prawa antyaborcyjnego, ustawa anty-LGBT, amerykańska ustawa 447 - tym zamierza zająć się Janusz Korwin-Mikke w nowej kadencji Sejmu. Choć jednocześnie z wywiadu dla ""Rzeczpospolitej"" wynika, że lider Konfederacji nie widzi możliwości działania w obecnym układzie politycznym, gdy Prawo i Sprawiedliwość ma większość w Sejmie.","W rozmowie z ""Rzeczpospolitą"" Janusz Korwin-Mikke zapowiada, że po powrocie do Sejmu po 27 latach nieobecności zamierza ""głosić poglądy sprzeczne z tezami Bandy Czworga, czyli czterech nóg Okrągłego Stołu"". - I w miarę możności rozbić ten układ - dodaje. Pytany o to, jakie projekty ustaw Konfederacja zamierza wnieść w nowej kadencji Sejmu, Korwin-Mikke odpowiada: ""To akurat zależy od okoliczności. Na pewno w pierwszej kolejności LGBTQZ i 447 – a potem mamy „100 ustaw Mentzena"" w aktualizowanej kolejności. Z tym że to raczej demonstracja"". Rozmówca ""Rzeczpospolitej"" zapowiada również ustawę zaostrzającą prawo antyaborcyjne. - Ale tego akurat PiS nie przyjmie, bo boi się reakcji wyborców. Szanse są mniejsze niż w przypadku ustawy o likwidacji podatku dochodowego - zaznacza. Zapowiada też, że spróbuje zalegalizować posiadanie broni palnej, ale dodaje jednocześnie, że ""okaże się, że to sprzeczne z dyrektywami UE"". Pytany, czy Konfederacja będzie zabiegać o wyprowadzenie Polski z Unii Europejskiej, Korwin-Mikke odpowiada: ""Przepraszam bardzo, ale jak? Wbrew czterem nogom Okrągłego Stołu i 70 proc. obywateli?"". Będziemy gadać, demaskować, proponować – i kontrolować przekręty rządzących - zapowiada Korwin-Mikke.",Janusz Korwin-Mikke,
https://wiadomosci.onet.pl/swiat/europoslowie-pis-nie-poparli-rezolucji-potepiajacej-ugande-za-zamiar-zabijania-osob/x5evmyt,Europosłowie PiS nie poparli rezolucji potępiającej Ugandę za zamiar zabijania osób LGBT,"Parlament Europejski uchwalił rezolucję wzywającą władze Ugandy do opamiętania. Rząd afrykańskiego kraju chce przywrócić karę śmierci za ""kwalifikowany homoseksualizm"". Europosłowie PiS nie poparli rezolucji unijnej. Beata Mazurek tłumaczyła w rozmowie z Wirtualną Polską, że co prawda eurodeputowani PiS wstrzymali się od głosowania nad całością rezolucji, ale poparli zapis potępiający karanie homoseksualizmu śmiercią.","Europosłowie PiS w liczbie 23, (w tym m.in. Witold Waszczykowski, Zdzisław Krasnodębski, Krzysztof Jurgiel, Patryk Jaki, Ryszard Czarnecki, Adam Bielan, Joachim Brudziński, Anna Zalewska, Beata Szydło, Elżbieta Rafalska, Elżbieta Kruk, Beata Kempa i Anna Fotyga) wstrzymali się od głosu w sprawie rezolucji Parlamentu Europejskiego w obronie prześladowanych w Ugandzie osób LGBT. Ogółem, za rezolucją głosowało 521 eurodeputowanych, 4 było przeciw, a 110 wstrzymało się od głosu. Ugandyjski minister ds. etyki i uczciwości zapowiedział, że w ustawie o zwalczaniu homoseksualizmu zostanie przywrócony zapis o karze śmierci za ""kwafilikowany homoseksualizm"". Rezolucja unijna mówi o różnych formach prześladowania osób LGBT w Ugandzie. To m.in. pobicia, areszty, eksmisje, pozbawienie pracy i opieki medycznej. Takie traktowanie mniejszości tłumaczy się tym, że dokonują one ""aktu płciowego sprzecznego z porządkiem natury"". Sytuacja mniejszości seksualnych w Ugandzie jest bardzo trudna. Od lat osoby LGBT są prześladowane, a od kilku tygodni wyjątkowo nasiliła się homofobiczna retoryka ze strony władz. Eurodeputowani mieli do wyboru trzy opcje: głosować za rezolucją (tak zrobiło 521 osób), przeciw (4 osoby, w tym dwaj europosłowie niezależni z Grecji) lub wstrzymać się od głosu (co zrobiło 110 osób z dwóch konserwatywnych grup: EKR (do których należy PiS) i IDG (Tożsamość i Demokracja eurosceptycznych nacjonalistów) - pisze oko.press. - Jeśli chodzi o głosowanie nad rezolucją dotyczącą sytuacji osób LGBT w Ugandzie, to delegacja z Polski w grupie Europejskich Konserwatystów i Reformatorów wstrzymała się od głosu nad całością, lecz poparliśmy zapis potępiający karę śmierci dla tych osób. Zrobiliśmy to poprzez głosowanie oddzielne, czyli tak zwane separate vote - powiedziała Beata Mazurek (PiS) w rozmowie z Wirtualną Polską. Również europoseł Zdzisław Krasnodębski odniósł się na Twitterze do doniesień o tym, jak w sprawie rezolucji głosowali politycy PiS. Zarzucił w tej sprawie kłamstwo ""Gazecie Wyborczej"", podkreślając, podobnie jak Mazurek, że choć wstrzymano się od głosu nad całością rezolucji, skazywanie na karę śmierci za homoseksualizm potępiono.",Parlament Europejski,
https://wiadomosci.onet.pl/kraj/blazej-spychalski-o-sprawie-banasia/cjzd39g,Spychalski o sprawie Banasia: jesteśmy zaniepokojeni,"Sprawa pana prezesa Mariana Banasia musi być wyjaśniona w 100 procentach - powiedział rzecznik prezydenta Błażej Spychalski. - Jesteśmy bardzo zaniepokojeni tym, co się wokół prezesa NIK dzieje - zaznaczył w rozmowie z Radiem Zet.","- Na dzisiaj mamy sytuację taką, że jeszcze jest prowadzone postępowanie przez Centralne Biuro Antykorupcyjne. Pan prezes Banaś, po tej kontroli, która się odbywała - jego oświadczeń majątkowych - złożył wyjaśnienia do tej kontroli. My tego materiału nie znamy - powiedział w radiu Zet Spychalski. - Jesteśmy bardzo zaniepokojeni tym, co się wokół prezesa NIK dzieje. To jest jeden z najważniejszych urzędników kontroli w Polsce. Oczywiście pan Marian Banaś ma olbrzymie zasługi dla państwa polskiego. (...) O tym nie zapominamy - powiedział. Jak mówił, prezydent oczekuje od odpowiednich służb państwa, żeby sprawę wyjaśnić, oraz wszelkie niejasności, ""i żeby Sejm - bo prezesa NIK wybiera parlament - podjął odpowiednie działania, jeżeli takie będą potrzebne"". - Mam takie wrażenie, jestem przekonany, że dzisiaj wszyscy w Polsce, którym zależy na wyjaśnieniu sprawy, robią wszystko, żeby to zrobić - ocenił. We wrześniu TVN w programie ""Superwizjer"" podał, że Banaś, były minister finansów i szef Służby Celnej zaniżył w oświadczeniach dochody z wynajmu kamienicy, mowa była także o powiązaniach Banasia ze stręczycielami. Jak informował ""Superwizjer"", Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny i że wynajem kamienicy o powierzchni 400 m kw. i dwóch mniejszych miał przynosić rocznie 65,7 tys. zł dochodu. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. 16 października CBA poinformowało, że zakończyło trwającą od kwietnia kontrolę oświadczeń majątkowych Banasia, któremu od zakończenia kontroli przysługuje siedem dni na ustosunkowanie się do ustaleń CBA. Biuro nie ujawniło jakiego rodzaju zastrzeżenia sformułowało. Według RMF FM kontrola CBA miała wykazać co najmniej dwie nieprawidłowości związane z kwestiami skarbowymi i niejasnym sposobem rozliczania podatków przez obecnego szefa NIK. Kierownik wydziału Biura Organizacyjnego NIK Zbigniew Matwiej, zapowiedział w środę PAP, że Banaś w formie pisemnej odniesie się do zastrzeżeń Centralnego Biura Antykorupcyjnego. Stanowisko w tej sprawie miało zostać w środę skierowane do CBA.  Źródło: Radio Zet, PAP, Onet",Błażej Spychalski,
https://wiadomosci.onet.pl/tylko-w-onecie/newsletter-onetu-bartosz-paturej-quo-vadis-katalonio/jdnzb0m,Newsletter Onetu. Bartosz Paturej: quo vadis Katalonio?,"Katalonia znów chce niepodległości. Pokojowe demonstracje przerodziły się wczoraj w zamieszki. Wydarzenia z Barcelony są kontynuacją protestów, które rozpoczęły się na nowo 14 października. Wtedy to hiszpański Sąd Najwyższy skazał separatystycznych polityków na kary więzienia za zorganizowanie referendum w 2017 r. Coś co w oczach niektórych mogło kończyć tamten serial, stało się tylko preludium do nowych starć.","Rząd w Madrycie chce utrzymać jedność państwową, to oczywiste. Wygląda jednak na to, że robiąc to klasycznymi, siłowymi metodami może tylko wzmagać frustrację zwolenników niepodległości Katalonii. Kolejnym graczem jest prawo i władza sądownicza, której wyrok stał się zarzewiem odnowionego konfliktu. Do tego dochodzą oczywiście racje i przekonania secesjonistów.  Prawo do samostanowienia to ważny składnik nowożytnej historii Europy, ale czy na pewno katalońscy autonomiści zdają sobie sprawę, jaki może być prawdziwy i długofalowy efekt w razie ewentualnego sukcesu? Abstrahując od problemów prawnych, przyszłych negocjacji z Unią Europejską (bogaty region musiałby się liczyć z innym traktowaniem niż uśredniona pod względem PKB cała Hiszpania). Dzisiaj wiele wskazuje na to, że wolna Katalonia nie jest możliwa na drodze pokojowej. Czy separatyści chcą ponieść aż taką cenę?  Bartosz Paturej jest autorem Informacyjnego Newslettera Onetu – zapisz się już dziś! Tu znajdziesz formularz. Lider Państwa Islamskiego Abu Bakr al-Bagdadi został zabity - poinformowało Reutera dwóch przedstawicieli irańskich władz. To wynik operacji militarnej żołnierzy USA, którą przeprowadzili w sobotę. Trump nie mógł się powstrzymać i napisał z tej okazji na Twitterze: ""Stało się coś naprawdę wielkiego"". Wiem, ale jeszcze nie powiem. Co państwo sądzą? Wpis na poziomie prezydenta czy podstawówki?   W rozmowie z Andrzejem Gajcym Krzysztof Sobolewski, wpływowy polityk Prawa i Sprawiedliwości przyznaje, że ""jeśli potwierdziłyby się jakiekolwiek z tych zarzutów to na pewno nie będzie to sytuacja, w której będziemy umierać za szefa NIK"". Jednocześnie nie zaprzecza, że PiS w przyszłej kadencji Sejmu zmieni ustawę o NIK w ten sposób, aby problematycznego szefa tej instytucji można było usunąć.  ""Wymiana lidera PO może przynieść negatywne skutki. Ale może przynieść też pozytywne. Tymczasem pozostawienie dotychczasowego kierownictwa nic dobrego raczej nie przyniesie"" – uważa Łukasz Pawłowski, sekretarz redakcji Kultury Liberalnej w komentarzu dla Onetu.  ...Sędzia Markiewicz, który był celem ataku mówi wprost: tą decyzją rzecznik dyscypliny potwierdził patologię związaną z jego podległością pod Ministerstwo Sprawiedliwości. Sprawę opisuje Magda Gałczyńska.  Od 3 do 10 euro wyniesie opłata za wstęp do Wenecji - postanowiła tamtejsza rada miejska. Kwota ta będzie pobierana od turystów od 1 lipca przyszłego roku, a zatem od początku nowego sezonu letniego.  Poniżanie, głód, niesprawiedliwość - tego, według jej opowieści, doświadczyła Maria Butina, skazana w USA za szpiegostwo, od amerykańskiego wymiaru sprawiedliwości. Na moskiewskim lotnisku Szeremetiewo była witana jak bohaterka. Relacja z przylotu deportowanej agentki pojawiła się we wszystkich mediach.  ",Bartosz Paturej,
https://wiadomosci.onet.pl/tylko-w-onecie/co-musi-zrobic-po-by-wygrac-z-pis-opinia/83kssc8,Brak zmian w PO to zła strategia. Ale jest jeszcze gorsza [OPINA],"Zmiana w kierownictwie Platformy Obywatelskiej jest konieczna. Nie po to, by ""karać"" Grzegorza Schetynę czy wyłącznie na niego zrzucać odpowiedzialność za słabszy wynik w ostatnich wyborach. Powód jest znacznie poważniejszy – obecne kierownictwo nie daje nadziei na wygraną w przyszłości. I są na to dowody.","W rozmowach z przedstawicielami obecnego kierownictwa partii lub udzielanych przez nich wywiadach przewija się zestaw kilku argumentów, by jednak wszystko pozostało po staremu.  Przede wszystkim, słyszymy, że Grzegorz Schetyna nie sam jeden jest winien wyniku, a sprowadzenie całej kampanii do jednej osoby to daleko idące uproszczenie. Jest w tym zdaniu wiele prawdy. Ale podobnie jak trener nie jest wyłącznie odpowiedzialny za rezultaty drużyny piłkarskiej, to zwykle on jest karany, kiedy drużyna przegrywa. Z prostych powodów – to on podejmuje decyzje kadrowe oraz taktyczne, to on narzuca pewien styl gry i on dobiera sobie najważniejszych współpracowników. Wreszcie, co równie istotne, łatwiej wymienić osobę prowadzącą niż cały zespół. Dokładnie tak samo jest w przypadku partii politycznej – z dnia na dzień nie da się wprowadzić do partii kilkadziesiąt tysięcy nowych członków w miejsce dotychczasowych. Jeśli w ugrupowaniu ma się pojawić nowa energia, impuls musi przyjść z góry. Sympatyk futbolu mógłby w tym miejscu – nie bez racji – odpowiedzieć, że dobre kluby nie wymieniają trenera po kilku porażkach, ale dają mu czas na zbudowanie drużyny. Zgoda, w tym celu prowadzący musi się jednak cieszyć pewnym poważaniem zarówno wśród kibiców, jak i samych zawodników. Grzegorz Schetyna nie ma tego luksusu. Kolejne badania konsekwentnie pokazują, że w rankingach zaufania ląduje bardzo nisko, a niekiedy najniżej spośród wszystkich analizowanych polityków. Schetyna na te zarzuty odpowiada, że Jarosław Kaczyński również wzbudza nieufność wielu Polaków, a mimo to nie tylko utrzymał fotel szefa partii, ale i wygrał wybory. Problem w tym, że nawet jeśli Kaczyński ma wielu przeciwników – choć akurat ostatnio w rankingach zaufania wypada lepiej – to wśród sympatyków PiS jego pozycja jest niezachwiana. Grzegorz Schetyna o sobie tego powiedzieć nie może.  W sondażu przeprowadzonym tuż przed wyborami przez Instytut Badań Spraw Publicznych, badającym poparcie dla polityków Platformy Obywatelskiej lider zajął ostatnie miejsce. Nieco ponad 35,5 procenta badanych ""zdecydowanie popiera” lub ""raczej popiera” jego działania, podczas gdy zwycięski Donald Tusk cieszy się poparciem ponad 81 proc. badanych. Między Tuskiem a Schetyną znaleźli się też między innymi Małgorzata Kidawa-Błońska, Ewa Kopacz, Rafał Trzaskowski, Borys Budka, Bartosz Arłukowicz – słowem niemal wszyscy najbardziej znani politycy PO. Najważniejsze jednak jest to, że sondaż przeprowadzono wśród… zwolenników tej partii! Okazuje się zatem, że obecny przewodniczący musi przekonywać do siebie nie tylko niezdecydowany elektorat, ale także – a może przede wszystkim – wyborców swojego ugrupowania. Znów, nie można z góry zakładać, że taka sztuka mu się nie uda. Do tego jednak potrzeba zmiany taktyki, bo ta stosowana dotychczas zawiodła. Schetyna nie chce tego jednak przyznać.  ""Szkoda, że opozycja nie poszła do tych wyborów zjednoczona. Gdybyśmy utrzymali formułę Koalicji Europejskiej ten wynik byłby znacznie lepszy"" - mówi w ostatnim wywiadzie dla ""Rzeczpospolitej”, a ""dowody” na poparcie swojej tezy przedstawia dwa.  Po pierwsze, zsumowany wynik wszystkich partii opozycyjnych sięgający 47 proc. jest wyższy niż wynik PiS. Kłopot w tym, że – jak powtarzano już wielokrotnie – polityka to nie matematyka, a łączne poparcie dla poszczególnych, realnych partii nie jest równe poparciu dla jednego ugrupowania, które nigdy nie powstało. Już wybory europejskie pokazały, że łączenie pod jednym dachem prawicy, centroprawicy i lewicy może demobilizować część wyborców każdej z tych opcji.  Po drugie, Schetyna za dowód na sukces modelu współpracy uważa… wybory do Senatu. Przypomnijmy więc, że w wyborach do Senatu obowiązuje inna ordynacja wyborcza, a zatem rządzi nimi zupełnie inna logika! Ponadto, mimo że dziś przewodniczący taką wagę przykłada do Izby Wyższej, w czasie kampanii partia nie angażowała się specjalnie w pomoc poszczególnym kandydatom na senatorów. I wreszcie, warto przypomnieć, że w wyborach do Senatu opozycja – KO, SLD i PSL – zdobyła łącznie 43,66 proc. głosów wobec 44,56 oddanych na PiS. A więc nawet przy takiej współpracy nie udało się pokonać partii rządzącej, większość zaś uzyskano tylko dzięki senatorom niezależnym i sporom na prawicy, która też wystawiała niekiedy więcej niż jednego kandydata w okręgu. Krótko mówiąc, powtarzana nam od miesięcy teza, że kluczem do wygranej jest zjednoczenie wszystkich ze wszystkimi nie znajduje poparcia w faktach. Mało tego, sądzę, że nie wierzy w nią także Grzegorz Schetyna, bo te fakty widzi. Wezwania do zjednoczenia służą mu raczej do pacyfikacji potencjalnych rywali i zamaskowania faktu, że sama Platforma nie potrafi pozyskać nowych wyborców. Procentowy wynik Koalicji Obywatelskiej jest niższy niż łączny wynik PO i Nowoczesnej w 2015 r. To kolejny fakt i kolejny powód, dla którego tego rezultatu trudno racjonalnie bronić. Jeden z posłów PO, dziś krytyczny wobec jej lidera powiedział mi niedawno, że kierownictwo partii wciąż wierzy, że PiS ostatecznie przegra samo ze sobą. Że kolejna afera wreszcie przeważy szalę i poparcie dla partii Kaczyńskiego zacznie spadać, a wtedy największa partia opozycyjna znajdzie się na czele. Innymi słowy, wystarczy poczekać na brzegu rzeki, a trup PiS sam w końcu przypłynie.  Jeśli tak jest w istocie – a przytoczone wyżej wypowiedzi Schetyny na to wskazują – to wyborcy PO mają powody do niepokoju. Oczywiście, niewykluczone, że kolejny Marian Banaś lub Marek Kuchciński wreszcie pociągnie PiS w dół. Nie ma jednak żadnej pewności, że to na Koalicję Obywatelską przeniosą swoją sympatię wyborcy. Dziś nie muszą już tego robić. Ci o prawicowych poglądach mogą życzliwiej spojrzeć na PSL, a ci, których do PiS przyciągnęły postulaty socjalne mogą powędrować w stronę Lewicy. To samo dotyczy zresztą obecnych wyborców KO. Czy zatem tylko Grzegorz Schetyna jest winien wyborczej porażki? Oczywiście, że nie. Czy wymiana lidera daje gwarancję, że poparcie dla PO zacznie rosnąć? Bynajmniej.  Jedno jest jednak pewne. Brak zmian to gwarancja, że lepiej nie będzie. Krótko mówiąc, wymiana lidera PO może przynieść negatywne skutki, zgoda. Ale może przynieść też pozytywne. Tymczasem pozostawienie dotychczasowego kierownictwa nic dobrego raczej nie przyniesie. Łukasz Pawłowski – sekretarz redakcji i szef działu politycznego „Kultury Liberalnej”. Twitter: @lukpawlowski",Grzegorz Schetyna,
https://wiadomosci.onet.pl/tylko-w-onecie/krzysztof-sobolewski-w-onet-opinie-nie-bedziemy-umierac-za-szefa-nik/e18fz6q,"Krzysztof Sobolewski w ""Onet Opinie"": nie będziemy umierać za szefa NIK","- Jeśli potwierdziłyby się jakiekolwiek z tych zarzutów (wobec szefa NIK Mariana Banasia - red.), to na pewno nie będzie to sytuacja, w której będziemy umierać za szefa NIK - twierdzi Krzysztof Sobolewski w ""Onet Opinie"". W jaki sposób mogłoby dość do wyboru nowego prezesa Najwyższej Izby Kontroli? - Są różne możliwości prawne. Pojawią się, kiedy ukonstytuuje się nowy Sejm - mówi Sobolewski, a na pytanie prowadzącego Andrzeja Gajcego, czy ma na myśli zmianę ustawy o NIK, szef komitetu wykonawczego PiS odpowiada: ""nie potwierdzam, nie zaprzeczam"". Czy zdaniem Sobolewskiego Marian Banaś powinien pełnić funkcję NIK? - Moje zdanie jest tu najmniej istotne. Ja jako polityk, reprezentant PiS, powiem to, co wcześniej - czekamy na wyniki kontroli.",,,
https://wiadomosci.onet.pl/tylko-w-onecie/krzysztof-sobolewski-w-onet-opinie-o-senatorze-tomaszu-grodzkim-po-prostu-klamal/sc26726,"Krzysztof Sobolewski w ""Onet Opinie"" o senatorze Tomaszu Grodzkim: po prostu kłamał","Czy protesty wyborcze PiS wynikają z faktu, że partia rządząca nie była w stanie ""podebrać"" senatorów opozycji? - Jedno z drugim nie miało żadnego związku. To, że składamy protesty - składaliśmy je także w 2014 r.. Potrzebne są zmiany prawne, bo zgłoszenie protestu wyborczego nie jest proste - przekonuje Krzysztof Sobolewski w ""Onet Opinie"". Pojawiły się informacje, że PiS proponował jednemu z senatorów opozycji tekę ministra zdrowia. - Napisałem do senatora Grodzkiego, że jeśli był sondowany, jeśli napisał ""A"", to niech napisze ""B"", natomiast do dziś nie dostałem zwrotnej informacji, więc pozostanę przy tym, że po prostu kłamał - mówi szef komitetu wykonawczego PiS.",,,
https://wiadomosci.onet.pl/tylko-w-onecie/krzysztof-sobolewski-w-onet-opinie-o-opozycji-w-zlym-swietle-stawiaja-wlasnych/4k5rlk0,"Krzysztof Sobolewski w ""Onet Opinie"" o opozycji: w złym świetle stawiają własnych wyborców","- Mogło dojść do błędu. Np. do błędnego zaliczenia głosów nieważnych - mówi Krzysztof Sobolewski w ""Onet Opinie"", tłumacząc, skąd protest wyborczy ze strony Prawa i Sprawiedliwości. - Nam to wystarczyło, mieliśmy takie prawo, złożyłem (protest - red.) jako pełnomocnik wyborczy i czekamy na orzeczenie sądu. Nie widziałbym w tym nic szczególnego - mówi szef komitetu wykonawczego PiS. - Opozycja, która grała larum, że podważamy wyniki wyborów, za chwilę sama złożyła (protesty - red.) - dodaje Sobolewski. - Złożyli w okręgu, gdzie w złym świetle stawiają własnych wyborców, bo złożyli w okręgu, gdzie głosy zostały uznane za nieważne, bo prawdopodobnie wyborcy Platformy, zamiast postawić krzyżyk w kratce z lewej strony, przekreślali z prawej strony logo Koalicji Obywatelskiej - przekonuje.",,,
https://wiadomosci.onet.pl/tylko-w-onecie/newsletter-onetu-mateusz-baczynski-czy-pancerny-marian-przetrwa-kolejna-afere/v9lmt6x,"Newsletter Onetu. Mateusz Baczyński: czy ""pancerny Marian"" przetrwa kolejną aferę?","Serial pod tytułem ""kolejne afery Mariana Banasia"" nabiera rozpędu. Teraz okazuje się, że jeden z jego bliskich współpracowników z czasów pracy w Ministerstwie Finansów kierował mafią VAT-owską. Oznacza to, że urzędnik, którego jednym z zadań była walka z oszustwami podatkowymi, sam okradał państwo. O szczegółach tej sprawy pisała wczoraj ""Rzeczpospolita"".","Andrzej B. - bo o nim mowa – siedzi w areszcie już od stycznia tego roku. Warto więc zadać sobie pytanie, dlaczego ta sprawa wypłynęła akurat teraz? Czy jest to kolejny element rozgrywki między Zbigniewem Ziobrą a Mateuszem Morawieckim? A może sam Jarosław Kaczyński postanowił wywrzeć presję na Marianie Banasiu, aby ten podał się do dymisji? Nie jest to wykluczone, bo ""pancerny Marian"" stanowi coraz większy balast dla PiS-u i prezes doskonale zdaje sobie z tego sprawę. Zwłaszcza, że w niedalekiej perspektywie czeka kampania prezydencka, a sprawa Banasia jest idealnym argumentem dla opozycji na poparcie tezy o ""mafijnym państwie PiS"".  Otwarta pozostaje też kwestia zeznań Andrzeja B. Niewykluczone, że obciąża on w prokuraturze innych współpracowników z ministerstwa, a może nawet samego Banasia. Tym bardziej, że panowie znają się doskonale jeszcze ze wspólnej pracy w resorcie finansów za czasów Zyty Gilowskiej i pierwszego rządu PiS.  W związku z tym jestem przekonany, że to nie koniec serialu o ""pancernym Marianie"". Zapewne w najbliższym czasie doczekamy się kolejnych odcinków.  Mateusz Baczyński jest autorem Informacyjnego Newslettera Onetu – zapisz się już dziś! Tu znajdziesz formularz. Prawo i Sprawiedliwość podzieliło się władzą z koalicjantami Zbigniewem Ziobrą i Jarosławem Gowinem. Na czele nowego rządu pozostanie obecny premier Mateusz Morawiecki, którego bronić musiał jednak sam prezes PiS Jarosław Kaczyński. O sprawie pisze Andrzej Gajcy.  Donald Tusk gotów jest, jak pisze Maïa de La Baume z POLITICO, zamienić jedno trudne europejskie przywództwo na inne. Po pięciu latach przewodniczenia Radzie Europejskiej były polski premier jest najpoważniejszym kandydatem na nowego szefa Europejskiej Partii Ludowej.  Prawie 2,7 mln nadgodzin wypracowali polscy policjanci tylko przez pierwsze sześć miesięcy br. Teraz okazuje się, że za kolejne pół roku, jeżeli również będą pracować ponadnormatywnie, nie dostaną pieniędzy. Mimo że gwarantowało im to porozumienie zawarte przed rokiem przez policyjnych związkowców z MSWiA. Sprawę opisuje Piotr Halicki. ",Autorem dzisiejszego newslettera jest Mateusz Baczyński,
https://wiadomosci.onet.pl/kraj/leszek-miller-o-pis-i-sprawie-mariana-banasia/jc1synk,"Leszek Miller: PiS powinno zmienić stan prawny, by odwołać Banasia","PiS już robiło różne rzeczy, więc nie jest to dla niego jakaś wielka przeszkoda - powiedział Leszek Miller w rozmowie z ""Rzeczpospolitą"", stwierdzając, że jeśli PiS nie jest w stanie nakłonić Mariana Banasia do rezygnacji z funkcji szefa NIK, ""to pozostaje tylko coś, co zmieniałoby stan prawny"".","- To jest problem dlatego, że mianowano pana Banasia na szefa NIK-u, a kadencje określa konstytucja. Ale nie takie rzeczy PiS robiło, bo pamiętam, że jeszcze całkiem niedawno próbowało skrócić konstytucyjną kadencję pani pierwszej prezes Sądu Najwyższego. Jeżeli PiS ma kłopoty z porozumieniem się z panem Banasiem i skłonieniem go do dymisji, to pozostaje tylko coś, co zmieniałoby stan prawny - mówił w rozmowie z ""Rzeczpospolitą"" Leszek Miller. - PiS już robiło różne rzeczy, więc nie jest to dla niego jakaś wielka przeszkoda. Inaczej na czele głównej instytucji kontrolnej będzie człowiek, co do którego są bardzo poważne podejrzenia - stwierdził Miller. Dodał, że ""dotychczasowe rządy PiS-u dowiodły, że jeżeli ta formacja czegoś chce, to jest w stanie to przeprowadzić, nie oglądając się ani na prawo polskie, ani unijne"". Miller zauważył również, że instytucje państwa powinny się zająć ""niezwykłą życzliwością"" służb, które miały prześwietlić Mariana Banasia przed objęciem przez niego funkcji szefa NIK.",Leszek Miller,
https://wiadomosci.onet.pl/kraj/afera-banasia-stanislaw-karczewski-dzis-nie-nazwalbym-go-krystalicznym/twz4vtn,"Stanisław Karczewski wycofuje się ze słów o Banasiu. Już nie nazwałby go ""krystalicznym""","Absolutnie nie wróciłbym do stwierdzenia, że Marian Banaś jest człowiekiem kryształowym – powiedział marszałek Senatu Stanisław Karczewski pytany o sprawę prezesa NIK. Dodał, że zarzuty wobec Banasia budzą jego bardzo duże wątpliwości. Wczoraj ""Rzeczpospolita"" ujawniła, że jeden ze współpracowników Mariana Banasia z czasów jego pracy w Ministerstwie Finansów miał kierować mafią VAT-owską.","Stanisław Karczewski był w piątek wieczorem gościem Polsat News, gdzie został zapytany m.in. o sprawę Mariana Banasia oraz o to, czy podtrzymałby swoją wypowiedź o szefie NIK. Marszałek Senatu na jednej z wrześniowych konferencji w Gnieźnie przyznał, że zna Mariana Banasia od wielu lat, często się z nim spotyka i rozmawia. - Jest człowiekiem kryształowym, niezwykle uczciwym, bardzo solidnym, twardym politykiem – twierdził wówczas. - Na pewno bym nie użył takiego określenia (...) Wiem, że on pracował po kilkanaście, po 20 godzin na dobę. Byłem pełen podziwu dla niego. I w tamtym momencie, kiedy dla takiego człowieka niezwykle poświęconego sprawom Polski - bo słyszałem, że są tego typu zarzuty - to tak zareagowałem - podkreślił Karczewski. Dodał, że teraz nie zareagowałby w ten sposób, bo ""bliżej poznał zarzuty"" wobec Banasia. Podkreślił również, że zarzuty te budzą jego ""bardzo duże wątpliwości, budzą wątpliwości również opinii publicznej"". - One muszą być wszystkie wyjaśnione - zaznaczył. Odpowiadając na pytanie czy sprawa Banasia jest obciążeniem dla PiS, przyznał: ""w pewnym sensie tak, byłbym nieuczciwy, gdybym powiedział: ""nie, no banalna sprawa, nic się nie stało"". Jednocześnie zaznaczył, że jeśli chodzi o jego działalność państwową, Banaś jest świetnym fachowcem. - Niezwykle zaangażowany, bardzo pracowity, i to będę powtarzał, nawet jeśli te zarzuty, czy obawy, wątpliwości CBA potwierdzą się, to będę mówił. Są dwie strony - dodał. Z kolei na pytanie o to jak rozumie to, że CBA jest w stanie prześwietlić sprawy majątkowe Banasia, zaś ABW nie odbiera mu automatycznie dostępu do spraw tajnych odpowiedział: ""Ja tych procedur nie znam, nie wiem jak między sobą współpracuje CBA, ABW"". - Nie wykluczam, że taka komunikacja i przekazywanie sobie informacji było - dodał. Podkreślił również, że zaskoczyły go ostatnie doniesienia ""Rzeczpospolitej"" w artykule pt. ""Przestępczy skandal w resorcie finansów"". Gazeta podała m.in., że jeden z najbliższych współpracowników Mariana Banasia z czasów jego pracy w Ministerstwie Finansów miał kierować mafią VAT-owską, pod takim zarzutem siedzi w areszcie. - Tutaj służby zadziałały. Idealnie zadziałały, bardzo szybko, sprawnie, i one - te osoby są aresztowane - powiedział Karczewski. We wrześniu TVN w programie ""Superwizjer"" podał, że Banaś, były minister finansów i szef Służby Celnej zaniżył w oświadczeniach dochody z wynajmu kamienicy, mowa była także o powiązaniach Banasia ze stręczycielami. Jak informował ""Superwizjer"", Banaś wpisał do oświadczenia majątkowego m.in. kamienicę w Krakowie, gdzie mieścił się pensjonat oferujący pokoje na godziny i że wynajem kamienicy o powierzchni 400 m kw. i dwóch mniejszych miał przynosić rocznie 65,7 tys. zł dochodu. Pod koniec września Banaś udał się na urlop bezpłatny do czasu zakończenia postępowania kontrolnego CBA w sprawie jego oświadczeń majątkowych. Szef NIK oświadczył, że nie zarządzał pokazanym w materiale ""Superwizjera"" hotelem, obecnie nie jest właścicielem nieruchomości, a materiał TVN odbiera ""jako próbę manipulacji, szkalowania i podważania dobrego imienia"". Pozwał TVN SA i autora materiału Bertolda Kittela, żądając przeprosin, sprostowania i wpłaty na cel społeczny. 16 października CBA poinformowało, że zakończyło trwającą od kwietnia kontrolę oświadczeń majątkowych Banasia, któremu od zakończenia kontroli przysługuje siedem dni na ustosunkowanie się do ustaleń CBA. Biuro nie ujawniło jakiego rodzaju zastrzeżenia sformułowało. Według RMF FM kontrola CBA miała wykazać co najmniej dwie nieprawidłowości związane z kwestiami skarbowymi i niejasnym sposobem rozliczania podatków przez obecnego szefa NIK.",Stanisław Karczewski,
https://wiadomosci.onet.pl/kraj/sondaz-ipsos-dobry-wynik-lewicy/k58etgr,Sondaż IPSOS po wyborach: Lewica zyskuje poparcie,"Dwa tygodnie po wyborach zbadano, jak wygląda poparcie dla partii politycznych. Wygrywa PiS z wynikiem 41 proc. Zadowolona może być też Lewica, która poprawiła swój wynik o 2,56 pkt proc. - wynika z badań IPSOS dla Oko.press,","Drugie miejsce zajęła KO, na którą swój głos chce oddać 23 proc. pytanych. Podium zamyka Lewica z poparciem na poziomie 15 proc. Na PSL-Kukiz'15 chce zagłosować 9 proc. respondentów, na Konfederację - 7 proc. PiS traci 1,57 pkt proc. i schodzi poniżej „granicy władzy”, którą OKO.press wyliczyło na 43 proc. Najwięcej traci Koalicja Obywatelska – 3,09 pkt proc. Najwięcej zyskuje Lewica + 2,56 pkt, PSL z Kukiz 15 – poprawia wynik o + 1,07 pkt, a Konfederacja o + 0,88 pkt proc.",Robert Biedroń,
https://wiadomosci.onet.pl/kraj/pkw-o-protescie-pis-niezrozumialy-i-nieuzasadniony/qmtb99n,PKW o proteście PiS: niezrozumiały i nieuzasadniony,"Kwestionowanie ustalenia wyników głosowania na obszarze okręgu wyborczego nr 75 (Mysłowice i Tychy) oraz żądanie ponownego przeliczenia głosów jest niczym nieuzasadnione - brzmi uzasadnienie stanowiska Państwowej Komisji Wyborczej do jednego z protestów wyborczych PiS. PKW wskazuje, że PiS nie przedstawił żadnych dowodów na nieprawidłowości, a osoby z ramienia tej partii uczestniczyły w pracach zdecydowanej większości komisji obwodowych.","Pełnomocnik komitetu wyborczego PiS złożył do SN protesty dotyczące sześciu okręgów: nr 100 (Koszalin), nr 75 (Tychy i Mysłowice), nr 12 (Grudziądz), nr 92 (Gniezno), nr 95 (m.in. powiaty krotoszyński i ostrowski), nr 96 (Kalisz). PiS wnioskuje o ponowne przeliczenie głosów, zarzucając niewłaściwe zakwalifikowanie głosów jako nieważne, podczas gdy - zdaniem PiS - powinny były zostać uznane za ważne. W czwartek poinformowano, iż PKW negatywnie zaopiniowała protest wyborczy PiS dotyczący senackiego okręgu nr 75, który obejmuje miasta Tychy i Mysłowice oraz powiat bieruńsko-lędziński. W okręgu tym została wybrana wiceprezeska partii Wiosna Gabriela Morawska-Stanecka (KW SLD). Poparło ją 50,93 proc. głosujących. Jej kontrkandydat, senator minionej kadencji, Czesław Ryszka (PiS) otrzymał poparcie 49,07 proc. wyborców. Na Morawską-Stanecką głosowały 64 tys. 172 osoby, a na Ryszkę 61 tys. 823 wyborców. PKW uznała, że zarzuty podnoszone w proteście nie dają podstaw do ponownego przeliczenia głosów w tym okręgu i zawnioskowała do Sądu Najwyższego o pozostawienie protestu bez dalszego biegu. W uzasadnieniu stanowiska PKW niezrozumiałe jest twierdzenie wnoszącego protest, że z wyniku wyborów w tym okręgu wyborczym oraz liczby głosów nieważnych wynika, że ""ustalenie, iż część głosów zostało nieprawidłowo uznanych za nieważne, zaś w rzeczywistości, powinny być one uznane jako głosy poparcia dla kandydata KW PiS decyduje o tym, że najwięcej głosów uzyskał kandydat KW Prawo i Sprawiedliwość"". ""PKW stwierdza, że nie ma żadnych podstaw do tego rodzaju twierdzenia, gdyż (...) wnoszący protest nie przedstawił żadnych dowodów w tym zakresie"" - czytamy w stanowisku podpisanym przez przewodniczącego PKW Wiesława Kozielewicza. Jak podkreślono ""ustalenie stanu faktycznego, tj. ewentualne stwierdzenie, czy głosy zostały poprawnie uznane za nieważne w tym okręgu wyborczym, wymagałoby przeprowadzenia postępowania dowodowego, do czego Komisja nie jest uprawniona"". ""Natomiast ustalenie, z jakiego powodu wyborcy oddają nieważne głosy, powinno być przedmiotem badań socjologów i politologów"" - zaznaczyła PKW. ""Ogólna liczba głosów nieważnych w wyborach do Senatu RP w 2019 r. (2,55 proc.) jest zdecydowanie mniejsza, niż liczba głosów nieważnych we wcześniej przeprowadzanych wyborach. Również odsetek głosów nieważnych w okręgu wyborczym nr 75 (2,89 proc.) nie odbiega znacząco od odsetka głosów nieważnych w skali kraju. W związku z tym zarzuty w tym zakresie są niezrozumiałe"" - wskazała PKW. W stanowisku zaznaczono także, iż z informacji dotyczących przeprowadzenia ostatnich wyborów, które wpłynęły do PKW z delegatur Krajowego Biura Wyborczego nie wynika, żeby jakakolwiek obwodowa komisja wyborcza zgłaszała problemy związane z kwalifikowaniem głosów jako nieważne. ""PKW zaznacza również, że w okręgu wyborczym nr 75 na 148 obwodowych komisji wyborczych w pracach 139 komisji uczestniczyły osoby zgłoszone przez KW PiS. Osoby te nie wniosły uwag do protokołów głosowania sporządzonych przez obwodowe komisje wyborcze"" - nadmieniono w stanowisku. W związku z tym, jak podsumowano ""kwestionowanie ustalenia wyników głosowania na obszarze okręgu wyborczego nr 75 oraz żądanie ponownego przeliczenia kart do głosowania jest w ocenie PKW niczym nieuzasadnione"" Sąd Najwyższy rozpatruje wniesione protesty w składzie trzech sędziów nowo utworzonej Izby Kontroli Nadzwyczajnej i Spraw Publicznych SN, w postępowaniu nieprocesowym i wydaje opinię w formie postanowienia w sprawie protestu. Stanowiska do protestu przedstawiają PKW, przewodniczący właściwej komisji wyborczej i Prokurator Generalny.",Szef PKW Wiesław Kozielewicz,
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/fehcllb,Podsumowanie tygodnia. Najważniejsze wydarzenia w Polsce i na świecie,"Klub parlamentarny PiS będzie rekomendował Elżbietę Witek na marszałka Sejmu, Stanisława Karczewskiego na marszałka Senatu, a Mateusza Morawieckiego na funkcję premiera. Nowy Sejm już na początku kadencji ma zająć się bezpieczeństwem pieszych – tak przynajmniej zapowiada opozycja. Putin i Erdogan zawarli umowę ws. Kurdów w Syrii. Co wydarzyło się w Polsce i na świecie w ciągu ostatnich siedmiu dni? Sprawdź.",,,
https://wiadomosci.onet.pl/tylko-w-onecie/jerzy-stepien-w-onet-opinie-mateusz-morawiecki-moglby-byc-dyktatorem/e09e9sw,"Jerzy Stępień w ""Onet Opinie"": Mateusz Morawiecki mógłby być dyktatorem","- Należę do tych, którzy uważają, że państwo prawa skończyło się w 2015 r., z chwilą, kiedy Kamiński został ułaskawiony i został zaatakowany Trybunał Konstytucyjny – powiedział Jerzy Stępień w rozmowie z Elizą Michalik w programie ""Onet Opinie"". - W tym momencie weszliśmy na równię pochyłą i cały czas zjeżdżamy – dodał były prezes Trybunału Konstytucyjnego. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/tymon-tymanski-spiewa-o-pisie-wywiad-z-muzykiem/edvg5xk,"Tymon Tymański śpiewa ""PiSlam, PiSlam Uber Alles"". ""To nie ja używam mowy nienawiści""","Jarosław Kaczyński powiedział do swoich ludzi na konwencji, że elity władzy zostały wymienione, elity kultury są za PiSem, a wrogów będziemy piętnować. Słyszałem, że wujek Jarek ma poczucie humoru i potrafi się pośmiać. Jeśli żartował, to moja piosenka też jest żartem... Ale jeśli mówił serio, to ""Pislam"" też jest serio - mówi Onetowi wokalista i gitarzysta Tymon Tymański. Na swojej nowej płycie ""Paszkwile"" artysta poświęca wiele miejsca kwestiom polityczno-społecznym.","Tymon Tymański dał się poznać jako kontrabasista jazzowy, gitarzysta rockowy, autor muzyki filmowej. Na swojej nowej płycie ""Paszkwile"" muzyk wiele miejsca poświęca sytuacji politycznej w kraju. - Z braku laku objawiłem się nagle jako tekściarz polityczny. W Polsce tę rolę spełniali głośniejsi ode mnie i bardziej trafiający do ludzi Tomek Lipiński, Kazik Staszewski, Muniek Staszczyk. Potem byli Skiba, Maleńczuk i Grabaż - i ci jeszcze ciągle pisują polityczne teksty, ale jest tego coraz mniej. Jest nas garstka uświadomionych gości w średnim wieku. Starsi twórcy ucichli, a młodzi nie mają pojęcia, co się dzieje - mów Onetowi muzyk. - W Polsce 8 mln głosuje na PiS, 8 walczy przeciwko PiSowi, a pozostałe trzy piąte nie są zainteresowane polityką, są bierni, niewiele wiedzą i nic ich to nie obchodzi. Czy jest szansa zaktywizować tych ludzi? Trudno powiedzieć - kształtowanie postawy obywatelskiej jest niewiele łatwiejsze od uczenia ludzi, by szanowali szanowali kulturę czy kontemplowali sztukę. Ale próbować warto, zawsze i wszędzie - dodaje.  Jak tłumaczy, zdecydował się podjąć ""niepopularnej roboty"" i zdecydował wypowiedzieć się politycznie. - Zauważmy jednak, że płyta jest swego rodzaju koncept albumem, na którym dochodzi do dekonstrukcji Polski i polskości, a właściwie ""polactwa"". Zacząłem ostro, napisawszy numer ""Pislam"". Potem ""Bracie bliźniaku"", ""Polskę"", wreszcie kolejny ostry kawałek pt. ""Sekta"". Na koniec napisałem ""Wolność"" oraz sowizdrzalski wiersz pt. ""Polska to zbiorowa halucynacja"", który wyrecytował pianista grupy Michał Wandzilak. Z tym ostatnim skomponowałem też instrumentalny utwór ""Anty-Polska"", który jest polityczną antytezą i poniekąd odczarowuje to, zostało powiedziane i zbyt jednoznacznie zdefiniowane.  - Momentami teksty są ostre i wprost, ale sztuka to nie rozmowa dyplomatów. Liberalizm może być wyrazisty i ostry, liberalna sztuka - twarda i nieprzyjemna. Ale od nas, liberałów, wymaga się humanIzmu, empatii i tolerancji, której mamy aż zanadto, natomiast czasem brakuje nam dosadności, ringowej agresji, punkowej zawziętości. Oczywiście starajmy się cywilizować i moderować ten polski polityczny i społeczny dyskurs tak, by nie dochodziło do ordynarnego mordobicia, ale w czasem potrzebne są w rodzinie ostre rozmowy. Rozmowy, w której czasem ktoś powie coś przykrego, dobitnego, huknie albo rzuci mięsem - ocenia.  W opisie swojej nowej płyty muzyk zaznaczył, że ""kult jednostki, monopartyjność, socjalistyczne rozdawnictwo, manipulacja w obszarze sądownictwa, zbieranie haków na opozycję, stosowanie propagandy i kłamstw politycznych bardzo źle mi się kojarzą"". Tymi słowami zachęcał do udziału w ostatnich wyborach parlamentarnych. Podkreśla także, że problemem liberałów jest to, że są nazbyt ułożeni. - Mamy zawsze rozumieć i przepraszać, a druga strona niech nas wyzywa od Żydów, lewaków, pedałów i drugiego sortu. A mamy do czynienia z wyjątkowymi cynikami i sekciarzami. W PiSie nie dostrzegam śladów neoliberalnej prawicowości: widzę głównie narodowy socjalizm i bezwstydny populizm, który maskuje bezczelny i totalny skok na posady i kasę. Źle to wróży najbliższym latom w Polsce. Ludzie obudzą się dopiero po kryzysie ekonomicznym, który zbliża się wielkimi krokami. Oby nie za późno. Podkreśla, że kryzys, o którym mówi, nie jest jedynie polskim zjawiskiem. - To kryzys białej rasy, białej, bogatej cywilizacji Północy, a nie tylko Polski. Nie jest to szczególna pociecha, ale w tych czasach w wielu krajach wygrywa ideologia skrajnie prawicowa i nacjonalistyczna. Miejmy nadzieję, że to ostatnie podrygi tej szowinistycznej, archaicznej bestii. Nie uchronimy ludzkości i kultur przed wymieszaniem się, państw i narodów przed postępującą dekonstrukcją - dodaje. Choć, jak zauważa, artyści należą do ""wrażeniowców"", nie są specjalistami od politycznego szczegółu, ""z polityką jest jak z piłką nożną: emocjonujesz się nią, czujesz ją, nawet jeśli nie koniecznie masz pojęcie na temat złożoności taktycznych gry i różnych strategicznych niuansów"". - Plus jest taki, że w tych czterech latach nieszczęścia, czterech latach rządów PiS, wszyscy zaczęliśmy się interesować polityką. To jest akurat awantaż, potwierdza to dobra frekwencja. Polacy zrozumieli sporo podczas tych paru lat - choćby to, że nie należy wrzucać do jednego worka subtelnej lewicy i komunistów. Nie można też wrzucać neoliberalnej prawicy do jednej grupy z naziolami. Starałem się ująć to w tekście do piosenki ""Pislam"", w której śpiewam o ""za prawicę przebranych populistach"".  Mimo ostrych słów, Tymański nadal wierzy w możliwość porozumienia. - Dwie piosenki z mojej płyty mają mocny przekaz, nazywam tam rzeczy po imieniu. Władza demoralizuje. Monopartyjność grozi dyktaturą. Mam natomiast paru kolegów ""pisowców"" z którymi często rozmawiam. Kłócimy się, ale jednak po kumplowsku. Czas pokaże, kto miał rację. Ale mam wrażenie, że tamta strona jest bardziej oczadziała, ""wierząca"". I ta narracja, w której kiedyś rządził zbrodniczy komunizm, który w 1989 roku przerodził się w przejściowy postkomunizm, w którym rządziły partie namaszczone przez komunistów, na które notabene jako gorszy, postkomunistyczny sort, głosowałem... Aż przyszła dobra zmiana, jasny, czysty anty-komunizm, który w 2016 ostatecznie wyzwolił Polskę... No więc ta narracja jest cholernym kłamstwem i na to kłamstwo nie pozwolę, póki żyję. To jest właśnie dzielenie Polaków. - Ostatnio Jarosław Kaczyński powiedział do swoich ludzi na konwencji, że elity władzy zostały wymienione, elity kultury są za PiSem, a wrogów będziemy piętnować. Słyszałem, że wujek Jarek ma poczucie humoru i potrafi się pośmiać. Jeśli żartował, to moja piosenka też jest żartem... Ale jeśli mówił serio, to ""Pislam"" też jest serio. Faszyzm, monopartyjność, reżim, dyktatura, zagrożenie wolności - będę powtarzał to na okrągło. Nie dzielę Polaków, nie mówię jak Kukiz: ja was, k****, nienawidzę. Mówię bez obwijania w bawełnę, ale przecież chcę się dogadać. To nie ja używam mowy nienawiści. Tymański nie traci nadziei na porozumienie. - Wierzę, że człowiek, rodzaj ludzki, to kosmiczne kuriozum. Ale my, zamiast zachwycać się naszymi nieskończonymi możliwościami, eksplorować artystyczne i duchowe sfery, wolimy zajmować się hiperkonsumpcją albo wysyłać na wojnę, poniżać się wzajemnie i traktować jak śmieci. Jesteśmy kosmitami, potem Ziemianami, potem może Europejczykami, a dopiero potem Polakami. Jeśli ktoś bez przerwy wyciera sobie gębę tą naszą Polską, to znaczy, że nie ma osobowości i musi czuć się w gruncie rzeczy nikim. - Jeśli ktoś uważa się za zero, musi podeprzeć się twardą, szowinistyczną ideologią, w której cała masa podobnych mu jełopów będzie powtarzać jak echo jego przekonania. Polaka trzeba z tego wierutnego głupstwa ostatecznie wyzwolić, pisali niegdyś o tym Grombrowicz i czy nawet Mackiewicz. Te lekcje nie zostały przyswojone, ale dostrzegam w tym wszystkim początek końca. Nacjonalizm to przejściowa, ludzka głupota i musi sczeznąć, przeminąć - podkreśla.",Tymon Tymański,
https://wiadomosci.onet.pl/tylko-w-onecie/gajcy-w-zjednoczonej-prawicy-zakonczyla-sie-wojna-analiza/px5xfys,Gajcy: w Zjednoczonej Prawicy zakończyła się wojna [ANALIZA],"Prawo i Sprawiedliwość podzieliło się władzą z koalicjantami Zbigniewem Ziobrą i Jarosławem Gowinem. Na czele nowego rządu pozostanie obecny premier Mateusz Morawiecki, którego bronić musiał jednak sam prezes PiS Jarosław Kaczyński.","Czwartkowe wyjazdowe posiedzenie nowego Klubu Parlamentarnego PiS rozwiało wszelkie dywagacje dotyczące konfliktu w koalicji rządzącej o to, kto stanie na czele nowego rządu. — Nasz klub będzie rekomendował Mateusza Morawieckiego na funkcję premiera rządu RP — oświadczył Ryszard Terlecki. W ten sposób przeciął wszelkie spekulacje, które od momentu ogłoszenia oficjalnych wyników wyborów pojawiały się w przestrzeni publicznej.  Nie było one bezpodstawne. W wyborach do Sejmu Zjednoczona Prawica zdobyła 235 mandatów. 18 z nich przypadły politykom Solidarnej Polski Zbigniewa Ziobry, a kolejne 18 członkom Porozumienia Jarosława Gowina. Niemal od razu po ogłoszeniu oficjalnych wyników wyborów politycy Solidarnej Polski zaczęli publicznie sugerować usunięcie Mateusza Morawieckiego z fotela premiera. Nie ukrywali oni, że obóz rządzący potrzebuje dużej korekty zarówno programowej, jak i personalnej, by za cztery lata prawica nie obudziła się w sytuacji bez wyjścia. Postulat ten szybko doczekał się krytyki zarówno ze strony drugiego koalicja Jarosława Gowina, jak i Adama Lipińskiego, bliskiego współpracownika Jarosława Kaczyńskiego, który ostrzegł, że ""ten, kto huśta łódką, pierwszy z niej wypadnie”. Dość szybko do mediów przedostała się informacja o buncie, czy wręcz wojnie w koalicji rządzącej. Zbigniew Ziobro — według przekazów rozsyłanych do dziennikarzy przez stronników Morawieckiego — miał zażądać funkcji wicepremiera i usunięcia obecnego szefa rządu, grożąc przy tym opuszczeniem koalicji. W rzeczywistości — co dementowali sami politycy Solidarnej Polski — żądanie teki wicepremiera dla Ziobry nigdy z jego strony nie padło. Podobnie, jak twierdzenie, że Ziobro wraz ze swoimi ludźmi grozić mieli wyjściem z koalicji, co mogłoby doprowadzić w konsekwencji do ponownych przedterminowych wyborów. Co nie oznacza, że Ziobro nie podjął gry z Jarosławem Kaczyńskim, aby uzyskać jak najwięcej. Chciał on w zamian za pozostanie w koalicji z PiS i ewentualne poparcie kandydatury Morawieckiego na premiera poszerzenia swoich wpływów w spółkach skarbu państwa oraz otrzymania w nowym rządzie większej liczby stanowisk dla swoich ludzi, którzy dzięki niemu weszli do Sejmu.  Nieoficjalnie, ze strony prezesa PiS padła propozycja objęcia przez ludzi Zbigniewa Ziobry dodatkowego drugiego resortu. W grę wchodziły m.in. resort infrastruktury, cyfryzacji czy energii, a także Ministerstwo Sportu. Cena musiała być wysoka, nie tylko z racji na liczbę mandatów uzyskanych w wyborach, lecz także z powodu wskazania Morawieckiego na szefa nowego rządu przez samego Kaczyńskiego. Prawdą jest, że Ziobro w rozmowie z prezesem PiS nalegał, aby ten zastanowił się nad zmianą premiera. Wskazywał m.in. na szefa MON Mariusza Błaszczaka, który — jego zdaniem — idealnie nadawałby się na szefa rządu. Ziobro miał nawet usłyszeć od Jarosława Kaczyńskiego, że pomysł ten wydaje mu się wart zastanowienia. Lecz ostatecznie prezes PiS zdecydował, że na fotelu premiera nie będzie, przynajmniej na razie, zmiany. Co Zbigniew Ziobro musiał po prostu zaakceptować. Do ministra sprawiedliwości zaczęły płynąć z otoczenia Morawieckiego sygnały, że jeśli będzie naciskał na zmianę premiera, to może stracić dotychczasowe wpływy w państwowych spółkach. Morawiecki chciałby utworzenia w nowym rządzie ministerstwa skarbu, któremu bezpośrednio podlegałyby wszystkie spółki skarbu państwa. Także te, w których pracują obecnie brat ministra Witold Ziobro czy żona Patrycja (przy czym warto pamiętać, że krewni premiera również pracują w spółkach kontrolowanych przez państwo).  Nie bez powodu, gdy w ub. piątek negocjacje koalicyjne zbliżały się do kulminacyjnego momentu, w mediach pojawiły się informacje o stłumieniu buntu ziobrystów. Podobnie jak chwilę później przekaz rozsyłany przez otoczenie ministra sprawiedliwości, opisujący frakcje w PiS popierające wymianę premiera.  Według tych informacji kandydaturę Morawieckiego kwestionować miała między innymi była premier, obecnie europoseł Beata Szydło — niegdyś nieoczekiwanie odsunięta z funkcji premiera. Miała ona w tym celu zawiązać cichy sojusz nie tylko z Ziobrą, ale i z ministrem spraw wewnętrznych i administracji, koordynatorem służb specjalnych Mariuszem Kamińskim oraz ministrem energii Krzysztofem Tchórzewskim. Otoczenie Ziobry przekonywało także, że Szydło zadeklarowała gotowość powrotu na funkcję premiera, jeśli taka byłaby wola koalicji rządzącej. W rzeczywistości była to jedynie gra pozorów i próba wywarcia za pośrednictwem mediów nacisku na Morawieckiego i prezesa PiS.  Z informacji Onetu wynika, że zarówno Ziobro, jak i Gowin dostali w zasadzie to, o co zabiegali w negocjacjach koalicyjnych. Poza oczywiście usunięciem Morawieckiego, przeciwko czemu protestował minister nauki i szkolnictwa wyższego, który — jak mówiły plotki płynące z Nowogrodzkiej — negocjować miał dla siebie stanowisko szefa MSZ.  Kaczyński zażądał także od koalicjantów zawarcia nieformalnego paktu o nieagresji. To nie pierwszy taki przypadek, wcześniej już nieraz prezes PiS musiał godzić interesy zwaśnionych koalicjantów i samemu wydzielać im kawałki tortu władzy. Teraz będzie podobnie. Choć z pewnością będą one większe niż dotychczas.",PiS podzieliło się władzą z koalicjantami,
https://wiadomosci.onet.pl/kraj/kozielewicz-nasze-wybory-sa-najbezpieczniejsze-na-swiecie/grkynnt,Kozielewicz: nasze wybory są najbezpieczniejsze na świecie,"Trudno założyć, że ci, którzy na co dzień zwalczają się na śmierć i życie, nagle się skrzykną, by sfałszować wybory – mówi ""DGP"" przewodniczący Państwowej Komisji Wyborczej Wiesław Kozielewicz. Jak zauważył, w skład komisji obwodowych wchodzą przedstawiciele wszystkich partii biorących udział w wyborach.","Przewodniczący PKW mówi w rozmowie z ""Dziennikiem Gazetą Prawną"", że najbliższe posiedzenia komisji, na których będą się odnosić do zarzutów z nadsyłanych przez SN protestów, wyznaczył na 24 i 28 października. Dziennik przypomina, że w proteście wyborczym dotyczącym okręgu nr 2 podniesiono kwestię znaku graficznego komitetu SLD, który w nieuprawniony sposób znalazł się przy kandydacie innego komitetu o nazwie ""Polska Lewica"". Gazeta pyta, czy to mogła zaważyć na wyniku. - Sęk w tym, że kwestia decyzji co do druku kart wyborczych nie należy do PKW. My nie mamy nad tym kontroli. PKW uchwaliła bardzo precyzyjne zasady dla okręgowych komisji wyborczych w sprawie druku kart wyborczych i kontroli tego procesu. W omawianym wypadku okręgowa komisja nie zastosowała się do naszych wytycznych. Powtórzę: sytuacja w okręgu nr 2 to efekt nieprzestrzegania jasnych procedur – powiedział Kozielewicz w piątkowym ""DGP"". Kozielewicz pytany był o to, na ile procent ocenia szanse na to, że dojdzie do powtórzenia wyborów w okręgu senackim nr 2. - Na pół procenta – odparł. Dopytywany o protesty Prawa i Sprawiedliwości, które chce, aby jeszcze raz przeliczyć głosy tam, gdzie różnica między kandydatami była nieznaczna, przewodniczący PKW mówi, że są dwie szkoły. - Ta pierwsza jest mi bliższa, bo świadczy o poziomie państwa – to szkoła przedwojenna. W jej duchu wypowiadał się też w niektórych orzeczeniach SN w latach 90. Zgodnie z tą szkołą istotne znaczenie ma fakt, że w skład komisji obwodowych wchodzą przedstawiciele wszystkich partii biorących udział w wyborach. Po co? Aby patrzeć sobie nawzajem na ręce. Trudno przecież założyć, że ci, którzy na co dzień zwalczają się na śmierć i życie, nagle się skrzykną, by sfałszować wybory – tłumaczył. Jak dodał, druga szkoła dotyczy rozpatrywania protestów w wyborach do rad gmin. Przewodniczący PKW przypomina, że SN musi zdecydować o ważności wyborów nie później niż w 90. dniu po głosowaniu. - Poza tym warto zwrócić uwagę, że autor protestu pośrednio kwestionuje prawidłowość działania członków komisji, których jego ugrupowanie zgłosiło do tych komisji – powiedział.",Wiesław Kozielewicz,
https://wiadomosci.onet.pl/kraj/zakaz-hodowli-zwierzat-futerkowych-bedzie-procedowany-w-sejmie/f42yl2h,Zakaz hodowli zwierząt futerkowych będzie procedowany w Sejmie,"Nowelizacja ustawy o ochronie zwierząt, której częścią jest postulowany zakaz hodowli zwierząt na futra w Polsce ma być procedowana w nowej kadencji Sejmu - informuje dzisiejsza ""Gazeta Polska Codziennie"".","Gazeta przypomniała, że likwidacja ferm futrzarskich nie znalazła się w programie PiS, ale już w poprzedniej kadencji jednoznacznie opowiedział się w tej sprawie prezes PiS Jarosław Kaczyński. Według ustaleń gazety, władze partii nie zmieniły zdania w tej sprawie. - Kierownictwo Prawa i Sprawiedliwości jest w dalszym ciągu zarówno za rezygnacją z tego rodzaju działalności, jak i wszelkich innych, opierających się na założeniu, że Polska jest krajem, w którym ochrona różnych praw, w tym praw zwierząt, miałaby stać na niższym poziomie niż w krajach Europy Zachodniej – mówi cytowany przez ""GPC"" wicerzecznik PiS Radosław Fogiel. Jak dodał, ustawa o ochronie zwierząt, której częścią jest postulowany zakaz, będzie procedowana w kadencji, która rozpocznie się 12 listopada. ""GPC"" zwraca uwagę, że taka zapowiedź może się nie spodobać biznesmenom z branży futerkowej. Gazeta przywołuje badanie przeprowadzone na zlecenie Stowarzyszenia Otwarte Klatki, według którego aż 73,1 proc. Polaków uważa, że hodowanie i zabijanie zwierząt dla ich futer nie powinno być w Polsce dopuszczalne.",,
https://wiadomosci.onet.pl/kraj/jaroslaw-kaczynski-o-kandydatach-pis-morawiecki-premierem-witek-marszalkiem-sejmu/r2t78q2,"Jarosław Kaczyński o kandydatach PiS: Morawiecki premierem, Witek marszałkiem Sejmu","Podczas wyjazdowego posiedzenia klubu PiS prezes Jarosław Kaczyński zapowiedział, że liderzy Zjednoczonej Prawicy zaakceptowali kandydaturę Mateusza Morawieckiego na stanowisku premiera. Marszałkiem Sejmu ma pozostać Elżbieta Witek - podał portal 300polityka.pl. Informację potwierdził szef klubu Ryszard Terlecki.","Po południu w podwarszawskim Ożarowie Mazowieckim zebrał się na wyjazdowym posiedzeniu nowy klub parlamentarny PiS. Wśród uczestników spotkania są premier Mateusz Morawiecki i szef partii Jarosław Kaczyński. Po zakończeniu pierwszej oficjalnej części spotkania Terlecki poinformował dziennikarzy, że Kaczyński w swoim wystąpieniu przedstawił trzy kwestie. Posiedzenie było zamknięte dla mediów. - Nasz klub będzie rekomendował Elżbietę Witek na marszałka Sejmu IX kadencji, że naszym kandydatem w wyborach na marszałka Senatu będzie Stanisław Karczewski oraz że nasz klub będzie rekomendował Mateusza Morawieckiego na funkcję premiera rządu RP – oświadczył w rozmowie z dziennikarzami Terlecki. Szef komitetu wykonawczego PiS Krzysztof Sobolewski zapowiadał, że spotkanie ma charakter zapoznawczy, gdyż w nowej kadencji Sejmu i Senatu zasiądzie przeszło 60 nowych parlamentarzystów PiS. Informacje potwierdził Ryszard Terlecki. - Klub parlamentarny PiS będzie rekomendował Elżbietę Witek na marszałka Sejmu, naszym kandydatem na marszałka Senatu będzie Stanisław Karczewski; będziemy rekomendować Mateusza Morawieckiego na funkcję premiera – oświadczył szef klubu Prawa i Sprawiedliwości. Dopytywany czy podczas spotkania poruszono też kwestie personalne jeśli chodzi o skład nowego rządu Terlecki odparł, że nie. - To wszystko jeszcze trwa. Są konieczne ustalenia, także ustalenia w gronie sojuszników, partii, które tworzą Zjednoczoną Prawicę – zaznaczył. Terlecki poinformował jednocześnie, że w przyszłym tygodniu odbędzie się spotkanie kierownictwa partii, czyli Prezydium Komitetu Politycznego z liderami sojuszniczych partii - Solidarnej Polski i Porozumienia. - Tam zapadną decyzje co do składu przyszłego rządu - podkreślił. Szef klubu PiS mijającej kadencji pytany czy to oznacza, że w przyszłym tygodniu poznamy skład Rady Ministrów stwierdził: „no nie jest to może takie pilne, te rozmowy pewnie, co do szczegółów będą trwały”. - To chodzi nie tylko o ministrów konstytucyjnych, przecież jest liczne grono wiceministrów, rozmaitych funkcji, więc to wszystko jeszcze przed nami – dodał Terlecki. Pierwsza oficjalna część spotkania parlamentarzystów PiS trwała ok. 1,5 godziny. Rzeczniczka PiS Anita Czerwińska poinformowała, że omówiono przebieg kampanii wyborczej oraz wyniki wyborów. - Były też podziękowania dla tych, którzy ciężko pracowali w kampanii, dla kandydatów, a także dla tych posłów, którzy niestety w tych wyborach nie otrzymali mandatów – dodała Czerwińska. Prezes PiS Jarosław Kaczyński podczas wystąpienia dziękował politykom za pracę podczas kampanii wyborczej. Mobilizował także do dalszej aktywności – wynika z informacji PAP. Zwracał jednocześnie uwagę, że popełniono pewne błędy oraz że należy z nich wyciągnąć wnioski. - Prezes podkreślał jednocześnie, że musimy dalej ciężko pracować, bo przed nami kampania i wybory prezydenckie i musimy wspierać w niej Andrzeja Dudę – przekazał PAP jeden z polityków PiS uczestniczący w czwartkowym spotkaniu. Jak dodał, szef PiS podkreślał też, że ""jesteśmy silni koalicją (PiS, Solidarna Polska, Porozumienie) i że to jest dla nas ważne”. Źródło: 300polityka.pl, PAP",Wyjazdowe posiedzenie klubu PiS,
https://wiadomosci.onet.pl/kraj/list-jaroslawa-kaczynskiego-reelekcja-andrzeja-dudy-gwarancja-silnej-rzeczypospolitej/ze4w9bw,Jarosław Kaczyński: reelekcja Andrzeja Dudy gwarancją silnej Rzeczypospolitej,"""W najbliższych czterech latach czeka nas wiele ciężkiej pracy. Prawo i Sprawiedliwość, rząd Zjednoczonej Prawicy są na nią gotowe. Wiemy, co należy zrobić, by Polakom żyło się coraz lepiej. Mamy dobry program i będziemy go konsekwentnie realizować"" - napisał Jarosław Kaczyński w liście do wyborców. Prezes PiS zwrócił też uwagę na znaczenie przyszłorocznych wyborów prezydenckich.","""Zdobycie mandatu jest nie tylko ogromnym sukcesem, ale też nie mniejszym zobowiązaniem. Jest powinnością wobec Polski, wobec wyborców oraz wobec naszej wspólnoty politycznej. Naszą siłą jest wiarygodność. Wyraża się ona nie tylko w spełnianiu obietnic wyborczych przez naszą formację jako taką, ale także poprzez udowadnianie w codziennym sprawowaniu mandatu posła i senatora, poprzez powszednią pracę w Waszych okręgach wyborczych, że głos na każdego posła i senatora z listy Prawa i Sprawiedliwości był głosem oddanym na właściwą osobę"" - napisał prezes PiS. ""Dzięki Państwa zaufaniu Zjednoczona Prawica ponownie uzyskała w Sejmie większość bezwzględną, która pozwala nam na dalsze sprawowanie samodzielnych rządów. Głosując na Prawo i Sprawiedliwość, opowiedzieliście się Państwo za Polską Plus, czyli za naszą rodzimą wersją państwa dobrobytu"" - napisał Kaczyński do wyborców. ""Wybraliście Państwo taki model rozwoju naszej Ojczyzny, którego celem jest doprowadzenie do tego, by w niezbyt odległej przyszłości wszyscy Polacy mogli się cieszyć takim samym poziomem i jakością życia co mieszkańcy najzamożniejszych krajów europejskich"" - dodał prezes PiS. Przypomniał również zrealizowane oraz planowane programy PiS, w tym Rodzina 500+, wyprawkę szkolną, obniżenie wieku emerytalnego, 13. oraz 14. emeryturę, wzrost płacy minimalnej. ""Zaś oddając głos przeciwko Polsce Minus, powiedzieliście Państwo »nie« polityce złego rządzenia i niemożności, polityce ciągłego powtarzania, że »pieniędzy nie ma i nie będzie«. Popierając kandydatów z list Prawa i Sprawiedliwości zagłosowaliście Państwo za Polską godnego życia – solidarną i sprawiedliwą, dbającą o dobro ogółu obywateli. Za Polską kierującą się w polityce wewnętrznej i zagranicznej naszą racją stanu i naszymi interesami"" - napisał w liście prezes PiS. ""W najbliższych czterech latach czeka nas wiele ciężkiej pracy. Prawo i Sprawiedliwość, rząd Zjednoczonej Prawicy są na nią gotowe. Wiemy, co należy zrobić, by Polakom żyło się coraz lepiej. Mamy dobry program i będziemy go konsekwentnie realizować"" - dodał Kaczyński. Kaczyński podkreślał przy tym, że sukces wyborczy to efekt ""gry zespołowej"", dzięki której - jak dodał - udało się ponownie uzyskać PiS samodzielną większość w Sejmie. Stwierdził też, że ""piękne zwycięstwo nad siłami Polski minus trzeba przypieczętować"" sukcesem w wyborach prezydenckich. ""Reelekcja Pana Prezydenta Andrzeja Dudy, który jest naturalnym kandydatem na najwyższy urząd w państwie dla pragnących lepszego życia oraz wyznających tradycyjne wartości Polek i Polaków, będzie gwarancją budowania zamożnej, sprawiedliwej, solidarnej oraz silnej Rzeczypospolitej"" - napisał prezes PiS. Zaapelował również do parlamentarzystów o mobilizację i wytężoną pracę. W drugim liście prezes PiS dziękował za zaangażowanie kandydatom partii, którym w wyniku wyborów nie udało się uzyskać mandatu posła lub senatora. ""Nie odnieśliście Państwo co prawda sukcesu indywidualnego w postaci zdobycia mandatu posła czy senatora, ale jesteście Państwo równoprawnymi współtwórcami tego zbiorowego sukcesu. Szczególne brawa i podziękowania należą się tym z Państwa, którzy bardzo ciężko pracowali nie bacząc na to, że Ich szanse wyborcze – z różnych powodów – nie były największe. Przedkładaliście Państwo w ten sposób dobro naszej wspólnoty politycznej nad to, co indywidualne. To piękna i godna naśladowania postawa ideowa"" - napisał Kaczyński. Prezes PiS również do byłych już parlamentarzystów ugrupowania apelował o zaangażowanie się w nadchodzącą kampanię w wyborach prezydenckich.",Prezes PiS Jarosław Kaczyński,
https://wiadomosci.onet.pl/tylko-w-onecie/zmiany-w-zarzadach-spolek-skarbu-panstwa-kamil-bortniczuk-komentuje-w-onet-rano/x3j1yw1,"Zmiany w zarządach spółek Skarbu Państwa? Kamil Bortniczuk: nie wszystko, co robiliśmy, było dobre","Kamil Bortniczuk był gościem Agnieszki Burzyńskiej w programie ""Onet Opinie"". Polityk Porozumienia wypowiedział się na temat ewentualnych zmian w zarządach spółek Skarbu Państwa. - Wyciągamy wnioski z tego, co działo się przez najbliższe 4 lata. Nie jesteśmy pyszni i zapatrzeni w siebie. Nie uważamy, że wszystko, co robiliśmy, było dobre – powiedział. - Byłbym w stanie wskazać kilka obszarów, które wymagałyby ulepszenia – dodał Bortniczuk, ale nie chciał zdradzić konkretnych nazw tych spółek. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/kamil-bortniczuk-w-onet-opinie-nie-ma-alternatywy-dla-rzadu-zjednoczonej-prawicy/4479lsq,"Kamil Bortniczuk w ""Onet Opinie"": nie ma alternatywy dla rządu Zjednoczonej Prawicy","Kamil Bortniczuk był gościem Agnieszki Burzyńskiej w programie ""Onet Opinie"". Polityk Porozumienia wypowiedział się m.in. na temat powyborczych negocjacji z PiS w ramach Zjednoczonej Prawicy. - Porozumieliśmy się bardzo szybko, bo tego wymaga odpowiedzialność za Polskę. Dla rządu Zjednoczonej Prawicy nie ma alternatywy – stwierdził Bortniczuk. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/sierakowski-kto-powinien-byc-marszalkiem-senatu/618gtg0,Sierakowski: kto powinien być marszałkiem Senatu [OPINIA],"Marszałek Senatu automatycznie stanie się jednym z liderów opozycji. Politycy nie zdecydowali jeszcze, kto ma objąć tę funkcję. Ze względu na wyjątkową rolę, jaką przyjdzie jej/jemu pełnić, wziąć pod uwagę powinno się inne kryteria niż zazwyczaj. Ten felieton będzie właśnie o tym, kto je najlepiej spełnia.","Marszałek Senatu będzie sprawował najwyższą funkcję państwową dostępną opozycji. Według precedencji w Polsce marszałek Senatu jest trzecią osobą w państwie po prezydencie i marszałku Sejmu. Nie reguluje tego wprawdzie żaden akt normatywny, ale respektowany przynajmniej dotąd obyczaj. Jako ciekawostkę przypomnijmy, jak nie aż tak dawno temu marszałek Senatu objął funkcję pierwszej osoby w państwie. Było to po śmierci Lecha Kaczyńskiego i rezygnacji Bronisława Komorowskiego z funkcji marszałka Sejmu. Trwało to 10 godzin, do czasu wyboru Grzegorza Schetyny na marszałka Sejmu. Precedencja nabiera bardziej realnego znaczenia dopiero, gdy dotyczy pierwszeństwa witania, przemawiania czy zajmowania miejsc podczas oficjalnych spotkań władz państwowych. Jak poważnie to traktowano, pamiętamy po tym, gdzie ustawiano przewodniczącego Rady Europejskiej Donalda Tuska podczas uroczystości państwowych, ale może kogoś, kto sprawuje polską funkcję, a nie europejską organizatorzy uroczystości potraktują lepiej.  Marszałek Senatu liczyć może – szczególnie w takiej sytuacji – na szeroką obecność w mediach i spotkania z najważniejszymi światowymi politykami. Poza tym sprawuje pieczę nad spokojem i porządkiem na całym obszarze należącym do Senatu, co nie jest bez znaczenia. Dotąd kontakt dziennikarzy z parlamentarzystami i samym terenem parlamentu był utrudniany przez obecną władzę. Sejm i Senat do teraz stoją otoczone zasiekami, jakby obowiązywał w Polsce stan wyjątkowy. Do kompetencji marszałka Senatu należy też opieka nad Polonią oraz Polakami za granicą i nadzór nad całkiem sporym budżetem przeznaczanym na to.  Wcale nie to jednak będzie najważniejsze, ale władza symboliczna, którą może, ale nie musi, mieć marszałek Senatu. Zaś władza symboliczna jest do wzięcia tak jak każda władza polityczna. Ile jej zdobędzie marszałek czy marszałkini Senatu, zależy od jego/jej samej. A więc od kompetencji, charyzmy, zdolności przemawiania, umiejętności negocjacyjnych i zmysłu politycznego. Dotąd ta rola miała w dużej mierze charakter organizacyjno-honorowy, teraz będzie miała charakter przede wszystkim polityczny. To może być bardzo istotna osoba w procesie odsunięcia PiS od władzy.  Kto z wybranych senatorów lub senatorek ma najlepsze predyspozycje do odegrania tej roli? Choć publicyści uwielbiają krytykować polityków, mniej ich chwalić, to nie jest tak zawsze. Niełatwo przychodzi mi wytykanie na przykład Bogdanowi Borusewiczowi tego, że nie jest sprawnym mówcą i nie wypada najlepiej publicznie. Mam świadomość, że mówię o jednym z największych bohaterów polskiej drogi do wolności (młodszym czytelnikom przypominam, że nie byłoby strajku w stoczni, a więc i Solidarności, gdyby go nie rozpoczął Bogdan Borusewicz). Borusewicz w roli nowego marszałka Senatu mógłby być najlepszym kandydatem do dawania moralnego świadectwa i piętnowania nielegalnych działań władzy, ale teraz potrzebny jest lider polityczny na czasy polityki medialnej. Na Polakach dawanie moralnego świadectwa nie robi niestety wrażenia.  TVN24 podał we wtorek, że faworytem w wyścigu jest Sławomir Rybicki, senator KO z Pomorza. Postać anonimowa w ogólnopolskiej polityce, ale doświadczona i nie bez dużych sukcesów w lokalnej. Polityk koncyliacyjny i przewidywalny, co mogłoby być atutem, gdyby możliwa była jakakolwiek koncyliacja z władzą. Jeśli myślano przede wszystkim o potrzebie koncyliacji do uzgadniania stanowiska wewnątrz opozycji, to nie brzmi to poważnie. Jeśli opozycja naprawdę potrzebować będzie za każdym razem terapii grupowej, żeby cokolwiek ustalić, to może pożegnać się z nadziejami na pokonanie PiS. Pomysł ze Sławomirem Rybickim wygląda dokładnie tak, jakby chodziło o wybranie słabego politycznie kandydata z KO, żeby uspokoić mniejszych koalicjantów z SLD i PSL. To jest typowy zgniły kompromis, bo akurat marszałka Senatu opozycja potrzebuje silnego. Osoba, która stanie się rozpoznawalna dla Polaków w połowie kadencji, żeby była najszlachetniejsza, nie spełni swojej misji. Wybór siłą rzeczy jest więc dość mocno ograniczony. Rozpoznawalni senatorowie to (w porządku alfabetycznym): Krzysztof Brejza, Kazimierz Michał Ujazdowski, Marek Borowski, Bogdan Klich, Bogdan Borusewicz, Bogdan Zdrojewski i Michał Kamiński. Zauważalny jest brak kobiet. W ogóle kobiet w Senacie jest skandalicznie mało, bo zaledwie 24. To skutek patriarchalnych czasów opozycji demokratycznej i lat 90. Senat jest miejscem, do którego najczęściej trafiają politycy z dłuższym stażem politycznym niż do Sejmu.  Z wymienionego zaciągu dobrym mówcą jest właściwie tylko Marek Borowski, niezłym Bogdan Klich. Nie najgorszymi, ale zbyt kontrowersyjnymi są Ujazdowski i Kamiński. Borowski ma jeszcze ten bardzo istotny atut, że jest profesorem ekonomii, byłym ministrem finansów, a to właśnie gospodarka może odegrać decydującą rolę w walce politycznej. Dotąd PiS mógł realizować swoje obietnice dzięki wyjątkowo dobrej koniunkturze gospodarczej. Teraz może być różnie. Polityk, który będzie umiał nie tylko kompetentnie krytykować problemy PiS z praworządnością, polityką zagraniczną, ale także z polityką gospodarczą, byłby bardzo potrzebny.  Borowski jest też politykiem umiarkowanym, koncyliacyjnym i w gruncie rzeczy niezależnym od żadnej z sił politycznych. Był już marszałkiem Sejmu i właśnie wtedy stał się jednym z najbardziej szanowanych przez Polaków polityków. Ideologicznie powinien być miły zarówno dla KO, jak i SLD, o ile SLD nie będzie zbyt pamiętliwe i zapomniało już o frondzie Borowskiego i założeniu SdPL. Ale partia Włodzimierza Czarzastego stale podkreśla, o konieczności zapomnienia wszystkiego, co złe z przeszłości, a na sztandarze ma napisane: „Wybierzmy przyszłość”. Nie wiem, na kogo zdecydują się politycy, ale z dostępnych kandydatów na tym stanowisku najbardziej sensowny wydaje się właśnie Borowski. ",Kto powinien zostać Marszałkiem Senatu,
https://wiadomosci.onet.pl/kraj/protesty-wyborcze-pis-jaka-jest-ich-tresc/gjdmzwm,OKO.press: w protestach wyborczych PiS hipotezy i domysły,"Sąd Najwyższy udostępnił kopie sześciu protestów wyborczych PiS - podaje OKO.press, który otrzymał dokumenty legalną drogą, zwracając się o nie do SN. Portal opublikował ich treść zaznaczając, że nie ma tam ""żadnych dowodów"" na nieprawidłowości wyborcze, a protesty opierają się raczej na domysłach ich autorów.","Jak przypomina OKO.press, Komitet Wyborczy PiS wystosował sześć niemal jednobrzmiących protestów wyborczych dotyczących wyników wyborów do Senatu i złożył je do Sądu Najwyższego. Portal podaje, że w dokumentach nie ma dowodów na nieprawidłowości, które podważałyby wynik wyborów, za to są w nich hipotetyczne rozważania na temat reakcji na ewentualne błędy. W protestach można znaleźć sformułowanie: ""ustalenie, iż ok. 10 proc. głosów zostało nieprawidłowo uznanych za nieważne, zaś w rzeczywistości powinny być one uznane jako głosy poparcia dla kandydata Komitetu Wyborczego PiS decyduje o tym, że najwięcej głosów uzyskał kandydat PiS"". Portal OKO.press interpretuje ten zapis jako hipotezę, która sprawdziłaby się, jeśli PiS istotnie wygrałby w danym okręgu. OKO.press podaje również, że w niektórych dokumentach znalazło się stwierdzenie, że ""różnica w ilości głosów w całym okręgu jest na tyle znikoma, iż może uchodzić za pewien margines błędu"". Portal zaznacza, że jest to niepoprawne językowo wyrażenie pewnej hipotezy, bez dowodów. Na podstawie sześciu udostępnionych dokumentów portal wnioskuje, że PiS przygotował gotowy wzór protesty wyborczego - dokumenty różnią się bowiem numerem okręgu wyborczego, nazwiskami kandydatów i liczbą oddanych na nich głosów. OKO.press udostępnił pełną treść protestów wyborczych. Można się z nią zapoznać poniżej:",,
https://wiadomosci.onet.pl/kraj/przemyslaw-wipler-konfederacja-bylaby-dla-pis-trudnym-koalicjantem/elv1c9s,Przemysław Wipler: Konfederacja byłaby dla PiS trudnym koalicjantem,"- Gdyby Prawu i Sprawiedliwości brakowało głosów do większości, (Konfederacja - red.) byłaby potencjalnym, ale pewnie dosyć trudnym koalicjantem - powiedział Przemysław Wipler w rozmowie z ""Rzeczpospolitą"". Jego zdaniem, jeśli PiS w walce o głosy zwolenników Konfederacji skręci w prawo, to ""odsłoni się w centrum"" i ""będzie punktowany z lewej strony"".","Zdaniem Wiplera, w poprzedniej kadencji PiS obawiał się utraty głosów na rzecz formacji Pawła Kukiza. Teraz, mówił Wipler, partia Jarosława Kaczyńskiego może tracić poparcie na rzecz większej liczby ugrupowań. Zdaniem byłego posła, socjalny elektorat PiS może wybrać lewicę, wyborcy z wsi i małych miejscowości mogą opowiedzieć się za Koalicją Polską PSL i Kukiz'15, a osoby o prawicowych, wolnościowych poglądach i przedsiębiorcy mogą poprzeć Konfederację. - To jeden z trzech frontów podstawowych, którymi musi zarządzić Prawo i Sprawiedliwość. To będzie bardzo poważne pole starcia - ocenił były poseł w rozmowie z ""Rzeczpospolitą"".",Przemysław Wipler,
https://wiadomosci.onet.pl/kraj/piotr-muller-kilka-istotnych-zmian-w-rzadzie-bedzie-ale-to-nie-bedzie-rewolucja/64g6hf4,"Piotr Müller: kilka istotnych zmian w rządzie będzie, ale to nie będzie rewolucja","Skład całego rządu raczej w tym tygodniu nie będzie znany - powiedział rzecznik rządu Piotr Müller na antenie radiowej ""Trójki"". Zapowiedział, że możemy spodziewać się zmian w składzie rządu, jednak nie będą one rewolucyjne.","- Trwają rozmowy w ramach obozu Zjednoczonej Prawicy co do tego, jak będzie wyglądał rząd. Oczywiście chcemy to możliwie szybko ogłosić, ale na pewno cały skład rządu, szeroko rozumiany, w tym z wiceministrami, nie będzie ogłoszony - powiedział Piotr Müller. Na pytanie, czy minister przedsiębiorczości i technologii Jadwiga Emilewicz będzie miała więcej kompetencji w dziedzinie energetyki, odpowiedział, że ta kwestia nie jest rozstrzygnięta. - Do czasu, kiedy nie będzie ostatecznego ustalenia co do kwestii rządowych, zmian pomiędzy resortami, nie chciałbym żadnych informacji potwierdzać, ale pewne korekty w ramach aktualnych resortów będą możliwe, czy to konsolidacje, czy podziały kompetencji na nowych zasadach - mówił. Rzecznik był również pytany, czy zmiany strukturalne w rządzie będą istotne czy kosmetyczne. - Kilka istotnych zmian będzie, ale to nie będzie na pewno rewolucja - odpowiedział.",Piotr Müller,
https://wiadomosci.onet.pl/kraj/sytuacja-w-senacie-komentuje-gdanska-poslanka-po-agnieszka-pomaska/mfq1khn,Agnieszka Pomaska o sytuacji w Senacie: nikt się nie da kupić PiSowi,"- Senat będzie organem decyzyjnym, nie będzie zależał od prezesa jednej partii - mówi Onetowi gdańska posłanka Agnieszka Pomaska, komentując wciąż utrzymującą się większość opozycji w Senacie. - Nikt się nie da kupić, choć wiemy, że PiS jest w stanie poświęcić tutaj każde stanowisko i duże pieniądze publiczne - dodaje.","Przed wyborami mało kto zastanawiał się dłużej nad rolą Senatu. Zdecydowanie ważniejszy wydawał się Sejm. Zmieniło się to w sytuacji, gdy PiS wygrał wybory do Sejmu, ale w Senacie już większości nie zdobył.  Dla wielu przeciwników partii Jarosława Kaczyńskiego Senat jawi się teraz jako jedyna instytucja, która jest w stanie powstrzymać zapędy Prawa i Sprawiedliwości. Czy słusznie? - Mam poczucie, że rola Senatu będzie zupełnie inna niż wcześniej. Senat będzie organem decyzyjnym, nie będzie zależał od prezesa jednej partii. Stanie się naprawdę izbą zadumy i refleksji nad prawem, które wychodzi z Sejmu - mówi w rozmowie z Onetem gdańska posłanka Agnieszka Pomaska. - Widzę też, że ten temat naprawdę interesuje ludzi. Spotykałam się ostatnio z mieszkańcami Tczewa, Pruszcza Gdańskiego i co drugi głos, jaki słyszałam brzmiał: brońcie Senatu - dopowiada. Pomaska wie, że utrzymanie tak kruchej większości będzie trudne i będzie wymagać wielkiej dyscypliny wśród senatorów przeciwnych PiS. Kolejne potencjalne zagrożenie, na które wskazuje rozmówczyni Onetu, płynie z obozu władzy. - Nie jest tajemnicą, że PiS próbuje przeciągać niezależnych senatorów na swoją stronę. Dochodzą do nas kolejne takie słuchy. Nikt się nie jednak da kupić, choć wiemy, że PiS jest w stanie poświęcić tutaj każde stanowisko i duże pieniądze publiczne - uważa Pomaska. Pomaska wie jednak, że zmiana barw politycznych jest możliwa. Wskazuje tutaj na przykład z wyborów samorządowych, gdzie radny z Żor Wojciech Kałuża został wybrany do sejmiku z list Koalicji Obywatelskiej, ale już na pierwszej sesji zawarł polityczne porozumienie z PiS. Kałuża otrzymał później stanowisko wicemarszałka śląskiego. Wciąż nie wiadomo, kto miałby stanąć na czele Senatu. Coraz głośniej mówi się, że marszałkiem mógłby zostać pomorski senator Sławomir Rybicki z Platformy Obywatelskiej. Wcześniej wskazywano m.in. na Bogdana Borusewicza z PO. - Każda z tych osób jest świetnie przygotowana do tej roli. Bogdan Borusewicz ma duże doświadczenie, Sławomir Rybicki mógłby wnieść tutaj dużo świeżości. Cieszy, że obaj politycy są z Pomorza - komentuje Pomaska. Posłanka PO odnosi się też do protestów wyborczych PiS. - Nie sadzę, by ponowne przeliczenie głosów coś zmieniło. Zdziwiłabym się mocno, gdyby teraz stał się jakiś ""cud na urną"" - mówi.",Agnieszka Pomaska,
https://wiadomosci.onet.pl/kraj/senator-jacek-bury-opozycja-nie-moze-byc-totalna-wywiad/nnk4wv8,Senator Jacek Bury: opozycja nie może być totalna [WYWIAD],"Senator elekt z Lublina ciągle zastanawia się, czy powinien wstąpić do klubu Koalicji Obywatelskiej. Krytykuje dotychczasowe działania opozycji. - Formuła totalnej opozycji jest zupełnie niezrozumiała i nie ma ona żadnej przyszłości - mówi w rozmowie z Onetem Jacek Bury.","*** Sebastian Białach, Onet: Czy senatora Jacka Burego można kupić? Jacek Bury: Najprostszym sposobem kupna kogokolwiek w polityce są pieniądze. Na tej płaszczyźnie jest to nierealne. W kampanii wielokrotnie mówiłem o kwestii niezależności finansowej i politycznej. Pierwsza dotyczy kwestii mojej firmy, druga związana jest z brakiem przynależności do partii politycznej. To mieszkańcy Lublina będą moim prezesem, nie szefowie partii. Czy były próby przeciągnięcia pana na stronę PiS? Tak. Odbyło się takie kuszenie. Trwało zaledwie kilkanaście sekund, ponieważ natychmiast i stanowczo odmówiłem.   Co panu zaoferowali? Nie chciałbym teraz o tym mówić. Ale nie wykluczam, że w odpowiednim czasie podzielę się tym z opinią publiczną.  Kwestie finansowe odpadają. Zostają ewentualne stanowiska. Panie redaktorze, proszę. Nie podjąłbym i nie podejmę formalnej współpracy z Prawem i Sprawiedliwością. Jedynie mogę dodać, że już na samym początku przekonałem się, jaki to ogromny komfort móc być niezależnym politykiem.  A czy wstąpi pan do klubu Koalicji Obywatelskiej? Cały czas się nad tym zastanawiam. Decyzja nie jest jeszcze podjęta. Myślę, że w najbliższych dniach sprawa się wyjaśni.  Od czego pan to uzależnia? Podczas kampanii wielokrotnie podkreślałem, że startuję z listy Koalicji Obywatelskiej, nie będąc członkiem żadnej partii. Dzięki KO uzyskałem wsparcie techniczne i możliwość skutecznego prowadzenia kampanii. Natomiast nigdy nie umawialiśmy się na to, że będę członkiem klubu po wyborach.   Czyli instrumentalnie wykorzystał pan szyld KO. Absolutnie nie można tu mówić o instrumentalnym wykorzystaniu. Była to współpraca, która polegała na obustronnych korzyściach. Z jednej strony Koalicja wiedziała, że jestem kandydatem, który ma szanse powalczyć z PiS. Odkąd istnieją jednomandatowe okręgi do Senatu, nie było tu senatora bez logo PiS. Z tego co wiem, nie było też zbyt wielu chętnych do startu w Lublinie. A ja podjąłem rękawicę. Z drugiej strony wiedziałem też, że startując ze swojego komitetu, nie będę miał możliwości skutecznego przeprowadzenia kampanii. Limit finansowy na pojedynczego kandydata jest zbyt mały, by móc konkurować z PiS, które ma do dyspozycji ogromne pieniądze, spółki Skarbu Państwa, radio i telewizję. Korzystano z tych instrumentów bez żadnych skrupułów. Ale chcę też uczciwie powiedzieć, że gdybym startował bez logo KO, to osiągnąłbym jeszcze lepszy wynik. A jak pan ocenia protesty wyborcze PiS w niektórych okręgach senackich? Dziania PiS w ostatnim okresie mogą być podyktowane kilkoma czynnikami. Oczywiście głównym jest chęć sprawowania władzy bez jakiejkolwiek kontroli ze strony opozycji i podporządkowanie sobie również Senatu. Mogą tą akcją odwracać uwagę opinii publicznej od innych tematów, jak np. kwestia pana Banasia czy zamaskować ich działania mające na celu przekupienie jakiegoś senatora. Jeszcze dwa, trzy lata temu był pan mało znanym lokalnym działaczem Nowoczesnej. Przewodził pan strukturom, ale nie był pan rozpoznawalny. W ciągu 12 miesięcy został pan radnym sejmiku, a teraz senatorem. Jak to się robi? W tym braku rozpoznawalności ma pan redaktor absolutną rację. Kiedy w kwietniu 2018 r. zastanawiałem się, czy startować w wyborach do sejmiku, zrobiłem badania, które wykazały, że mam rozpoznawalność na poziomie 2,5 proc. W połowie czerwca i lipca, kiedy zastanawiałem się nad startem do Senatu, moja rozpoznawalność wynosiła już 48 proc. Tu widać dużą skuteczność prowadzonych działań. Kluczem do wygrania wyborów są nie tylko pieniądze i ciężka codzienna praca. W grę wchodzą również inne czynniki. Podstawową rzeczą było zrobienie analizy, czyli określenie momentu, w jakim się znajdujemy oraz przyjęcie strategii. Mój sztab już w sierpniu wiedział, co chce zrobić. Już wówczas mieliśmy całą kampanię rozpisaną dzień po dniu. To był precyzyjny plan informowania wyborców o tym, co jest dla mnie ważne i co chcę robić w Senacie. Ten plan w ponad 90 proc. udało się zrealizować dokładnie tak, jak zaplanowaliśmy. Moja wygrana nie była zbiegiem okoliczności. Warto przy tym zauważyć, że nie byłem faworytem w tym wyścigu. Niemal wszystkie analizy wskazywały, że w Lublinie zwycięży Prawo i Sprawiedliwość. Tymczasem wygrana 12 tys. głosów była sporym zaskoczeniem.  Co przeważyło? Wiele czynników. Po pierwsze, aktywna kampania na Facebooku - mój profil był wyświetlany prawie 2 mln razy przez użytkowników. Porównam kampanię do sportu, a konkretnie do jednej z moich ulubionych dyscyplin, czyli siatkówki. Mówi się często, że w siatkówce wygrywa ten, kto popełni mniej błędów. Moim zdaniem, jeśli przyjrzymy się kampanii Krzysztofa Michałkiewicza, od początku do końca była usłana błędami. Według mnie Michałkiewicz miał ogromną przewagę, ponieważ blisko 90 proc. wyborców PiS deklarowało, że chce na niego zagłosować. Był to jego ogromny kapitał, który miał na starcie, ze względu na szyld partyjny. Obawiałem się, że będzie chciał pozyskać innych wyborców, np. konserwatywnych wyborców PSL, Kukiza czy osoby niezdecydowane. Tymczasem poseł kierował swoją kampanię wyłącznie do wyborców PiS. Ponadto w PiS uznano, że w wyborach do Senatu ludzie będą głosować na konkretny szyld, a nie na człowieka. W 2015 r. niespecjalnie znany prof. Stanisławek wygrał z byłym senatorem PiS Krzysztofem Cugowskim. Dlaczego? Bo Stanisławek miał na billboardach logo PiS. Rozumiem, że pan skupił się na wyborach niezdecydowanych. Dokładnie. Szacowaliśmy, że w Lublinie będzie ich około 15 proc., co przy założonej przez sztab 60 proc. frekwencji dawało ok. 25 tys. osób. Ponadto miałem dostęp do precyzyjnych analiz, w której dzielnicy są wyborcy niezdecydowani. Dzięki temu wiedziałem, gdzie mam się udać, by prowadzić kampanię bezpośrednią, prezentować mój program i rozmawiać z ludźmi. W wielu takich miejscach dyskutowałem z wyborcami i rozdawałem gazetki. Jeśli wyborcy mogą zapoznać się z racjonalnością kandydata, odpowiadają racjonalnym wyborem. Dodatkowo chciałem pozyskać wyborców innych partii opozycyjnych: PO, PSL i Lewicy. Dzięki poparciu lokalnych liderów tych formacji to się udało. No i zależało mi na sprowokowaniu Krzysztofa Michałkiewicza. Moi ludzie wychwycili, że w sytuacjach niekomfortowych reaguje bardzo nerwowo.  Co się udało. Mam na myśli grafikę, w której wykazał panu brak doświadczenia w parlamencie. A pan mu się odgryzł własną, w której pochwalił się pan liczbą zatrudnionych pracowników i wypracowanym PKB dla regionu. To był punkt zwrotny? Nie powiedziałbym, by to był punkt zwrotny, ale na pewno w medialny sposób podbiło to, co chciałem powiedzieć. Chciał zaatakować mnie jako osobę mało doświadczoną, a przy okazji sam się pogrążył. Wyszedł na osobę, która ma ogromne doświadczenie w naciskaniu guzika, a to chyba nie o to chodzi. Zresztą to, że sam pierwszy zaprezentował grafikę, w której chwali się, ile razy głosował i ile kadencji zasiada w Sejmie, bardzo to uwiarygodniło. Gdybym ja to zrobił pierwszy, usłyszałbym zarzut, że go atakuję. A tak naprawdę odpowiedziałem na atak ze strony Krzysztofa Michałkiewicza.  Najbliższe lata w Senacie też ma pan tak zaplanowane? Najważniejsze dla mnie jest jedno - chcę być odpowiedzialną opozycją, a nie totalną opozycją. Formuła totalnej opozycji jest zupełnie niezrozumiała i nie ma ona żadnej przyszłości. Poza tym jest to bardzo wygodne dla partii rządzącej. Wiele razy słyszeliśmy, jak PiS mówił o opozycji, że oni tylko krzyczą i awanturują się. Dlaczego? Bo są przeciwko wszystkiemu. Wybierając taką formułę oceniania władzy, niezwykle istotne rzeczy z punktu widzenia przyszłości kraju, czyli ustawy zagrażające porządkowi, samorządowi i obywatelom, rozmywają się w natłoku błahych spraw. Przeciętny Polak nie wyłapie z tego natłoku informacji co jest ważne, a co nie.  Mocna krytyka koleżanek i kolegów z Koalicji Obywatelskiej. Bardziej chcę im uzmysłowić to, że należy zmienić retorykę i sposób komunikacji z wyborcami. Wynik wyborców pokazuje, że to, co robiono do tej pory, jest nieskuteczne. PiS samodzielnie rządzi drugą kadencję. Udało się odbić Senat. Teraz powinna przyjść refleksja. Nie można z góry zakładać, że wszystko jest złe. Jeżeli będą dobre propozycje, to się nad nimi pochylę. Proponuję przyjęcie formuły odpowiedzialnej opozycji. Będę ich do tego przekonywał.  A jeśli będzie pan w klubie KO i przyjdzie odgórny nakaz odrzucenia jakiejś ustawy, która się panu podoba? Jeżeli znajdę się w klubie KO, to pod jednym zasadniczym warunkiem. Nigdy nie zgodzę się na dyscyplinę partyjną. Jeśli ktoś będzie starał się mnie przymusić do głosowania wbrew moim przekonaniom, od razu wystąpię z takiego klubu. ",Jacek Bury,
https://wiadomosci.onet.pl/kraj/wybory-prezydenckie-2020-jan-filip-libicki-komentuje-w-onet-opinie/56z5fw9,"Jan Filip Libicki w ""Onet Opinie"": druga kadencja Dudy jest poważnie zagrożona",Senator PSL Jan Filip Libicki był gościem Andrzeja Stankiewicza w programie “Onet Opinie”.,"Libicki był w przeszłości politykiem PiS. Jak dziś ocenia sytuację w tej partii po wyborach? — Oczekiwania PiS po wyborach europejskich były olbrzymie. Wiele wskazuje na to, że przy tych transferach społecznych, które odbywały się przez 4 lata i przy sprzyjających mediach publicznych, osiągnięty przez PiS rezultat, ponad 43 proc., jest sufitem. Więcej nie są w stanie zdobyć —powiedział senator PSL. Jego zdaniem to kluczowy wniosek przed wyborami prezydenckimi. — To oznacza, że druga kadencja Andrzeja Dudy jest poważnie zagrożona — ocenił. — Opozycja musi znaleźć kandydata, który jest absolutnie samodzielny. Widzę dwóch takich polityków: Donalda Tuska i Władysława Kosiniaka-Kamysza – stwierdził Libicki.",,
https://wiadomosci.onet.pl/tylko-w-onecie/senator-psl-liczenie-glosow-powinno-byc-publiczne/58xg5yr,Senator PSL: liczenie głosów powinno być publiczne,"Gościem Andrzeja Stankiewicza w „Onet Opinie” był senator PSL Jan Filip Libicki. Prowadzący zapytał go o to, czy prawdziwe są doniesienia, że PiS sonduje PSL w sprawie wspólnej koalicji. — Myślę, że to są plotki i niepotwierdzone doniesienia — przekonywał senator.","Jego zdaniem, w szeregach PSL jest duża niechęć wobec PiS. — Słowa byłej rzeczniczki PiS Beaty Mazurek, że PSL trzeba wyeliminować z życia publicznego, zostały przez działaczy bardzo mocno zapamiętane – powiedział Jan Filip Libicki.",,
https://wiadomosci.onet.pl/kraj/kuchcinski-nie-opuscil-rzadowej-willi-cis-korzysta-z-mieszkania-zgodnie-z-przepisami/g3fy1q5,Kuchciński nie opuścił rządowej willi. CIS: korzysta z mieszkania zgodnie z przepisami,"""Rzeczpospolita"" dziś poinformowała, że Marek Kuchciński, choć stracił stanowisko marszałka Sejmu, nie opuścił rządowej willi. Oświadczenie w sprawie wydało Centrum Informacyjne Sejmu. Stwierdza w nim, że Kuchciński ""korzysta z mieszkania wynajmowanego od Kancelarii Prezydenta zgodnie z obowiązującymi przepisami"".","Jak przypomina ""Rz"", stanowisko Marek Kuchciński stracił 8 sierpnia, po tym, jak nadużywał lotów rządowymi samolotami. To oznacza, że na początku października powinien wyprowadzić się z willi przy ul. Baciarellego w Warszawie. Gazeta podaje, że w sierpniu biuro prasowe Kancelarii Sejmu, powołując się na odpowiedni przepis, zapewniało: ""zgodnie z § 4 pkt 1 umowy najmu lokal zostanie zwolniony przez najemcę w terminie 2 miesięcy od dnia zaprzestania wykonywania sprawowanej przez Niego funkcji"". Kuchciński nie tylko mieszka w willi, którą powinien już zwolnić, ale dodatkowo Kancelaria Sejmu nadal pokrywa koszty wynajmu. ""Rz"" podaje, że Kuchciński się nie wyprowadził, ponieważ na wniosek Kancelarii Sejmu podpisano aneks przedłużający termin zwolnienia lokalu. Okazało się także, że czynsz za miesiąc wynosi 4145,28 zł plus opłaty eksploatacyjne (średnio 855,67 zł/mc). Oświadczenie ws. Marka Kuchcińskiego wydał CIS. Informuje w nim, że korzysta z mieszkania wynajmowanego od Kancelarii Prezydenta zgodnie z obowiązującymi przepisami.""Ponadto w momencie przedłużania umowy najmu poseł Marek Kuchciński zobowiązał się do opłacenia czynszu za dodatkowy okres ze środków prywatnych"" - czytamy dalej. Poniżej pełne oświadczenie CIS: W nawiązaniu do artykułu opublikowanego w środę 23 października w „Rzeczpospolitej"" Centrum Informacyjne Sejmu wyjaśnia, że były marszałek Sejmu Marek Kuchciński korzysta z mieszkania wynajmowanego od Kancelarii Prezydenta zgodnie z obowiązującymi przepisami. Ponadto w momencie przedłużania umowy najmu poseł Marek Kuchciński zobowiązał się do opłacenia czynszu za dodatkowy okres ze środków prywatnych. Opisana w gazecie sprawa jest uregulowana w ustawie o wynagrodzeniu osób zajmujących kierownicze stanowiska państwowe i wydanym na jej podstawie rozporządzeniu Rady Ministrów w sprawie warunków i trybu obejmowania oraz zwalniania lokali przez osoby zajmujące kierownicze stanowiska państwowe. Podstawowy termin przewiduje zwolnienie takiego lokalu służbowego w terminie 2 miesięcy od zaprzestania wykonywania funkcji. Przepisy umożliwiają jednakże jego wydłużenie maksymalnie o kolejne 4 miesiące - poseł Marek Kuchciński wystąpił o zgodę na korzystanie z takiej możliwości przez jeden miesiąc, wnosząc jednocześnie o obciążenie go kosztem czynszu najmu za ten czas. Na marginesie głównego wątku warto odnotować, że niektóre skróty myślowe użyte w artykule mogą wprowadzać czytelników w błąd. Poseł Marek Kuchciński nie jest „posłem PiS”, tylko posłem na Sejm RP VIII kadencji, nie „stracił stanowiska marszałka Sejmu”, tylko złożył z niego rezygnację, a hierarchia aktów prawnych w Polsce nie przewiduje „wprowadzania artykułów do ustawy rozporządzeniem”. W istocie rozporządzenia są aktami wykonawczymi wydawanymi na podstawie i w granicach upoważnienia ustawowego. Warto też odnotować, że omówione w publikacji rozporządzenie obowiązuje od 13 kwietnia 2002 r., więc jego ewentualna, sugerowana przez dziennik, „niejasność” jest obudowana 17-letnią praktyką.",Marek Kuchciński,
https://wiadomosci.onet.pl/kraj/wybory-parlamentarne-2019-rzecznik-sn-ocenia-protesty-wyborcze/2bc3yef,Rzecznik Sądu Najwyższego ocenia protesty wyborcze PiS i opozycji,"Rzecznik Sądu Najwyższego Michał Laskowski stwierdził na antenie TOK FM, że protesty wyborcze PiS są ""mało konkretne"". W jego ocenie konkretne uchybienia wskazała Koalicja Obywatelska. Chodzi o uwagi dotyczące logo przy nazwiskach kandydatów.","W proteście wyborczym trzeba przestawić jakiś zarzut poparty okolicznościami, z których wynika, że doszło do błędu - podkreślił dziś w TOK FM rzecznik Sądu Najwyższego, sędzia Michał Laskowski. W jego ocenie protesty złożone przez PiS są - na pierwszy rzut oka - mało konkretne. Sędzia Laskowski podkreślił w TOK FM, że w protestach wyborczych musi istnieć jakiś ""punkt zaczepienia"". - Trzeba przedstawić jakiś zarzut, poparty jakimiś okolicznościami - wskazać je - z których wynika, że doszło do jakiegoś błędu - powiedział. Sędzia zastrzegł, że podstawą do złożenia protestu nie powinna być ani ciekawość, ani chęć bycia pewnym. Rzecznik SN zaznaczył, że nie wie, jakie będą decyzje składów sędziowskich, rozpoznających te protesty, ale dotychczas wymagano konkretów, żeby przyjąć protest do rozpoznania. Sędzia został zapytany, czy podstawą do sprawdzenia jest przypadek z Koszalina, gdzie o zdobyciu mandatu senatora przez Stanisława Gawłowskiego zadecydowała niewielka różnica głosów. Protest w tej sprawie złożyło PiS. - Nie chcę uprzedzać decyzji sądu, ale wydaje mi się, że nie - odpowiedział. - Protesty PiS dla mnie, tak na pierwszy rzut oka, są mało konkretne. To jest takie stwierdzenie: ""No, było sporo głosów nieważnych"". Chociaż to ""sporo"" to jest też przesada, bo to była taka średnia Polska - zaznaczył rzecznik SN. Zdaniem sędziego Laskowskiego konkretne uchybienie wskazano w proteście Koalicji Obywatelskiej dotyczącym Pabianic. Tam logo KO wdrukowano w ramkę po prawej stronie kandydata, a odpowiednia kratka była po lewej stronie. Z kolei instrukcja nakazywała wpisać znak ""X"" w kratce przy nazwisku. Według sędziego dla części osób mogło nie być jasne, która kratka jest właściwa. Inny konkretny zarzut, w ocenie Laskowskiego, to umieszczenie logo KW SLD przy nazwisku KW Polska Lewica w okręgu nr 2. Ten protest również złożyła KO. W Sądzie Najwyższym zarejestrowano już 62 protesty przeciwko ważności wyborów. Termin na ich składanie upłynął wczoraj o godz. 16, pocztą można było wnosić je do północy. Rozpatrywanie protestów wyborczych należy do kompetencji nowo utworzonej Izby Kontroli Nadzwyczajnej i Spraw Publicznych SN. Zgodnie z procedurą SN zwraca się do PKW o wyjaśnienia i materiały w sprawie protestów. Następnie PKW przygotowuje i przyjmuje stanowisko w sprawie zgłoszonych protestów. SN rozpatruje protesty w składzie trzech sędziów w postępowaniu nieprocesowym i wydaje opinię w formie postanowienia w sprawie protestu. Może jednak skierować rozpoznanie protestu na rozprawę. Po rozpoznaniu protestu wydaje opinię w sprawie zasadności zarzutów i ewentualnie, czy miały wpływ na wynik wyborów. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz opinii w sprawie protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów. Dopiero w tej uchwale można ewentualnie zawrzeć rozstrzygnięcie w sprawie nieważności wyborów w określonym zakresie. Według Kodeksu wyborczego ""SN, podejmując uchwałę o nieważności wyborów (...), stwierdza wygaśnięcie mandatów w zakresie unieważnienia oraz postanawia o przeprowadzeniu wyborów ponownych lub o podjęciu niektórych czynności wyborczych, wskazując czynność, od której należy ponowić postępowanie wyborcze"".",Sędzia Michał Laskowski,
https://wiadomosci.onet.pl/kraj/wybory-parlamentarne-2019-sobolewski-wszyscy-wybrani-kandydaci-obejma-mandat/thb1sbj,Piotrowicz ostatecznie poza parlamentem. Sobolewski: wszyscy wybrani obejmą mandat,"Wszyscy kandydaci wybrani z list Prawa i Sprawiedliwości w wyborach do Sejmu i Senatu obejmą swoje mandaty - poinformował PAP szef komitetu wykonawczego PiS, poseł elekt Krzysztof Sobolewski. Wcześniej pojawiały się spekulację, że jeden z wybranych kandydatów zrezygnuje na rzecz Stanisława Piotrowicza.","W ostatnich dniach pojawiały się informacje, że Tadeusz Chrzan wybrany z list PiS na Podkarpaciu, dostał propozycję rezygnacji z objęcia mandatu. W jego miejsce dostałby się wówczas Stanisław Piotrowicz. - Nie ma to żadnej podstawy i przesłanek realności. Nikt nie prowadził ze mną żadnych rozmów na ten temat, nie było nawet najmniejszej sugestii. Nie wiem, komu taki pomysł przyszedł do głowy. Nie wydaje mi się, żeby to w ogóle wypłynęło z komitetu PiS - powiedział Chrzan w rozmowie z portalem NaTemat.pl. Zadeklarował, że idzie do Sejmu i nie zamierza zrezygnować z mandatu. Uroczystość wręczenia posłom IX kadencji zaświadczeń o wyborze odbędzie się jutro w Sali Kolumnowej Sejmu, w piątek zaświadczenia odbiorą nowo wybrani senatorowie. W Sejmie nowej kadencji zasiądą przedstawiciele pięciu formacji politycznych. PiS zdobyło 235 mandatów, Koalicja Obywatelska - 134, KW Sojusz Lewicy Demokratycznej - 49, PSL - 30 oraz Konfederacja - 11. Jeden mandat przypadnie posłowi Mniejszości Niemieckiej. Wśród posłów 235 posłów PiS IX kadencji 171 pełniło mandat w poprzedniej kadencji Sejmu, a łącznie po raz pierwszy w ławach sejmowych zasiądzie 55 posłów, w tym m.in. premier Mateusz Morawiecki oraz kilku ministrów jego rządu. Wśród nowych posłów PiS znaleźli się m.in. szefowa resortu przedsiębiorczości i technologii Jadwiga Emilewicz, minister gospodarki morskiej i żeglugi śródlądowej, europoseł dwóch kadencji Marek Gróbarczyk, wiceszef MSZ Piotr Wawrzyk, minister zdrowia Łukasz Szumowski. Wśród posłów debiutantów PiS są także szef komitetu wykonawczego PiS Krzysztof Sobolewski, zastępca rzecznika partii Radosław Fogiel, były rzecznik rządu w gabinecie premier Beaty Szydło Rafał Bochenek, minister ds. pomocy humanitarnej Michał Woś, wiceszef MPiT Marcin Ociepa czy dotychczasowy gdański radny Kacper Płażyński, syn marszałka Sejmu Macieja Płażyńskiego, który zginął w katastrofie smoleńskiej w 2010 roku. W nowym klubie PiS będą także: rzecznik MS Jan Kanthak, wiceszef MS, szef komisji weryfikacyjnej Sebastian Kaleta, dotychczasowy stołeczny radny Jacek Ozdoba, wiceszef MS Marcin Warchoł oraz wojewodowie mazowiecki Zdzisław Sipiera i łódzki Zbigniew Rau. Ponadto posłami zostaną również dotychczasowy wojewoda dolnośląski Paweł Hreniak, wojewoda podkarpacki Ewa Leniart, wojewoda wielkopolski Zbigniew Hoffmann, wicemarszałek województwa dolnośląskiego Marcin Gwóźdź, wiceminister inwestycji i rozwoju Anna Gembicka, wicemarszałek województwa lubelskiego Dariusz Stefaniuk, wicewojewoda opolska Violetta Porowska, prezes Polskiego Związku Rugby Dariusz Olszewski, aktorka Dominika Chorosińska i najmłodszy poseł tej kadencji Robert Gontarz. W Sejmie IX kadencji nie zobaczymy natomiast m.in. byłego szefa Komisji Sprawiedliwości i Praw Człowieka Stanisława Piotrowicza, przewodniczącego Rady Mediów Narodowych Krzysztofa Czabańskiego czy pełnomocnika rządu ds. strategicznej infrastruktury energetycznej Piotra Naimskiego. Spośród 48 senatorów Prawa i Sprawiedliwości 8 będzie pełnić mandat senatorski po raz pierwszy. Prezydent zwołał inauguracyjne posiedzenia Sejmu i Senatu na 12 listopada. Na inauguracyjnych posiedzeniach posłowie i senatorowie złożą ślubowania, wybrani zostaną marszałkowie Sejmu i Senatu; tradycyjnie prezydent może wygłosić orędzie. Źródło: PAP, NaTemat",Krzysztof Sobolewski,
https://wiadomosci.onet.pl/kraj/protest-ws-wyborow-do-senatu-tychy-pis-chce-ponownego-liczenia-glosow/p6zmn0y,PiS chce przeliczenia głosów do Senatu w Tychach,"PiS nie odpuszcza walki o Senat i domaga się ponownego przeliczenia głosów w kilku okręgach wyborczych m.in. w Tychach na Śląsku. Kandydatka Lewicy wygrała tam różnicą zaledwie 2349 głosów. PiS ma wątpliwości, bo różnica między kandydatami była mniejsza, niż liczba nieważnych głosów. Wniosek w tej sprawie wpłynął już do Sądu Najwyższego.","Prawo i Sprawiedliwość ma obecnie 48 senatorów. Wsparcia może szukać w Olsztynie, gdzie mandat zdobyła niezależna, ale popierana przez PiS Lidia Staroń. To jednak wciąż za mało. Partia Jarosława Kaczyńskiego potrzebuje dwóch senatorów, aby odzyskać większość w Senacie. Wczoraj PiS złożyło sześć wniosków o unieważnienie wyborów do Senatu, gdzie kandydaci Zjednoczonej Prawicy przegrali niewielką różnicą głosów. Jednym z takich miejsc jest okręg 75 na Śląsku, obejmujący Tychy, Mysłowice oraz powiat bieruńsko-lędziński. Wygrała tam Gabriela Morawska-Stanecka (startowała j komitetu Lewicy). Jako wspólna kandydatka opozycji pokonała rywala z Prawa i Sprawiedliwości, ubiegającego się o kolejną kadencję Czesława Ryszkę. Morawska-Stanecka otrzymała 64 172 głosy (50,93 proc.), a jej konkurent 61 823 głosy (49,07 proc.). Różnica wyniosła 2349 głosów.  Powodem wniesienia protestu wyborczego do Sądu Najwyższego – jak wyjaśniają przedstawiciele PiS – jest fakt, że różnica między kandydatami była mniejsza niż liczba nieważnych głosów w tym okręgu wyborczym. Było ich 3749, w tym 1302 z powodu postawienia znaku X przy obydwu kandydatach, a 2447 osób wrzuciło do urny czystą kartę. W sumie oddano 129 tysięcy głosów. – Składamy protesty, bo w tych okręgach dużo było głosów nieważnych, a różnice między wynikami kandydatów niewielkie – tłumaczyła wczoraj w rozmowie z Onetem rzeczniczka PiS Anita Czerwińska. Jak wyglądał rozkład głosów? Kandydatka Lewicy zdobyła mandat, dzięki wygranej w większych miasta: w Mysłowicach (52,54 proc. oddanych głosów) i Tychach (55,51 proc.). W tym ostatnim mieście oddano też najwięcej głosów nieważnych - blisko 2 tys. Kandydatka Lewicy przegrała natomiast znacznie w powiecie bieruńsko-lędzińskim, gdzie uzbierała zaledwie 39 proc. głosów poparcia. Najniższe miała w gminie Bojszowy, gdzie jej rywal zdobył dwa z trzech oddanych głosów. To potwierdza, że PiS przegrywa w większych ośrodkach i wygrywa w Polsce powiatowej. Cztery lata temu rozkład głosów między większymi i mniejszymi miejscowościami w tym okręgu wyglądał prawie identycznie. Ostatecznie mandat zdobył jednak kandydat PiS - Czesław Ryszka. W 2015 roku różnica między kandydatami była jeszcze mniejsza niż podczas tegorocznych wyborów. Ryszka wygrał wyścig o włos. Zdobył 54 718 głosów (50,48 proc.) i pokonał Marka Spyrę z PO – różnica wyniosła 1042 głosy. Nieważnych głosów stwierdzono aż 6818. Dotychczasowy senator PiS z Tychów, który przed tygodniem mówił, że ""werdykt wyborców przyjmuje ze spokojem"", teraz postanowił nie odpuszczać. – Różnica głosów pomiędzy mną a kandydatką SLD jest niewielka, a dużo było głosów nieważnych, bo ponad 5 tys. (w rzeczywistości jest ich 3749 – red.). Jest to sprawa, którą należy się zająć. Mamy grupę ludzi, którzy to analizują – powiedział w rozmowie z ""Dziennikiem Zachodnim"" Czesław Ryszka. Inaczej sprawę widzi senator-elekt Gabriela Morawska-Stanecka. Uważa, że próba unieważnienia wyników wyborów w jej okręgu to skandal. – To próba podważenia demokratycznych wyborów i werdyktu mieszkańców. PiS robi to, ponieważ nie ma większości w Senacie. Pociesza mnie tylko to, że to dowód na to, że PiS-owi nie udało się przeciągnąć na swoją stronę żadnego z senatorów opozycji – komentowała tuż po ogłoszeniu stanowiska PiS w tej sprawie. – Takie postępowanie PiS-u budzi masę wątpliwości. To jest grzebanie przy wyborach i zmiana reguł gry w trakcie gry. Cała ta ""zabawa"" jest bardzo podejrzana. Jednoznaczne skojarzenia budzi też kontekst składania tych wniosków. To ""dopychanie"" kolanem, żeby tylko uzyskać większość w Senacie. Wnioski PiS są nietrafione. Nie odnoszą się do nieprawidłowości w procesie wyborczym, tylko do kompetencji komisji wyborczych. To podważenie prestiżu i wiarygodności kolejnej instytucji – ocenia w rozmowie z Onetem Tomasz Słupik, politolog z Uniwersytetu Śląskiego. Zdaniem specjalisty fakt, że sprawą protestów wyborczych zajmie się Izba Kontroli Nadzwyczajnej i Spraw Publicznych Sądu Najwyższego, którą utworzyło PiS po wyborach, a jej sędziów nominowała kontrolowana przez PiS Krajowa Rada Sądownictwa, przysporzy kolejnych dyskusji proceduralnych i ideologicznych. – Tego typu działanie nie tylko w Polsce wywoła falę niezadowolenia. Jesteśmy na najlepszej drodze, żeby być kolejną Turcją czy Rosją. To będzie kolejny kryzys wizerunkowy, spór na arenie międzynarodowej, który może zakończyć się konsekwencjami, włączenie z zablokowaniem środków unijnych dla Polski. PiS sobie nie zdaje sprawy, że z tej zabawy zapałkami może wybuchnąć niezły pożar – ocenia. Przypomnijmy, że Sąd Najwyższy rozpatruje wniesione protesty w składzie trzech sędziów nowo utworzonej Izby Kontroli Nadzwyczajnej i Spraw Publicznych SN i wydaje opinię w formie postanowienia. Rozstrzygnięcie ma formę uchwały podjętej w składzie całej Izby, nie później niż w 90 dniu po dniu wyborów.",Gabriela Morawska-Stanecka Fot Paweł Pawlik,
https://wiadomosci.onet.pl/tylko-w-onecie/czy-oboz-wladzy-ma-racje-skarzac-wyniki-do-senatu-sprawdzamy-zarzuty-politykow-pis/b8cvy1h,"Czy obóz władzy ma rację, skarżąc wyniki do Senatu? Sprawdzamy zarzuty polityków PiS","Wyniki w sześciu okręgach senackich, zaskarżone przez PiS do sądu, w żaden sposób nie odbiegają od średniej krajowej — wynika z analizy Onetu. Szczególnie sprawdzaliśmy głosy nieważne, bo PiS ma do nich zastrzeżenia. Nawet gdyby wszystkie głosy unieważnione ze względu na podwójne krzyżyki dopisać kandydatom PiS, to w pięciu zaskarżonych okręgach i tak nie zmieniłoby to wyniku wyborów.","Politycy PiS sugerują, że podczas wyborów w sześciu okręgach senackich padło zaskakująco dużo głosów nieważnych. Chodzi o okręgi, w których kandydaci PiS zajęli drugie miejsca, przegrywając nieznacznie — o kilkaset, kilka tysięcy głosów — z kandydatami opozycji. Dlatego też PiS domaga się ponownego przeliczenia głosów w Katowicach (okręg nr 75), Koszalinie (nr 100), Grudziądzu (nr 12) i trzech okręgach w Wielkopolsce (nr 92, 95 i 96). PiS złożyło skargę w tej sprawie do Sądu Najwyższego. PiS ma prosty pomysł. Domaga się, by Sąd Najwyższy uznał, że część głosów nieważnych to tak naprawdę głosy oddane na kandydatów PiS. ""Ustalenie, iż część głosów zostało nieprawidłowo uznanych za nieważne, zaś w rzeczywistości powinny być one uznane jako głosy poparcia dla kandydata KW Prawo i Sprawiedliwość decyduje o tym, że najwięcej głosów uzyskał kandydat KW Prawo i Sprawiedliwość"" — napisał we wniosku szef Komitetu Wykonawczego PiS Krzysztof Sobolewski. W Senacie liczy się dziś każdy głos. Co prawda PiS zdobyło w wyborach 48 na 100 mandatów, ale opozycja ma większość — 51 mandatów. Platforma zdobyła 43, PSL 3, zaś SLD 2. Większość dają opozycji trzej senatorowie niezależni, kojarzeni z PO. Onet postanowił sprawdzić sytuację we wszystkich wspomnianych okręgach. Okazało się, że zaskarżone przez PiS okręgi wcale nie są wyjątkowe, jeśli chodzi o odsetek głosów nieważnych. W skali kraju średnia nieważnych głosów to 2,53 proc. W tej sytuacji wskaźnik ten w Koszalinie (2,44 proc.) jest niższy od przeciętnej. Podobnie jest w Grudziądzu (2,08 proc.) oraz w okręgu nr 92 w Wielkopolsce (1,63 proc). Nieco wyższy od średniej jest wskaźnik w Katowicach (2,89 proc). A wyższe — choć nie rekordowe — w dwóch innych zaskarżonych okręgach wielkopolskich. W okręgu nr 95 — 3,79 proc., zaś w okręgu nr 96 — 3,65 proc. Rekordowy odsetek głosów nieważnych padł w Nowym Sączu (ponad 10 proc.) — ale tam wyniku PiS nie kwestionuje. Tak się składa, że zwyciężył tam kandydat PiS — Wiktor Durlak. Choć politycy PiS nie formułują tego wprost, to widać wyraźnie, że podejrzewają, że ktoś mógł dostawiać dodatkowe krzyżyki na kartach wyborców, którzy głosowali na kandydatów PiS. Dwa krzyżyki przy nazwiskach różnych kandydatów powodują, że głos staje się nieważny. Wedle PiS dużo jest kart uznanych za nieważne właśnie z tego powodu. ""Wiadomym jest, że potencjalnie, powyższa przyczyna nieważności głosu jest najczęstszym i najprostszym sposobem ewentualnych naruszeń w kwalifikowaniu głosów jako ważnych lub nieważnych” — przekonuje Krzysztof Sobolewski we wniosku, który w imieniu PiS złożył do Sądu Najwyższego. To także sprawdziliśmy. Otóż, według danych zebranych przez Państwową Komisję Wyborczą, podwójne krzyżyki wcale nie są głównym powodem uznawania głosu za nieważny. Zdecydowanie najwięcej nieważnych głosów to czyste kartki, bez żadnego wskazania na kandydata. A taki głos, siłą rzeczy, trudno sfałszować. W całej Polsce nie ma ani jednego okręgu, w którym kart z podwójnymi krzyżykami byłoby więcej od pustych kartek. Średnio w skali kraju ponad 72 proc. głosów nieważnych to puste kartki, zaś kart do głosowania z podwójnymi krzyżykami jest niespełna 28 proc. A jak sytuacja wygląda w zaskarżonych przez PiS okręgach? W Katowicach — 34 proc. to podwójne krzyżyki, zaś puste karty — 65 proc. W Koszalinie — 23 proc. wobec 77 proc. W Grudziądzu 28 proc. do 72 proc. We wszystkich zaskarżonych wielkopolskich okręgach jest podobnie. W okręgu nr 92 — 27,6 proc. do 72,4 proc. W okręgu 95 — 23,65 proc. do 76,35 proc. Zaś w okręgu 96 — 27 proc. do 73 proc. Jest jeszcze jedna kwestia. Nawet zakładając, że wszystkie głosy z podwójnymi krzyżykami powstały poprzez fałszerstwo — czyli celowe dopisanie drugiego krzyżyka na karcie, gdzie wskazany został kandydat PiS — to i tak w większości zaskarżonych okręgów nie miałoby to wpływu na wynik wyborów. Analizowaliśmy to okręg po okręgu. W Grudziądzu Ryszard Bober z PSL dostał 52 619 głosów, zaś jego konkurent z PiS Andrzej Mioduszewski — 50 168. Głosów z podwójnymi krzyżykami było 794. Nawet po ich dodaniu, Mioduszewski wciąż byłby przegrany. W Katowicach Gabriela Morawska-Stanecka z Lewicy dostała 64 172 głosy. Jej konkurent z PiS Czesław Ryszka — 61 823. Głosów z krzyżykami padło tu 1302. Gdyby zebrał je Ryszka, miałby w sumie 63 125 — i wciąż byłby drugi. W trzech okręgach w Wielkopolsce też nic by się nie zmieniło. W okręgu nr 92 wygrał Paweł Arndt z Koalicji Obywatelskiej z wynikiem 76 897 głosów. Jego konkurent z PiS Robert Gaweł dostał 75 413 głosów. Ponieważ głosów nieważnych z powodu krzyżyków było 846, to i tak nie dałyby zwycięstwa Gawłowi — miałby 76 259 głosów. W okręgu nr 95 wygrała Ewa Matecka z Koalicji Obywatelskiej. Dostała 80 084 głosy. Jej konkurent z PiS Łukasz Mikołajczyk — 77 780 głosów. Nieważnych kart z krzyżykami było 1471. Nic by Mikołajczykowi nie dały — miałby 79 251 głosów. Z kolei w okręgu nr 96 zwyciężył Janusz Pęcherz z Koalicji Obywatelskiej. Dostał 72 579 głosów, podczas gdy jego konkurent z PiS Andrzej Wojtyła — 70 993. Głosów z krzyżykami było 1481. Gdyby je wszystkie zaliczyć Wojtyle, miałby ich 72 474, czyli wciąż ponad 100 mniej od kandydata KO. Jedynie w Koszalinie głosy z krzyżykami mogłyby zmienić wynik, gdyby wszystkie je przypisać PiS. Tam niezależny, ale związany z PO Stanisław Gawłowski wygrał zaledwie przewagą 320 głosów. A głosów nieważnych z powodu zbyt wielu krzyżyków było 767. Szkopuł w tym, że podobne pretensje, co PiS mógłby mieć trzeci kandydat w tym okręgu — niezależny Krzysztof Berezowski. Wybory w tym okręgu były bardzo wyrównane — Gawłowski dostał 44 956 głosów (33,67 proc.), Krzysztof Nieckarz z PiS — 44 636 (33,43 proc.), zaś Berezowski 43 933 (32,9 proc.) głosów.",Wybory parlamentarne odbyły się 13 października,
https://wiadomosci.onet.pl/kraj/wyniki-wyborow-bogdan-borusewicz-pis-chce-zmienic-wynik-wyborow/mgv3f5v,Bogdan Borusewicz: PiS chce zmienić wynik wyborów,"- Nie mamy zaufania do tych, którzy będą liczyć, a po drugie do tych, którzy będą decydować, czy to liczenie było skuteczne, czy nie, czyli do Izby Kontroli Nadzwyczajnej, utworzonej przy Sądzie Najwyższym przez PiS - powiedział Bogdan Borusewicz ""Rzeczpospolitej"".","Zdaniem wicemarszałka Senatu ""to wejście na bardzo niebezpieczną drogę"". Jego zdaniem sprawa prawidłowego rozstrzygnięcia wyborów jest dla obywatela ""jedną z najważniejszych rzeczy"". Polityk przypomniał, że PiS w związku z liczbą głosów nieważnych w wyborach samorządowych w 2014 roku zarzucał, że doszło do fałszerstw. Głosy zostały wtedy sprawdzone i nigdzie nie zostały podważone. Borusewicz zwrócił uwagę, że wtedy w komisjach liczących głosy byli przedstawiciele różnych partii oraz obserwatorzy niezależni, a teraz głosy będzie liczył ""tylko komisarz wyborczy"". Przyznał, że nie wie, czy procedura opóźni pierwsze posiedzenie nowego Senatu. - Myślę, że ta nowa sytuacja i próba zmiany wyniku wyborczego skonsoliduje opozycję - ocenił Bogdan Borusewicz. Źródło: ""Rzeczpospolita""",Bogdan Borusewicz,
https://wiadomosci.onet.pl/tylko-w-onecie/borys-budka-w-onet-rano-komentuje-sprawe-dwoch-wiez-kaczynskiego/gj3fxmx,"Budka o sprawie ""dwóch wież"" Kaczyńskiego: stworzono machinę dającą gwarancję nietykalności","Borys Budka był gościem Iwony Kutyny w ""Onet Rano."". Poseł PO-KO skomentował decyzję Prokuratury Okręgowej w Warszawie, która odmówiła wszczęcia śledztwa ws. budowy tzw. dwóch wież w centrum Warszawy. - Po pierwsze, złamano prawo. Decyzja w tej sprawie powinna być wydana w ciągu 30 dni. Po drugie, zmieniono tak przepisy, że poszkodowany praktycznie nie ma możliwości wniesienia subsydiarnego aktu oskarżenia – ocenił Budka. - W Polsce stworzono machinę, która w takich przypadkach daje gwarancję nietykalności politykom obozu rządzącego – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/borys-budka-w-onet-rano-metody-pis-nie-zmienily-sie-od-czasow-tasm-beger/z99vjs4,"Borys Budka w ""Onet Rano."": metody PiS nie zmieniły się od czasów taśm Beger","Borys Budka był gościem Iwony Kutyny w ""Onet Rano."". Poseł PO-KO wypowiedział się m.in. na temat przyszłości Senatu. Krytykował PiS za próby przeciągnięcia senatorów opozycji na swoją stronę. - PiS nie ma żadnych hamulców. Widzieliśmy co się działo w 2007 r., słynne taśmy pani poseł Beger. Te metody PiS-u się od tego czasu nie zmieniły - stwierdził Budka. - To jest taka mentalność, że tu nie chodzi o jakąś elementarną uczciwość polityczną. Proponują apanaże, profity dla rodzin tylko po to, by zmienić werdykt wyborców - dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/nowe-fakty-ws-smierci-radnego-pis-tomasza-jedrzejczaka/dn7rymk,Tomasz Jędrzejczak nie żyje. Nowe fakty ws. śmierci radnego PiS,"Tomasz Jędrzejczak najpierw miał uderzyć się w głowę, a potem wpaść do wody. Wszystko wskazuje na to, że śmierć radnego PiS z powiatu zgierskiego, to nieszczęśliwy wypadek – mówią Onetowi śledczy, którzy w poniedziałek przedstawili nowe fakty ws. śmierci polityka. Ciało Tomasza Jędrzejczaka w sobotę zostało wyłowione z Wisły w Warszawie. Dzień wcześniej radny był na koncercie Bayer Full i Zenona Martyniuka, organizowanym przez Krajowe Centrum Bezpieczeństwa Ruchu Drogowego.","Stołeczna prokuratura i policja badają okoliczności śmierci mężczyzny, którego zwłoki wyłowione zostały z Wisły w okolicy Portu Czerniakowskiego w Warszawie. W sobotę przed południem natknął się na nie przypadkiem kajakarz. Natychmiast powiadomił policję. Okazało się, że to ciało 52-letniego Tomasza Jędrzejczaka, radnego PiS z powiatu zgierskiego i wiceszefa KRUS w Łodzi. - Przeprowadzona identyfikacja nie pozostawia wątpliwości co do jego tożsamości – mówią nam śledczy. Trwa ustalanie okoliczności i przyczyn śmierci polityka. Wiadomo, że w piątek wieczorem Tomasz Jędrzejczak uczestniczył w seminarium związanym z programem ""Bezpiecznie – chce się żyć"", organizowanym przez Krajowe Centrum Bezpieczeństwa Ruchu Drogowego. W ramach tego wydarzenia na warszawskim Torwarze odbył się także koncert zespołu Bayer Full oraz Zenka Martyniuka. Radny i jego żona jeszcze tego samego wieczoru planowali wrócić do swego domu w województwie łódzkim. Jak wynika ze wstępnych ustaleń śledczych, w pewnym momencie, kiedy para znajdowała się w okolicy ul. Czerniakowskiej, rozdzielili się, a mężczyzna przeszedł na drugą stronę arterii i ruszył w kierunku portu Czerniakowskiego.  Tymczasem jego żona sama pojechała do domu. Nie wiadomo, dlaczego nie poczekała na męża. Jego zaginięcie zgłosiła dopiero następnego dnia, kiedy nie wrócił do domu na noc. Policja rozpoczęła poszukiwania. Wkrótce potem do funkcjonariuszy dotarła informacja o zwłokach znalezionych w Wiśle. Mundurowi szybko połączyli te dwa wydarzenia. Po wstępnych oględzinach na ciele radnego stwierdzono obrażenia głowy. Sprawą zajęła się Prokuratura Rejonowa Warszawa – Śródmieście. Co się właściwie wydarzyło w okolicy portu Czerniakowskiego? - Zabezpieczone zostały nagrania monitoringu, z których wynika, że do śmierci 52-letniego mężczyzny nie przyczyniły się inne osoby. Wstępne ustalenia wskazują, że był to raczej nieszczęśliwy wypadek – mówi Onetowi prok. Łukasz Łapczyński, rzecznik Prokuratury Okręgowej w Warszawie. Nie chce jednak zdradzać żadnych szczegółów, tłumacząc to dobrem śledztwa. Podobnie zresztą jak policja. Jak udało nam się ustalić nieoficjalnie, radny prawdopodobnie najpierw upadł i uderzył się w głowę. Potem miał stoczyć się do wody. Na razie nie wiadomo, czy śmierć polityka spowodowały obrażenia głowy czy też utonięcie. Wyjaśnią to biegli. - Została zlecona sekcja zwłok, która ma doprowadzić do ustalenia bezpośredniej przyczyny śmierci mężczyzny. Jej wstępne wyniki będą zapewne znane w ciągu kilku dni po jej przeprowadzeniu – tłumaczy prok. Łukasz Łapczyński. 52-letni Tomasz Jędrzejczak był znanym w swoim rejonie działaczem Prawa i Sprawiedliwości i doświadczonym samorządowcem. Mężczyzna już czwartą kadencję zasiadał w Radzie Powiatu Zgierskiego. Obecnie pełnił m.in. w niej funkcję przewodniczącego Komisji Statutowo-Prawnej. Był także założycielem i przewodniczącym lokalnych struktur partii w Głownie, skąd pochodził. Od trzech lat pracował na stanowisku wiceszefa Oddziału Regionalnego KRUS w Łodzi. - Był bardzo kompetentnym urzędnikiem. Zdobywał wysokie oceny i doskonale wywiązywał się ze swoich obowiązków. Był odpowiedzialny za pion świadczeń i prewencji. Jednocześnie był bardzo lubiany, pomocny, wesoły i towarzyski, miał dobry kontakt z innymi pracownikami. Taki dusza-człowiek. Dlatego wszyscy jesteśmy w szoku po informacji o jego śmierci - mówi Onetowi Tomasz Nowicki, dyrektor Oddziału Regionalnego KRUS w Łodzi. - Składamy wyrazy współczucia jego najbliższym – dodaje. Kondolencje pojawiły się także na stronie Starostwa Powiatowego w Zgierzu: ""Tomasz Jędrzejczak był doświadczonym samorządowcem, radosnym i pomocnym człowiekiem. Obdarzony zaufaniem społecznym, w Radzie Powiatu Zgierskiego zasiadał już czwartą kadencję. W latach 2006 – 2010 był członkiem Zarządu Powiatu Zgierskiego. W obecnej kadencji pełnił funkcję przewodniczącego Komisji Statutowo-Prawnej. Pochodził z Głowna, miał 52 lata. Wyrazy głębokiego współczucia Rodzinie i Bliskim pragną złożyć Zarząd Powiatu Zgierskiego, Rada Powiatu Zgierskiego oraz pracownicy Starostwa Powiatowego w Zgierzu"". - Tomasz Jędrzejczak budował PiS w powiecie zgierskim. Był to bardzo uczynny, pracowity człowiek, był bardzo koleżeński zawsze z uśmiechem na twarzy. Był przez jedną kadencje zastępcą starosty, nieprzerwanie radnym powiatu zgierskiego. Mój bardzo dobry kolega, będzie nam go brakowało, tak nagła niespodziewana śmierć zaskoczyła nas wszystkich - powiedział z kolei w rozmowie z PAP Marek Matuszewski, poseł PiS z tego regionu.",Tomasz Jędrzejczak,
https://wiadomosci.onet.pl/kraj/bartlomiej-sienkiewicz-komentuje-protesty-wyborcze-zlozone-przez-pis/dk22d1m,Bartłomiej Sienkiewicz o protestach wyborczych złożonych przez PiS,"- Niech PiS nie bawi się podważaniem wyniku wyborów do Senatu, bo to popchnięcie Polski w konflikt wewnętrzny już nie do zatrzymania – pisze Bartłomiej Sienkiewicz. W ten sposób były szef spraw wewnętrznych i poseł elekt z KO zareagował na wnioski PiS dotyczące przeliczenia głosów w niektórych okręgach.","Jak już informowaliśmy, jeszcze nigdy żadna znacząca partia nie złożyła tylu wniosków o unieważnienie wyborów. Wczoraj PiS złożyło ich sześć – wszystkie dotyczą Senatu i okręgów, w których kandydaci PiS przegrali z kandydatami popieranymi przez opozycję. ""Ustalenie, iż część głosów zostało nieprawidłowo uznanych za nieważne, zaś w rzeczywistości powinny być one uznane jako głosy poparcia dla kandydata KW Prawo i Sprawiedliwość decyduje o tym, że najwięcej głosów uzyskał kandydat KW Prawo i Sprawiedliwość"" — napisał we wniosku szef Komitetu Wykonawczego PiS Krzysztof Sobolewski. Posunięcie PiS wywołało falę komentarzy. Nie brakuje głosów, że to próba wpłynięcia na ostateczny wyniki wyborów do Senatu, który na dziś jest korzystny dla przedstawicieli opozycji. Tę sprawę skomentował także Bartłomiej Sienkiewicz, były szef spraw wewnętrznych, który w ostatnich wyborach zdobył mandat posła, startując z listy KO w woj. świętokrzyskim.  - Niech PiS nie bawi się podważaniem wyniku wyborów do Senatu, bo to popchnięcie Polski w konflikt wewnętrzny już nie do zatrzymania. Na końcu zostanie tylko jakiś stan wojenny – napisał na swoim koncie na Facebooku polityk KO.",Bartłomiej Sienkiewicz,
https://wiadomosci.onet.pl/tylko-w-onecie/pis-chce-wziac-senat-sila-analiza/r241ky6,PiS chce wziąć Senat siłą [ANALIZA],"Dlaczego PiS chce unieważnić wybory w kilku senackich okręgach? Bo potrzebuje dwóch dodatkowych senatorów, aby odzyskać większość w Senacie. We wniosku do Sądu Najwyższego partia sugeruje, że przy liczeniu głosów dochodziło do nieprawidłowości. A podważenie wyników ma umożliwić wprowadzenie ludzi PiS na miejsca senatorów opozycji.","To wydarzenie bez precedensu — jeszcze nigdy żadna znacząca partia nie złożyła tylu wniosków o unieważnienie wyborów. Wczoraj PiS złożyło ich sześć, wszystkie dotyczą Senatu. Obóz władzy gra na zmianę wyniku wyborów w postępowaniu sądowym. Chodzi o unieważnienie wyborów senackich w okręgach, w których kandydaci PIS zajęli drugie miejsca, przegrywając nieznacznie — o kilkaset, kilka tysięcy głosów — z kandydatami opozycji. W Senacie liczy się dziś każdy głos. Co prawda PiS zdobyło w wyborach 48 na 100 mandatów, ale opozycja ma większość — 51 mandatów. Platforma zdobyła 43, PSL 3, zaś SLD 2. Większość dają opozycji trzej senatorowie niezależni, kojarzeni z PO. PiS ma prosty pomysł. Domaga się, by Sąd Najwyższy uznał, że część głosów nieważnych to tak naprawdę głosy oddane na kandydatów PiS. „Ustalenie, iż część głosów zostało nieprawidłowo uznanych za nieważne, zaś w rzeczywistości powinny być one uznane jako głosy poparcia dla kandydata KW Prawo i Sprawiedliwość decyduje o tym, że najwięcej głosów uzyskał kandydat KW Prawo i Sprawiedliwość” — napisał we wniosku szef Komitetu Wykonawczego PiS Krzysztof Sobolewski. To zmieniłoby wynik wyborów — wygraliby kandydaci PiS, a nie opozycji. A więc PiS odzyskałoby kontrolę nad Senatem. We wniosku pada sugestia, że w wyborach dochodziło do nieprawidłowości. Jakich? Chodzi o dodatkowe krzyżyki na kartach wyborców, którzy głosowali na kandydatów PiS. Dwa krzyżyki przy nazwiskach różnych kandydatów powodują, że głos staje się nieważny. Wedle PiS dużo jest kart uznanych za nieważne właśnie z tego powodu. „Wiadomym jest, że potencjalnie, powyższa przyczyna nieważności głosu jest najczęstszym i najprostszym sposobem ewentualnych naruszeń w kwalifikowaniu głosów jako ważnych lub nieważnych” — pisze Sobolewski. Złożył on wnioski o oględziny kart wyborczych na rozprawie, porównanie kart wyborczych z protokołami poszczególnych komisji wyborczych, ponowne przeliczenie głosów na rozprawie oraz o umożliwienie przedstawicielom PiS zabrania głosu na rozprawie w sprawie kart do głosowania, które zostały zakwalifikowane jako głosy nieważne. Składając te wnioski, PiS przyznało siłą rzeczy, że nie jest w stanie znaleźć koalicjanta w Senacie. Wnioski PiS dotyczą wszak unieważnienia wyboru senatorów, którzy reprezentują wszystkie ugrupowania — są z PO, Lewicy, PSL lub też są niezależnymi związanymi z Platformą. Zadzierając ze wszystkimi, PiS gra va banque — albo uda się unieważnić wybory w co najmniej dwóch okręgach, wprowadzić swoich dwóch senatorów i zdobyć większość, albo też potyczka przed Sądem Najwyższym zostanie przegrana i wówczas PiS skazane jest na cztery lata senackiej wegetacji. O ile do tej pory budowanie senackiej koalicji wszystkich przeciwko PiS szło jak po grudzie, to gdy pojawiły się informacje o wnioskach PiS do Sądu Najwyższego, opozycja na nowo zaczęła mówić jednym głosem. W tym sensie Jarosław Kaczyński skonsolidował senacką opozycję — tyle że przeciwko PiS. Próba unieważnienia wyborów potwierdza zresztą także i to, że PiS nie tylko nie było w stanie zyskać w Senacie koalicjanta (w praktyce mowa o PSL, bo nikt inny nie bierze tego pod uwagę), ale nie było nawet w stanie wyłuskać dwóch pojedynczych senatorów z dowolnego klubu. Dziennikarze Onetu w ostatnich dniach rozmawiali z senatorami partii opozycyjnych. Wszyscy oni jak jeden mąż deklarowali niechęć do PiS, zapewniali o swej lojalności, a wielu ręczyło za swych kolegów z senackich ław PO, SLD i PSL. Plotki o zakusach PiS budziły takie emocje, że senatorowie w ramach jednej partii wydzwaniali do siebie nawzajem, by odpytywać z kontaktów z PiS i sprawdzać lojalność. Co jakiś czas słychać było publiczne deklaracje, takie jak Jana Filipa Libickiego z PSL, który kiedyś był w PiS („Ja się nie dam przekupić”). Byli też tacy, jak Tomasz Grodzki z PO, którzy wprost przyznawali: już u mnie byli („Byłem pytany o chęć zostania ministrem zdrowia. Uważam się za człowieka przyzwoitego, więc grzecznie odmówiłem”). Oczywiście, co siedzi w głowach wszystkich 51 senatorów opozycji — to trudno ustalić. Ale nasze wrażenia były takie, że politykom PiS niebywale trudno będzie przeprowadzić rekrutację dwóch dodatkowych senatorów do swego klubu. Decyzja centrali partii przy Nowogrodzkiej, by złożyć skargi do sądu na wynik wyborczy, wskazuje na to, że także Jarosław Kaczyński uznał transfery za mało realne. Wszak przekupienie parlamentarzysty stanowiskiem czy obietnicą zatrudnienia rodziny jest o niebo prostsze i pewniejsze od długiej i niepewnej procedury przed sądami. Oczywiście: opozycja jest przekonana, że ścieżka przed Sądem Najwyższym będzie krótka i pewna. Wszystko dlatego, że Sąd Najwyższy rozpatruje wniesione protesty w Izbie Kontroli Nadzwyczajnej i Spraw Publicznych. A to nowa izba tego sądu, utworzona przez PiS w ramach zmian w sądownictwie. Zasiadają w niej sędziowie nominowani przez Krajową Radę Sądownictwa, którą kontroluje PiS. Tak, to będzie pierwszy poważny test na niezależność nowej izby. Pamiętać jednak należy, że izba ta potrafiła już pokazać, że nie zawsze jej po drodze z obozem władzy. Zaczęła choćby uchylać uchwały nowej KRS, choć ta twierdziła, że nie ma od nich odwołania. Sędziowie z tej izby uchylają też decyzje ministra sprawiedliwości Zbigniewa Ziobry. Prawicowa prasa zaczęła nawet przebąkiwać o „puczu części sędziów” oraz „ustawce kasty”, jak określani są sędziowie niechętni PiS. Kolejny test dla Izby Kontroli Nadzwyczajnej i Spraw Publicznych przyjdzie po rozpatrzeniu protestów. W ciągu 90 dni po wyborach ta sama izba w pełnym składzie orzeknie o ważności wyborów.",Jarosław Kaczyński w Sejmie,
https://wiadomosci.onet.pl/kraj/sondaz-poparcia-dla-partii-tydzien-po-wyborach-ko-i-pis-traca/9cxyh66,Sondaż poparcia dla partii tydzień po wyborach. KO i PiS tracą,"Polityczny pejzaż tydzień po wyborach raczej się nie zmienia, choć punkty tracą dwie największe partie. Wysokie oceny prezydenta i premiera - pisze dzisiejsza ""Rzeczpospolita"", publikując sondaż IBRiS.","Gdyby wybory odbyły się 18-19 października, PiS wygrałoby je z wynikiem 41,3 proc. - czytamy w ""Rzeczpospolitej"". ""To mniej niż uzyskało w wyborach kilka dni wcześniej"" - przypomina dziennik. ""Zgodnie z sondażem przeprowadzonym przez IBRIS na zlecenie »Rzeczpospolitej« spadek nastrojów wyborców dotyczy zresztą wszystkich partii, które notują gorsze wyniki niż w realnym głosowaniu"" - zaznacza dziennik. ""Najmniejsza różnica dotyczy Lewicy, ale np. KO traci w sondażu ponad 6 punktów, a Koalicja Polska (PSL i Kukiz'15) - niespełna 2"" - dodaje ""Rzeczpospolita"". Gazeta ocenia, że ""być może ta zniżka nastrojów wynika ze zmęczenia kampanią i opadnięciem emocji, które jej towarzyszyły"". ""Niższa jest bowiem także deklarowana frekwencja - 53,8 proc. - od tej, którą realnie wyborcy nabili 13 października - 61,4 proc."" - pisze dziennik. Z sondażu IBRIS dla ""Rzeczpospolitej"" wynika również, że ""oceny pracy Mateusza Morawieckiego i Andrzeja Dudy utrzymują się na wysokim poziomie"". ""Szefa rządu pozytywnie (zdecydowanie dobrze lub raczej dobrze) ocenia 52 proc. badanych, a prezydenta 58,2 proc."" - podaje dziennik.",Sondaż po wyborach. Na kogo dziś zagłosowaliby Polacy?,
https://wiadomosci.onet.pl/kraj/edukacja-seksualna-w-polsce-tematem-debaty-w-parlamencie-europejskim/763j1qf,W PE debata o edukacji seksualnej w Polsce. Sala była praktycznie pusta,"Większość uczestników debaty nad procedowanym w polskim Sejmie projektem ustawy stanowili europosłowie Wiosny, PiS i PO. - Można odnieść wrażenie, że to projekt pisany pod dyktando lobby pedofilskiego - mówił Robert Biedroń. - Czy jest pan za propagowaniem pedofilii? Bo właśnie o tym mówi ta ustawa - ripostowała Beata Kempa.","Debata została zorganizowana na wniosek grupy Socjalistów i Demokratów, do której należy partia Wiosna. Uczestniczyło w niej niewielu posłów, sala praktycznie była pusta. Głos w dyskusji zabrało ponad 20 parlamentarzystów różnych frakcji, w tym najwięcej z Polski; polscy europosłowie wypowiadali się też najbardziej emocjonalnie. Robert Biedroń (Wiosna) powiedział, że choć jest 2019 r., dyskusja prowadzona jest jak „w średniowieczu”. - Rząd PiS w ostatnią środę przedstawił nowelizację projektu dotyczącego penalizacji edukacji seksualnej. Można odnieść wrażenie, że to projekt pisany pod dyktando lobby pedofilskiego. Tak naprawdę stwarza piekło dla ofiar, a otwiera niebo dla pedofilii – powiedział Biedroń. Anna Zalewska (PiS) w odpowiedzi powiedziała, że z dużą przykrością wsłuchuje się w debatę, która ""oparta jest na kłamstwie"". - Pan poseł Biedroń parlamentarzystów i Komisję Europejską po prostu okłamał. Rząd polski nie pracuje nigdzie, na żadnym poziomie, nad jakąkolwiek ustawą zakazującą edukacji seksualnej – powiedziała. Dodała, że debata została zorganizowana, mimo że edukacja jest wyjęta spod jurysdykcji traktatów europejskich. - Edukacja seksualna w Polsce jest (…) w prawie oświatowym, jest na każdym poziomie edukacji. Jest to edukacja, która widzi młodego człowieka razem z jego potrzebami. Uczy go miłości, partnerstwa, odpowiedzialności, uczy szacunku do siebie nawzajem, uczy zachowań w sytuacjach kontrowersyjnych, skrajnych – mówiła. Zdziwienie, że w Parlamencie Europejskim prowadzona jest debata o edukacji seksualnej w Polsce, wyraziła Elżbieta Łukacijewska (PO). - Papież Franciszek powiedział, że seks jest darem Boga. Edukacja seksualna musi być prowadzona w szkołach. Powiedział to w trosce o młode pokolenie – mówiła. Dodała, że jest zdziwiona, że władze w Polsce „są głuche na wszelkie racjonalne i naukowe argumenty”. - W Polsce coraz więcej osób jest zarażonych chorobami wenerycznymi, kuleje profilaktyka HIV, rośnie liczba matek poniżej 15 roku życia. Dzieci rodzą dzieci. Wzrasta liczba młodych osób, które odbierają sobie życie przez brak zrozumienia, nietolerancję i nienawiść. Tylko w 2018 roku 13,5 tys. dzieci w Polsce padło ofiarą przemocy seksualnej – mówiła Łukacijewska. Patryk Jaki (PiS) przeczytał na sali zapisy projektu. - To nie jest kryminalizacja edukacji. Jest to zakaz promowania pedofili – powiedział. Dodał, że europosłowie powinni przeczytać tekst projektu przed oskarżaniem kogokolwiek. Jak zaznaczył, nie jest to projekt rządowy, a obywatelski. - Nawet rząd w Polsce nie zajął stanowiska w tej sprawie, że będzie go popierał, bądź nie. Powiedział coś innego – że każdy projekt obywatelski, który zostanie zgłoszony do wysokiej izby, nie będzie odrzucony przed pierwszym czytaniem – wskazał. Jadwiga Wiśniewska (PiS) powiedziała, że chce sprostować ""kłamstwa"" europosła Biedronia, bo jest to projekt obywatelski, a nie rządowy. - Czego on dotyczy? Zawiera tylko cztery paragrafy. Kto publicznie propaguje lub pochwala zachowania o charakterze pedofilskim podlega karze grzywy, ograniczenia wolności lub pozbawienia wolności do lat 12. Kto się z państwa z tym nie zgadza proszę podnieść rękę. Biedroń tylko. (…) Pan Biedroń jest ordynarnym kłamcą - mówiła. Projekt krytykowała europosłanka Magdalena Adamowicz (PO). Mówiła, że Jaki oraz część europosłów kłamała. - Karane mają być informacje dotyczące antykoncepcji i profilaktyki. (…) Myli się pedofilię z edukacją seksualną – wskazała. Zdaniem europosłanki Beaty Kempy (PiS) nie można zapominać, że projekt jest obywatelski, a nie rządowy. - Panie Biedroń, stawiam Panu pytanie. Czy jest Pan za propagowaniem pedofilii? Bo właśnie o tym mówi ta ustawa - o zakazie propagowania pedofilii w Polsce. (…) Będziemy bronić i chronić dzieci, czy to się Panu podoba czy nie – powiedziała. W debacie wziął udział także komisarz ds. unii bezpieczeństwa Julian King, który odnosił się do projektu. - Według naszej wiedzy tego rodzaju przepisy nie weszły w życie, a na temat projektów ustaw Komisja Europejska się nie wypowiada – zaznaczył. Dodał, że traktat unijny przewiduje, że państwa członkowskie są same odpowiedzialne za programy nauczania i organizację systemów oświatowych.",Parlament Europejskie. Zdjęcie ilustracyjne,
https://wiadomosci.onet.pl/kraj/spotkanie-mariana-banasia-i-ryszarda-terleckiego-w-sejmie/w0c0psk,Spotkanie Mariana Banasia i Ryszarda Terleckiego w Sejmie,"Rozmowa prezesa NIK i wicemarszałka Sejmu trwała 20 minut - informuje RMF FM. Obaj zaprzeczają, że w jego trakcie polityk PiS namawiał do rezygnacji ze stanowiska prezesa NIK. Prezes NIK i wicemarszałek Sejmu nie spotkali się w gabinecie Terleckiego, lecz w jednym z pokojów pracy posłów PiS. Banaś czekał w nim na Terleckiego.",,,
https://wiadomosci.onet.pl/kraj/wybory-parlamentarne-2019-pis-zlozyl-kolejne-wnioski-do-sn-w-ramach-protestow/tc0cfn8,PiS złożył kolejne wnioski do SN w ramach protestów wyborczych,"Chodzi o ponowne przeliczenie głosów w 4 okręgach w wyborach do Senatu - nr 12 (Grudziądz), 95 (Kalisz), 96 (Kalisz) i 92 (Konin).","Informację o tym przekazał PAP Krzysztof Sobolewski, szef komitetu wykonawczego PiS. W okręgu nr 12 - Toruń kandydatem na senatora z ramienia Komitetu Wyborczego Prawa i Sprawiedliwości był Andrzej Tadeusz Mioduszewski, który otrzymał 50 168 głosów, co przełożyło się na 37,43 proc. poparcia. W tym okręgu mandat otrzymał Ryszard Bober z PSL, który zdobył 52 619 głosów i uzyskał 39,26 proc. poparcia. W okręgu nr 92 - Konin, kandydatem PiS był Robert Kazimierz Gaweł. Uzyskał on 75 413 głosów (40,90 proc. poparcia). W tym okręgu mandat otrzymał Paweł Arndt z Koalicji Obywatelskiej zdobywając 76 897 i 41,71 proc. poparcia. Łukasz Mikołajczyk był kandydatem PiS w okręgu nr 95 - Kalisz. Otrzymał 77 780 głosów (49,27 proc. poparcia). W tym okręgu mandat otrzymała Ewa Matecka z Koalicji Obywatelskiej,  która dostała 80 084 głosów i 50,73 proc. poparcia. W okręgu nr 96 - Kalisz, PiS reprezentował Andrzej Franciszek Wojtyła, który uzyskał 70 993 głosy (49,45 proc. poparcia). W tym okręgu mandat otrzymał Janusz Pęcherz z Koalicji Obywatelskiej, który zdobył 72 579 głosów, co przełożyło się na 50,55 proc. poparcia. Wcześniej PiS poinformował, że złożył wnioski do Sądu Najwyższego w ramach protestów wyborczych; chodzi o ponowne przeliczenie głosów w dwóch okręgach w wyborach do Senatu: nr 75 (Katowice) i nr 100 (Koszalin). Sobolewski w poniedziałek na konferencji prasowej w Rzeszowie powiedział, że złożył protesty wyborcze do SN w miniony piątek. - Czekamy na rozstrzygniecie i nie nam debatować, i dywagować o tym, jakie to będzie rozstrzygnięcie. Nie nam wchodzić w kompetencje SN. Czekamy na to rozstrzygnięcie. Mieliśmy takie prawo i skorzystaliśmy z tego – powiedział. Szef komitetu wykonawczego PiS zaznaczył, że w jednym z okręgów, którego dotyczy protest (nr 100 – PAP) różnica między kandydatem, który uzyskał mandat senatora, a kandydatem PiS wynosiła 320 głosów. - A suma nieważnych głosów w tym okręgu wynosiła kilka tysięcy głosów. Na tej podstawie wnioskujemy z prośbą o ponowne przeliczenie głosów – dodał Sobolewski",Wybory parlamentarne 2019. PiS złożył kolejne wnioski do SN w ramach protestów wyborczych,
https://wiadomosci.onet.pl/kraj/afera-nik-marian-banas-spotyka-sie-z-ryszardem-terleckim-w-sejmie/70fg7qy,Tajne spotkanie Mariana Banasia i Ryszarda Terleckiego w Sejmie,"Rozmowa prezesa NIK i wicemarszałka Sejmu trwała 20 minut - informuje RMF FM. Obaj zaprzeczają, że w jego trakcie polityk PiS namawiał do rezygnacji ze stanowiska prezesa NIK.","Prezes NIK i wicemarszałek Sejmu nie spotkali się w gabinecie Terleckiego, lecz w jednym z pokojów pracy posłów PiS. Banaś czekał w nim na Terleckiego. Ich rozmowa trwała 20 minut, po czym osobno opuścili pokój. W rozmowie z dziennikarzem RMF FM Banaś przekonywał, że spotkał się z Terleckim po to, aby przekazać mu pozew, który skierował przeciw TVN, który ujawnił sprawę jego kamienicy. Na pytanie, czy poda się do dymisji, odpowiedział, że ""nie ma takiej potrzeby"". Mówił też, że nic nie wie o tym, by politycy PiS mieli go namawiać do rezygnacji ze stanowiska. - Trwa postępowanie CBA, wszystko się wyjaśni - dodał. Także Ryszard Terlecki nie chciał rozmawiać o kulisach spotkania z prezesem NIK. Powiedział, że ""czekamy na raport CBA"". Na sugestię dziennikarza, że PiS odżegnuje się od Banasia, stwierdził: ""Ja się od niczego nie odżegnuję"". Marian Banaś został wybrany na szefa NIK 30 sierpnia - za jego powołaniem głosowało 243 posłów - w tym 228 z PiS (większość bezwzględna w tym głosowaniu wynosiła 204 głosy).  Niedługo po wyborze Banasia na szefa NIK ""Superwizjer"" poinformował o wątpliwościach dotyczących kamienicy, która do niedawna należała do Banasia. Banaś, były minister finansów, wpisał do oświadczenia majątkowego: dwa domy, grunty rolne oraz kamienicę. Kamienicę oraz dwa mniejsze mieszkania wynajmuje – informował w jednym z wydań magazyn ""Superwizjer"".",,
https://wiadomosci.onet.pl/kraj/michal-kaminski-to-zabija-dyktature/7sk0lsg,Michał Kamiński: to zabija dyktaturę,"Michał Kamiński był gościem programu ""Tomasz Lis."". - Dla dyktatora nie ma nic gorszego, jeżeli jest śmiesznym dyktatorem. Śmieszna dyktatura przestaje być groźna - powiedział o Jarosławie Kaczyńskim Kamiński.",,,
https://wiadomosci.onet.pl/kraj/michal-kaminski-od-rana-do-wieczora-bede-kombinowal-jak-zaszkodzic-pis-owi/793lppp,"Michał Kamiński: od rana do wieczora będę kombinował, jak zaszkodzić PiS-owi","Michał Kamiński był gościem programu ""Tomasz Lis."". Polityk mówił m.in. o tym, dlaczego będzie pomniejszał reprezentację PiS w Senacie. - Chodzi o to, by ich mniejszość zmniejszać w Senacie, a naszą zwiększać. Trzeba być ofensywnym. Gdybym ja nie był ofensywnym we własnym okręgu wyborczym to bym nie wygrał wyborów - powiedział Kamiński.",,,
https://wiadomosci.onet.pl/kraj/michal-kaminski-o-tym-dlaczego-pis-owi-tak-bardzo-zalezy-na-senacie/llrrpvb,Dlaczego PiS-owi tak bardzo zależy na Senacie? Michał Kamiński odpowiada,"Michał Kamiński był gościem programu ""Tomasz Lis."". - W PiS wiedzą, że moment, w którym oddadzą władzę nastąpi i on majaczy w przyszłości. Wiedzą też doskonale, że w tym dniu zacznie się ich rozliczanie. Nie zemsta polityczna, ale rozliczanie tego, co zrobili z Polską - powiedział polityk. Jego zdaniem, PiS musi żyć z tym problemem, że większość Polaków zagłosowało przeciwko nim.",,,
https://wiadomosci.onet.pl/kraj/po-ko-prokuratura-11-pazdziernika-odmowila-wszczecia-sledztwa-ws-budowy-dwoch-wiez/xvm4kzv,"Prokuratura odmówiła wszczęcia śledztwa ws. budowy ""dwóch wież Kaczyńskiego""","- Dostaliśmy zawiadomienie z Prokuratury Okręgowej w Warszawie o odmowie wszczęcia śledztwa ws. budowy tzw. dwóch wież w centrum Warszawy; na odmowie wszczęcia śledztwa widnieje data 11 października, czyli piątek, przed wyborami - informują posłowie PO-KO.","Pod koniec stycznia ""GW"" opublikowała zapisy i nagrania rozmowy z lipca 2018 r. - m.in. Kaczyńskiego z austriackim biznesmenem Geraldem Birgfellnerem - dotyczącej planów budowy w Warszawie dwóch wieżowców przez powiązaną ze środowiskiem PiS spółkę Srebrna. Cezary Tomczyk (PO-KO) przypomniał na konferencji prasowej w Sejmie, że ponad pół roku temu wraz z innymi posłami PO-KO Marcinem Kierwińskim i Krzysztofem Brejzą złożył zawiadomienie do prokuratury w sprawie budowy tzw. dwóch wież. Jak dodał, zrobili to po tym, ""gdy cała Polska zobaczyła nagrania, w których Jarosław Kaczyński mówi, że aby zbudować dwie wieże w Warszawie, trzeba wygrać wybory"". Tomczyk zauważył, że do dzisiaj prezes PiS nie został w tej sprawie przesłuchany. - Przed chwilą dostaliśmy zawiadomienie z Prokuratury Okręgowej w Warszawie o tym, że sprawa ""dwóch wież"" trafia do kosza. Dostaliśmy zawiadomienie o tym w związku z naszym zawiadomieniem, że ta sprawa trafia do kosza i że prokuratura odmawia wszczęcia śledztwa w sprawie ""dwóch wież"" - powiedział Tomczyk. Dodał, że na odmowie wszczęcia postępowania jest data 11 października, czyli piątek przed wyborami. - Po to, żeby Polska nie mogła się dowiedzieć o tym, że prokuratura pod wodzą PiS-u i Zbigniewa Ziobry umorzyła sprawę ""dwóch wież"" Jarosława Kaczyńskiego - powiedział poseł PO-KO. Jak podkreślił, politycy opozycji złożyli zawiadomienie po tym ""gdy cała Polska zobaczyła nagrania, w których Jarosław Kaczyński mówi, że aby zbudować dwie wieże w Warszawie trzeba wygrać wybory"". Tomczyk zauważył, że do dzisiaj prezes PiS nie został przesłuchany w sprawie ""dwóch wież"". Zaznaczył, że ta sprawa jest wyjątkowa, ponieważ ""jak w soczewce pokazuje całe państwo PiS - tę republikę »banasiową«"". - Dzisiaj ponad wszelką wątpliwość możemy udowodnić, że państwo polskie przestało funkcjonować, że prokuratura nawet bez przesłuchania głównego świadka jest w stanie odmówić wszczęcia postępowania - ocenił poseł PO-KO. Według Kierwińskiego, Jarosław Kaczyński i ""podległe mu służby, podległa mu de facto prokuratura"" czekał do wyborów, aby zamieść sprawę planów budowy ""dwóch wież"" pod dywan. Jak ocenił, ""w państwie rządzonych przez Jarosława Kaczyńskiego i PiS nie ma już jakiejkolwiek instytucji, która mogłaby rozliczyć ważnych polityków PiS"". Poseł PO-KO zauważył, że prokuratura siedem razy przesłuchiwała Birgfellnera, a ani razu Kaczyńskiego. - Przez ponad pół roku prokuratura robiła wszystko, aby do wyborów sprawa prawdy o ""dwóch wieżach"", o biznesowych powiązaniach Jarosława Kaczyńskiego nie mogła być zamknięta i zakończona. Ponieważ wybory się odbyły prokuratura nie ma już żadnych hamulców, może tę sprawę zamieść po dywan, może ją zakończyć - powiedział Kierwiński. Na piśmie z prokuratury o odmowie wszczęcia śledztwa, adresowanym do Tomczyka, widnieje data 15 października. Kierwiński podkreślił, że w poniedziałek, przed konferencją, posłowie PO-KO otrzymali informację o decyzji prokuratury. Tomczyk zapowiedział, że ""jeżeli tyko będzie taka możliwość"" posłowie PO-KO będą składać zażalenie do sądu od decyzji prokuratury. Odmowę wszczęcia śledztwa ws. Srebrnej skomentował pełnomocnik Geralda Birgfellnera, mec. Roman Giertych. W rozmowie z TVN24 przekazał, że według niego decyzja ta jest niesłuszna, a uzasadnienie prokuratury jest miałkie. - Co możemy teraz zrobić? Możemy zażalić sprawę do sądu, prokurator może to ponownie oddalić, a my wtedy stracimy możliwość subsydiarnego, czyli prosto mówiąc: prywatnego aktu oskarżenia - mówił Giertych. - To efekt noweli, która weszła w życie 5 października. Jest krytykowana, bo godzi w prawa oskarżonych - dodawał. - Przepis ten zaproponował rząd premiera Morawieckiego trzy tygodnie po tym, jak złożyliśmy zawiadomienie w sprawie [Srebrnej - przyp. red.]. To zadziwiająca koincydencja. Pierwszym beneficjentem tego nowego przepisu jest Jarosław Kaczyński, szef partii, która dysponowała większością w polskim Sejmie. Dlatego wprowadzone prawo nazwaliśmy ""lex Kaczyński"". - Postanowienie prokuratury o odmowie wszczęcia śledztwa z zawiadomienia austriackiego biznesmena Geralda Birgfellnera jest niesłuszne i zostanie zaskarżone do sądu - zapowiedzieli pełnomocnicy Austriaka. Mec. Jacek Dubois i mec. Roman Giertych odnieśli się w ten sposób do postanowienia Prokuratury Okręgowej w Warszawie z 11 października o odmowie wszczęcia śledztwa w związku z zawiadomieniem o podejrzeniu popełnienia przestępstwa przez prezesa PiS Jarosława Kaczyńskiego, które prawnicy złożyli pod koniec stycznia.",Gerald Birgfellner,
https://wiadomosci.onet.pl/kraj/pis-sklada-protest-wyborczy-ponowne-przeliczenie-glosow-w-dwoch-okregach/q1csb0r,PiS składa protest wyborczy. Chodzi o wybory do Senatu,"PiS oczekuje ponownego przeliczenia głosów w dwóch okręgach w wyborach do Senatu: nr 75 (Katowice) i nr 100 (Koszalin). - Składamy protesty, bo w tych okręgach dużo było głosów nieważnych, a różnice między wynikami kandydatów niewielkie - tłumaczy w rozmowie z Onetem rzeczniczka PiS Anita Czerwińska. Protesty wpłynęły w piątek, 18 października, a dziś Sąd Najwyższy zwrócił się do przewodniczącego Państwowej Komisji Wyborczej, Prokuratora Generalnego i przewodniczących odpowiednich Okręgowych Komisji Wyborczych z prośbą o zajęcie stanowiska w terminie pięciu dni.","W okręgu nr 75 do Senatu została wybrana wiceprezeska partii Wiosna Gabriela Morawska-Stanecka (KW SLD). Poparło ją 50,93 proc. głosujących. Jej kontrkandydat, senator minionej kadencji, Czesław Ryszka (PiS) otrzymał poparcie 49,07 proc. wyborców. Na Gabrielę Morawską-Stanecką głosowały 64 172 osoby, a na Czesława Ryszkę 61 823 wyborców. - Jestem przekonana, że decyzja wyborców zostanie przez Prawo i Sprawiedliwość w konsekwencji uszanowana - oceniła senator-elekt Gabriela Morawska-Stanecka. Dodała, że jest spokojna o wynik wyborów, bo ona w swoim okręgu wybory wygrała. - Jestem przekonana, że decyzja wyborców zostanie przez Prawo i Sprawiedliwość w konsekwencji uszanowana - podkreśliła. - Jako demokratyczna opozycja wygraliśmy wybory w Senacie i nic nie może tego zmienić; jako demokratyczna opozycja będziemy się trzymać razem i będziemy jednością, i my w końcu wygramy, wygramy wszędzie - oświadczyła. Pytana, dlaczego taki wniosek się pojawił, odpowiedziała: ""Uważam, że ten wniosek jest złożony dlatego, że żaden z senatorów demokratycznej opozycji i senatorów niezależnych nie dał się Prawu i Sprawiedliwości przekupić czy przeciągnąć na swoją stronę i to jest powód tego wniosku"". - Okręg 75 był traktowany jako okręg, w którym raczej wygra Prawo i Sprawiedliwość i myślę, że fakt, że wygrałam ja, faktycznie zaskoczył Prawo i Sprawiedliwość, ponieważ oni uważali, że akurat ten okręg przejmą - dodała. Sekretarz generalny partii Krzysztof Gadkowski zapowiedział, że lewica zrobi wszystko, aby uczestniczyć w przeliczaniu głosów. - Wyślemy swoich obserwatorów, jeżeli trzeba będzie każdy pojedynczy głos zliczać. Będziemy też apelować do opinii publicznej. Jeżeli Prawo i Sprawiedliwość będzie chciało łamać kręgosłup demokracji, będzie chciało oszukać wyborców, którzy oddali głos, będziemy apelowali: bądźcie z nami na ulicach - dodał. - Nie ma mowy i nie ma zgody na to, aby w sposób niezgodny z prawem łamać rozstrzygnięcia wyborcze - podkreślił poseł-elekt. Z kolei w okręgu nr 100 senacki mandat zdobył poseł PO Stanisław Gawłowski, startujący jednak z własnego komitetu. W okręgu obejmującym powiaty koszaliński, sławieński, szczecinecki i Koszalin, Gawłowski zdobył 44 956 głosów i uzyskał poparcie na poziomie 33,67 proc. O mandat senacki w okręgu nr 100 z Gawłowskim rywalizowało dwóch kandydatów. Krzysztof Nieckarz z PiS uzyskał 44 636 głosów (33,43 proc.). Drugim kontrkandydatem Gawłowskiego był lekarz Krzysztof Berezowski. Na niego zagłosowało 43 933 wyborców (32,90 proc.). - To już wiadomo, po co PiS-owi były zmiany w Sądzie Najwyższym. Widocznie bardzo ich boli ta porażka- mówi Onetowi Stanisław Gawłowski, który w okręgu koszalińskim nr 100 zdobył mandat senatorski, wyprzedzając kandydata PiS o 320 głosów. - Nie boję się ponownego liczenia głosów. Jestem przekonany, że w każdej z obwodowych komisji wyborczych pracowali rzetelni ludzie. Zresztą chyba wszędzie tam byli też przedstawiciele Prawa i Sprawiedliwości. Senator PSL Jan Filip Libicki, który wymieniany jest jako jeden z kandydatów opozycji na marszałka, komentuje w rozmowie z Onetem: - I cóż z tego, że PiS składa protesty? To tylko dowód na to, że nie są w stanie przekupić żadnego senatora opozycji, żeby odzyskać większość w Senacie. - Protesty wyborcze można składać do dzisiaj do północy; analizujemy inne okręgi, nie wykluczamy, że jeszcze się takie znajdą, o przeliczenie głosów w których będziemy wnioskować - mówił Radosław Fogiel, zastępca rzecznika prasowego PiS. Fogiel zwracał uwagę, że głosów nieważnych było oddanych więcej niż różnica głosów między kandydatami. Rzecznik mówił też, że trwa analiza sytuacji także w innych okręgach. Dwa protesty przeciwko ważności wyborów do Senatu RP w okręgach wyborczych 100 (Koszalin) i 75 (Katowice) złożył w Sądzie Najwyższym Pełnomocnik Wyborczy Komitetu Wyborczego Prawo i Sprawiedliwość. W obu protestach podniesiono ten sam zarzut naruszenia przepisów kodeksu wyborczego (art. 227) polegający na niewłaściwym zakwalifikowaniu głosów, jako nieważne, podczas gdy głosy te powinny zostać uznane za ważne. Protesty wpłynęły do Sądu Najwyższego w piątek, 18 października. Pełnomocnik Wyborczy wnosi o uznanie, że zarzuty podniesione w protestach są zasadne i przedstawione naruszenia miały wpływ na ważność wyborów. W protestach wskazano na niewielką różnicę głosów między zwycięskim kandydatem, który uzyskał mandat senatora, a kolejnym kandydatem. W obu okręgach na drugim miejscu znalazł się kandydat KW PiS. W okręgu senackim nr 100 różnica wyniosła 320 głosów przy ponad 136 tys. wszystkich oddanych głosów, a w okręgu nr 75 różnica między kandydatami wyniosła 2349 głosów na ponad 129 tys. oddanych głosów. Pełnomocnik Wyborczy zwrócił też uwagę na liczbę głosów nieważnych o obu okręgach i tak w okręgu nr 100 głosów nieważnych było 3344, a w okręgu nr 75 liczba głosów nieważnych wyniosła 3749. Zdaniem wnoszącego protest ""z powyższego wynika, że ustalenie, iż część głosów zostało nieprawidłowo uznanych za nieważne, zaś w rzeczywistości powinny być one uznane jako głosy poparcia dla kandydata KW Prawo i Sprawiedliwość decyduje o tym, że najwięcej głosów uzyskał kandydat KW Prawo i Sprawiedliwość"". W uzasadnieniach protestów zwrócono także uwagę na liczbę głosów nieważnych z powodu postawienia znaku „x” obok nazwiska dwóch kandydatów. Pełnomocnik Wyborczy zauważa, że ""wiadomym jest, że potencjalnie, powyższa przyczyna nieważności głosu jest najczęstszym i najprostszym sposobem ewentualnych naruszeń w kwalifikowaniu głosów jako ważnych lub nieważnych"". W ramach protestów, wnioskodawca złożył wnioski o oględziny kart wyborczych na rozprawie, porównanie kart wyborczych z protokołami poszczególnych komisji wyborczych, ponowne przeliczenie głosów na rozprawie oraz o umożliwienie wnioskodawcy wypowiedzenia się na rozprawie w szczególności, co do kart do głosowania, które zostały zakwalifikowane jako głosy nieważne. W ocenie Pełnomocnika Wyborczego różnica w liczbie głosów w tych okręgach ""jest na tyle znikoma, iż może uchodzić za pewien margines błędu, czy to w kwalifikowaniu głosów jako ważnych lub nieważnych, czy też błędów pisarskich w protokole, jak również zwykłych omyłek rachunkowych"". Zdaniem wnioskodawcy, należy mieć na uwadze również ogólny podział stu mandatów senatorskich. ""Wyniki wyborów do Senatu RP niemal po połowie dzielą Izbę Wyższą Parlamentu RP pomiędzy partię aktualnie sprawującą władzę, a opozycję. W tym stanie rzeczy, w słusznie rozumianym interesie społecznym, powszechnych, jest podjęcie dodatkowych działań weryfikujących poprawność ustalenia wyników głosowania na Senatora w okręgach wyborczych nr 100 i 75, gdzie o wyborze zadecydowała tak niewielka różnica głosów"". W dniu dzisiejszym Sąd Najwyższy zwrócił się do przewodniczącego Państwowej Komisji Wyborczej, Prokuratora Generalnego i przewodniczących odpowiednich Okręgowych Komisji Wyborczych z prośbą o zajęcie stanowiska w terminie pięciu dni. Sąd Najwyższy rozpatruje protesty wyborcze w składzie trzech sędziów, w postępowaniu nieprocesowym, i wydaje opinię w formie postanowienia w sprawie protestu. Sąd Najwyższy na podstawie sprawozdania z wyborów przedstawionego przez PKW oraz opinii wydanych w wyniku rozpoznania protestów rozstrzyga o ważności wyborów oraz o ważności wyboru posła, przeciwko któremu wniesiono protest. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów. Prawo i Sprawiedliwość nie ma większości w Senacie, reprezentowane będzie przez 48 senatorów. Komitety opozycyjne mają w sumie 48 przedstawicieli: 43 z Koalicji Obywatelskiej, trzech z PSL-Koalicji Polskiej i dwóch z Lewicy. Czworo senatorów startowało z niezależnych komitetów, z czego trzech kojarzonych jest z opozycją: Stanisław Gawłowski, Krzysztof Kwiatkowski i Wadim Tyszkiewicz. Z kolei jeden mandat w Olsztynie zdobyła niezależna senator Lidia Staroń. W jej okręgu PiS nie wystawiło swojego kandydata. Jednak nawet jeśli doliczymy niezależną senator do członków Senatu z list PiS, partia rządząca ma 49 mandatów. W sumie jednak PiS będzie w ten sposób dysponować tylko 49 mandatami. Sąd Najwyższy rozpatruje wniesione protesty w składzie trzech sędziów nowo utworzonej Izby Kontroli Nadzwyczajnej i Spraw Publicznych SN, w postępowaniu nieprocesowym i wydaje opinię w formie postanowienia w sprawie protestu. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz opinii ws. protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów. Źródło: PAP, Onet",Jarosław Kaczyński,
https://wiadomosci.onet.pl/kraj/podzial-ministerstw-co-dostana-ziobro-i-gowin/2xj6t0c,"""DGP"": Ziobro chce mieć wpływ na wybór I prezesa SN","Wicepremier Jacek Sasin w wyniku zmian powyborczych może trafić do nowego resortu skarbu państwa, a minister sprawiedliwości Zbigniew Ziobro chciałby mieć kontrolę nad infrastrukturą i możliwość wpływu na wybór I prezesa SN - podaje ""Dziennik Gazeta Prawna"" .","Według gazety, możliwa jest reaktywacja nadzoru w jednym miejscu w rządzie nad spółkami państwowymi, być może w reaktywowanym ministerstwie skarbu państwa. ""DGP"" twierdzi, że wicepremier Jacek Sasin jest brany pod uwagę jako osoba ""najbardziej prawdopodobna"" do kierowania tym resortem, choć rozważany jest także inny wariant, w którym nadzór nad tymi spółkami miałaby osobna agencja czy inny podmiot podległy Kancelarii Premiera. Jak podaje ""DGP"", przeciwnikiem tego pomysłu jest minister sprawiedliwości i szef współtworzącej obóz Zjednoczonej Prawicy Solidarnej Polski Zbigniew Ziobro, który obawia się, że nowa formuła okroi jego wpływy w PZU. Gazeta pisze też, że Ziobro chce oprócz zachowania swoich wpływów w Ministerstwie Sprawiedliwości kolejnego resortu dla swojego ugrupowania. Według ""DGP"" chodzi o Ministerstwo Infrastruktury, choć można usłyszeć, że w sferze zainteresowań Solidarnej Polski wymieniane są także resorty finansów czy energii. Zdaniem jednego z rozmówców gazety, Ziobro miał także żądać wpływu na wskazanie I prezesa Sądu Najwyższego, co - jak podkreśla ""DGP"" - wymagałoby nieformalnego porozumienia z prezydentem Andrzejem Dudą. Z informacji ""DGP"" wynika, że drugi koalicjant PiS, lider Porozumienia Jarosław Gowin, porozumiał się już w sprawie nowego rozdania; zachowa resort nauki i szkolnictwa wyższego, a Jadwiga Emilewicz - resort przedsiębiorczości i technologii, do którego może być dodany dział z innego ministerstwa. ",Zbigniew Ziobro,
https://wiadomosci.onet.pl/tylko-w-onecie/newsletter-onetu-andrzej-stankiewicz-o-nienawisci-wewnatrz-pis/eg1lpdc,Newsletter Onetu. Andrzej Stankiewicz: o nienawiści wewnątrz PiS,"No to po wyborach maski opadły. W kampanii PiS prezentowało się jako ugrupowanie solidne, wiarygodne, a nadto zwarte i zdyscyplinowane. Wystarczyło jednak, by wynik wyborczy był gorszy od oczekiwanego i pierwszą rzeczą, którą zajęli się politycy obozu władzy, stało się pranie brudów - pisze Andrzej Stankiewicz w dzisiejszym newsletterze Onetu.","Do dziennikarzy na przemian wydzwaniają emisariusze wszystkich obozów PiS, opluwając pozostałych i starając się inspirować publikacje — by plwocina niosła się hen, hen. Opluwacze opowiadają, że Ziobro domaga się wyrzucenia premiera, choć to raczej spektakl, by ugrać więcej w innych obszarach. Bo Ziobro po prostu chce więcej władzy i pieniędzy dla swoich ludzi, a także zaostrzenia linii politycznej. Ziobrę wspierać ma sfrustrowana Beata Szydło, odsunięta na boczny tor, zaledwie szeregowa europosłanka. Jarosław Gowin też chce więcej stanowisk dla swoich, ale przypomniał sobie po czterech latach, że jest jednak gospodarczym liberałem i zapowiedział sprzeciw wobec planowanych przez PiS podwyżek składek ZUS, przez co ten projekt upadnie, bo samo PiS nie jest w stanie nic uchwalić. Jak więc widać, nowy rząd powstanie nieprędko. Na otarcie łez dostaniemy za to serial o czystej nienawiści między głównymi graczami Zjednoczonej Prawicy. Na pewno, gdy już wreszcie się dogadają, ustaną swary i ruszy harmoniczna praca. Dla Polski, rzecz jasna. Andrzej Stankiewicz jest autorem Informacyjnego Newslettera Onetu – zapisz się już dziś! Tu znajdziesz formularz. … ale raczej nie będzie kandydował na prezydenta. Donald Tusk został zgłoszony na szefa Europejskiej Partii Ludowej, czyli największej międzynarodówki partyjnej w Europie. Choć deklaruje, że będzie bardziej niż dotąd angażował się w sprawy polskie, to jednak raczej z tylnego fotela. Sąd już raz odrzucił wniosek państwowego banku PKO BP o zakaz dystrybucji książki „Delfin. Mateusz Morawiecki”, ale prawnicy państwowego giganta nie składają broni. I podtrzymują zarzut, że książka godzi w dobre imię PKO BP. Bankiem kieruje kolega Morawieckiego. Mają Państwo wrażenie, że kłopoty z brakiem leków w aptekach minęły? Gdzieżby znowu. Wielu pacjentów nadal boryka się z tym problemem. Z najświeższych danych wynika, że dotyczy on kolejnej grupy pacjentów. Brytyjski Premier Boris Johnson użyje dzisiaj całego swojego uroku, żeby przepchnąć umowę w sprawie brexitu przez brytyjski parlament, ale całkiem prawdopodobna jest porażka, po której nieuchronnie nastąpią przyspieszone wybory. Jeśli nie mieli Państwo czasu, żeby zainteresować się zaostrzeniem konfliktu w Syrii, proszę przeczytać tekst Kamila Tureckiego. Dowiedzą się Państwo, że nad głowami ginących codziennie Kurdów rozgrywa się brudna gra interesów globalnych graczy. Amerykanie, Rosjanie, Turcy. A w tle pojawia się amerykańska baza z bombami atomowymi. Oddziały szturmowe hiszpańskiej policji przeprowadziły akcję wyparcia protestujących zwolenników niepodległości Katalonii z centrum Barcelony. Rannych zostało 25 osób. Część świadków wieczornej interwencji twierdzi, że policjanci nadużywali siły oraz działali w sposób nieuzasadniony.",Autorem dzisiejszego newslettera jest Andrzej Stankiewicz,
https://wiadomosci.onet.pl/kraj/jak-pracowali-poslowie-cztery-lata-sejmu-w-liczbach/dqre9sr,Jak pracowali posłowie? Cztery lata Sejmu w liczbach,"Przełom kadencji Sejmu to dobry czas na podsumowanie pracy dotychczasowych posłów. Dzięki danym udostępnionym przez Kancelarię Sejmu możemy prześledzić aktywność naszych reprezentantów. Wielu z nich, mimo wytężonej pracy, nie znajdzie się w nowym parlamencie.","Sejm VIII kadencji na 86. posiedzeniach przepracował 233 dni i uchwalił 905 ustaw z 1331 wniesionych projektów. Dla porównania, izba w latach 2011-2015 zebrała się 102 razy i pracowała przez 287 dni. W tym czasie uchwaliła 752 z 1300 projektów ustaw. Przy Wiejskiej widzimy więc spadek częstotliwości prac połączony ze zwiększeniem liczby wydawanych aktów prawnych. Dyskusyjna pozostaje jakość wydawanego prawa. Najwięcej pracy posłowie mieli w roku 2016, kiedy przepracowali 71 dni. Najmniej w ostatnim roku kadencji, gdy Sejm obradował jedynie przez 30 dni. Badając pracę posłów wzięliśmy pod uwagę trzy aspekty: wystąpienia na posiedzeniach Sejmu, udział w głosowaniach oraz liczbę wystosowanych interpelacji i zapytań. Na uwagę zasługuje trzech z nich: Mirosław Suchoń, Jerzy Gosiewski i Paweł Kobyliński. Jedną z form aktywności posłów jest zabieranie głosu podczas posiedzeń Sejmu w różnego rodzaju dyskusjach. W mijającej kadencji politycy wypowiadali się z trybuny ponad 42 tys. razy. Oznacza to, że na jedno posiedzenie przypadało ok. 488 wystąpień. Którzy posłowie należą do grona najczęstszych mówców? Pierwsze miejsce w tym zestawieniu zajmuje poseł PO-KO Mirosław Suchoń, który głos zabierał 760 razy. Na drugim miejscu znajduje się inny członek PO-KO, Jerzy Meysztowicz z 661 wystąpieniami. Na ostatnim stopniu podium znalazła się posłanka PiS Małgorzata Zwiercan, wybrana do Sejmu z list Kukiz'15. Na mównicy w ciągu czterech lat pojawiła się 567 razy. Jest jedynym politykiem rządzącej partii w pierwszej dziesiątce. Politykiem PSL, który najczęściej zabierał głos był Krzysztof Paszyk. Przedstawiciel ludowców zajmuje w zestawieniu 7. miejsce z 422 wypowiedziami. Z klubu Kukiz'15 najczęściej do posłów zwracał się Paweł Grabowski. W mijającej kadencji wypowiadał się 350 razy, co daje mu 13. miejsce w tym rankingu. Obok grona najczęstszych mówców wypada wspomnieć też o politykach, którzy unikali sejmowej mównicy. Jest siedmiu posłów, którzy zabrali głos tylko raz, ale wśród nich mandat od początku kadencji sprawuje jedynie posłanka PO-KO, b. minister spraw wewnętrznych Teresa Piotrowska. Tylko dwa wystąpienia w ciągu czterech lat ma na swoim koncie Kazimierz Matuszny (PiS) oraz Bożenna Bukiewicz (PO-KO). Jak często na mównicy pojawiali się liderzy sejmowych ugrupowań? Choć w mediach widać ich niemal codziennie to trybuna sejmowa jest miejscem, gdzie pojawiali się dość rzadko. Grzegorz Schetyna zabierał głos tylko 21 razy. Paweł Kukiz występował 25 razy, a Jarosław Kaczyński - 27. Najczęściej w centralnym miejscu sali posiedzeń można było zobaczyć Władysława Kosiniaka-Kamysza. Prezes PSL wypowiadał się z mównicy 180 razy. Kolejny aspekt aktywności poselskiej to uczestnictwo w głosowaniach. Przez 86. posiedzeń Sejmu łącznie głosowano ponad 8 tys. razy. Oznacza to, że na posiedzenie przypadało ok. 96 głosowań. Biorąc pod uwagę liczbę głosowań, ponad 99 proc. frekwencją może pochwalić się łącznie 36 posłów. Wszyscy reprezentują PiS. Na pierwszych miejscach w tym zestawieniu znaleźli się: Jerzy Gosiewski, Robert Warwas, Joanna Borowiak, Kazimierz Moskal i Piotr Polak. Pierwsza dwójka wzięła udział w 8152 głosowaniach co daje 99,94 proc. frekwencję. W klubie PO-KO najlepiej z obowiązku udziału w głosowaniach wywiązała się posłanka Zofia Czernow (98,93 proc. frekwencja). W klubie Kukiz'15 to poseł Józef Brynkus (98,01 proc.), natomiast w PSL-KP posłanka Genowefa Tokarska (95,73 proc.). Którzy posłowie uczestniczyli w głosowaniach najrzadziej? Kolejny raz bierzemy pod uwagę polityków, którzy sprawują swój mandat przez pełną kadencję. Zestawienie otwiera Marian Zembala (PO-KO) z frekwencją na poziomie 47,20 proc. Należy jednak zwrócić uwagę na problemy zdrowotne byłego ministra zdrowia, który w ub.r. przeszedł udar. Na kolejnych miejscach znaleźli się: Urszula Pasławska (PSL-KP) - 66,35 proc., Jacek Wilk (Konfederacja, wybrany z list Kukiz'15) - 66,68 proc., Adam Lipiński (PiS) - 69,38 proc., Leszek Korzeniowski (PO-KO) - 72,76 proc. i Bożenna Bukiewicz (PO-KO) - 73,94 proc. Wśród partyjnych liderów najczęściej od obowiązku głosowania uchylał się Paweł Kukiz, który uczestniczył w 76,79 proc. z nich. Blisko co czwarte głosowanie odbyło się też bez udziału Jarosława Kaczyńskiego. Frekwencja uczestnictwa prezesa PiS wynosi 78,13 proc. Częściej przycisk ""za"" lub ""przeciw"" naciskał Władysław Kosiniak-Kamysz (86,49 proc.) oraz Grzegorz Schetyna (93,32 proc.). Posłowie są też rozliczani z liczby interpelacji i zapytań składanych m.in. do ministrów. Od lat zwraca się uwagę na fakt, że możliwość korzystania z nich jest nadużywana, a wiele zadawanych w nich pytań dostarcza urzędnikom niepotrzebnej pracy. W tej kadencji 460 przedstawicieli zgłosiło blisko 44 tys. interpelacji i zapytań. Każdy z posłów średnio złożył je ok. 96 razy. Ten ranking otwiera poseł Paweł Kobyliński (PO-KO, wybrany z list Kukiz'15), który zgłosił 878 interprelacji oraz 1212 zapytań (łącznie 2090 zgłoszeń). Na drugim miejscu znalazł się Paweł Pudłowski (PO-KO): 1855 interpelacji oraz 52 zapytania (łącznie 1907 zgłoszeń). Podium zamyka Paweł Skutecki (Konfederacja, wybrany z list Kukiz'15): 1703 interpelacje oraz 49 zapytań (łącznie 1752 zgłoszenia). Najwięcej pytań z klubu PiS kierowała posłanka Anna Sobecka - 1086 zgłoszeń. W klubie PSL-KP najczęściej pytał poseł Krzysztof Paszyk - 151 zgłoszeń. Wśród przedstawicieli Kukiz'15 był to Paweł Szramka - 1126 zgłoszeń. Najgłośniejszą interpelację w Sejmie mijającej kadencji wystosował Krzysztof Brejza. Polityk, dzięki otrzymanej z Kancelarii Premiera odpowiedzi, ujawnił proceder nagród wypłacanych członkom rządu Beaty Szydło. Poseł PO-KO złożyl 358 interpelacji i 74 zapytania (łącznie 432 zgłoszenia). Okazuje się, że wielu posłów wykazujących aktywność w trzech opisanych wyżej obszarach nie znajdzie się w Sejmie nowej kadencji.","Posłowie M. Suchoń, J. Gosiewski i P. Kobyliński",
https://wiadomosci.onet.pl/kraj/pawel-szefernaker-sprawnie-dzialajacy-sztab-to-nasza-przewaga/mbq01fw,Paweł Szefernaker: sprawnie działający sztab to nasza przewaga,"Sprawnie działający sztab to była nasza przewaga nad innymi partiami - powiedział wiceszef MSWiA Paweł Szefernaker w wywiadzie opublikowanym w ""Plusie Minusie"", weekendowym wydaniu ""Rzeczpospolitej"".","Szefernaker, podsumowując wyniki wyborów parlamentarnych, w rozmowie z ""Rzeczpospolitą"" podkreślił, że uzyskany przez PiS rezultat jest olbrzymim sukcesem. ""W III RP żadna partia nie zdobyła takiego poparcia, czyli 8 mln głosów. Żadna partia nie rządziła też sama przez dwie kadencje"" - zaznaczył. Zdaniem wiceministra kluczem do sukcesu PiS w wyborach była wiarygodność. ""My dotrzymaliśmy słowa (...) I to było pole, na którym nasi przeciwnicy nie mieli żadnych szans. Zresztą teraz popełniali te same błędy, co wtedy, kiedy rządzili. Byli aroganccy w swych działaniach"" - podkreślił Szefernaker. Zwrócił też uwagę, że podstawą w kampanii wyborczej są dobre badania i odpowiednia ich interpretacja. ""W XXI wieku praca sztabu wyborczego w kampanii politycznej musi być mocno sprofesjonalizowana. (...) Moim zdaniem sprawnie działający sztab to była nasza przewaga nad innymi partiami"" - dodał wiceminister.",Paweł Szefernaker,
https://wiadomosci.onet.pl/kraj/waldemar-bonkowski-o-oldze-tokarczuk-w-senacie-polakozerca/qw737ll,"Awantura o Tokarczuk w Senacie. Waldemar Bonkowski: ona jest jednym z ""polakożerców""","- Ja za uchwałą dla pani Tokarczuk głosować nie będę. Nie będę się wypowiadał na temat literatury, bo się na tym nie znam - zaczął senator Waldemar Bonkowski, by wyrazić swój sprzeciw wobec uchwały opozycji z okazji przyznania Oldze Tokarczuk literackiego Nobla. - Tokarczuk jest jednym z ""polakożerców"" - stwierdził nagle.","- To czy Tokarczuk ""wsławiła imię Polski"", to jest dyskusyjne - mówił dalej Bonkowski. - Była jednym z ""polakożerców"", bardzo źle się wypowiadała o Polakach, że rzekomo Polacy byli właścicielami niewolników, że mordowali Żydów, i tego typu historie. Ona i wielu jej podobnych, tak jak profesor Gross zdaje się, byli ""polakożercami"" - stwierdził w Senacie. - W ogóle ostatnio Nagroda Nobla to się zdewaluowała - mówił dalej Bonkowski. - Wszelkie wyróżnienia dostają głównie ludzie z lewackich środowisk, a szczególnie, jak ktoś szkaluje Polskę, to jest nagradzany - przekonywał. - Czesław Miłosz świętej pamięci to zachowywał się jak wróg Polaków, noblistka Szymborska pisała ody do Stalina, a obecna noblistka źle się o Polakach wyrażała. To jest po prostu nie do przyjęcia - oświadczył. Projekt uchwały, do której odnosił się Bonkowski, złożył senator Jan Rulewski, przedstawił go natomiast Jerzy Federowicz. - Kończymy dziewiątą kadencję Senatu i prosi się, by właśnie ta izba dokonała aktu podjęcia tej uchwały - mówił senator - Pani Olgo, gdziekolwiek pani jest, niech pani przyjmie do wiadomości, że ostatnie słowa w Senacie należą do literatury i do wolności - podkreślił. W finalnej wersji uchwały nie pojawiły się życzenia odnoszące się do zaangażowania społecznego i ""narodowej dumy"". W drugiej wersji uchwały senatorowie życzą Tokarczuk, aby ""jej talent literacki zaowocował nowymi, wybitnymi dziełami"". 60 z 70 senatorów poparło uchwałę. 10 października 2019 Olga Tokarczuk otrzymała literackiego Nobla. Polka została nagrodzona za ""wyobraźnię narracyjną, która z encyklopedyczną pasją prezentuje przekraczanie granic jako formę życia"". W lutym 2018 r. senator Bonkowski decyzją prezesa partii Jarosława Kaczyńskiego został zawieszony w prawach członka PiS i klubu parlamentarnego PiS. Karol Karski, rzecznik dyscypliny Prawa i Sprawiedliwości, oświadczył wówczas, że przyczyną zawieszenia senatora ""są jego wypowiedzi na Facebooku i zamieszczane tam materiały"". ""Słownik żydowski"" i klip pt. ""Jak Żyd Żyda gonił na śmierć"" będący fragmentem filmu propagandowego Trzeciej Rzeszy – między innymi takie materiały opublikował na Facebooku senator PiS Waldemar Bonkowski. Jego posty spotkały się z oburzeniem wielu komentujących. Pytany, czy weryfikował pochodzenie nagrań, odpowiada Onetowi: ""Jest to w internecie powielane, więc nie muszę sprawdzać"". – Jako rzecznik dyscypliny Prawa i Sprawiedliwości nie widzę przed panem senatorem przyszłości w PiS – mówił, komentując sprawę Karski. W sierpniu Onet ustalił, że rzecznik partyjnej dyscypliny Karol Karski złożył wniosek w sprawie wykluczenia senatora Bonkowskiego z Prawa i Sprawiedliwości. W nowej kadencji Senatu nie zobaczymy już Bonkowskiego. W październikowych wyborach startował z komitetu wyborczego własnego imienia. Zdobył ponad 23 tys. głosów.",Waldemar Bonkowski,
https://wiadomosci.onet.pl/kraj/jaroslaw-gowin-krytykuje-tvp/32zqxv3,Jarosław Gowin krytykuje TVP,"Ton przekazu, który formułuje telewizja publiczna w programach informacyjnych, wymaga refleksji, ten ton szkodzi - ocenił wicepremier, lider Porozumienia Jarosław Gowin. Podkreślił, że przyszłość TVP wymaga namysłu polityków obozu rządzącego.","Gowin pytany dziś w ""Poranku Rozgłośni Katolickich Siódma 9"", co dalej z Telewizją Polską, powiedział, że dostrzega bardzo dużą różnicę pomiędzy jakością dziennikarstwa w radiu publicznym i w TVP. Doprecyzował, że ma na myśli programy informacyjne. - Ten ton przekazu, który formułuje telewizja publiczna, wymaga refleksji - ocenił. Gowin podkreślił, że ten ton ""szkodzi"". - Na pewno, jestem o tym przekonany - dodał. - Myślę, że temat przyszłości telewizji publicznej wymaga namysłu polityków Zjednoczonej Prawicy (koalicja PiS, Porozumienia Gowina i Solidarnej Polski Zbigniewa Ziobry - red.), czyli tego obozu, który przez najbliższe cztery lata będzie ponosił odpowiedzialność za polskie państwo, ale namysłu (prowadzonego) z dala od mikrofonów - powiedział wicepremier.",Jarosław Gowin,
https://wiadomosci.onet.pl/tylko-w-onecie/newsletter-onetu-piotr-kozanecki-sprawa-banasia-piekno-i-potega-instytucji/t78p95s,Newsletter Onetu. Piotr Kozanecki: Sprawa Banasia. Piękno i potęga instytucji,"Nie da się odwołać szefa NIK. Jest w tym prostym zdaniu jakieś piękno. Spora część Polaków i pewnie jeszcze więcej polityków wyobraża sobie władzę jako bezwzględną moc robienia wszystkiego, co nam przyjdzie do głowy. W demokratycznym państwie prawa nikt tej mocy nie ma.","PiS powołało na szefa Najwyższej Izby Kontroli swojego człowieka Mariana Banasia. Nie powinno było nigdy tego robić, bo już w momencie powoływania go wiedziało, że CBA bada jego oświadczenia majątkowe i zdawało sobie dobrze sprawę z tego, że mogą być wobec niego poważne zastrzeżenia, eufemistycznie rzecz ujmując. Być może szefostwo partii doskonale o tych grzeszkach swojego kandydata wiedziało i być może zgodnie z brutalną szkołą polityki właśnie dlatego dało mu prezesurę ważnej instytucji. Dobrze mieć swojego człowieka jako szefa NIK, a jeszcze lepiej mieć swojego człowieka, którego można w razie nieposłuszeństwa zaszantażować ujawnieniem jakichś szemranych sprawek. Na przykład dobrych relacji z krakowskimi sutenerami. Tyle że taka szkoła ma drugą stronę medalu. Bo jeśli szemrane sprawki ujawni ktoś inny, na przykład media, to cały misterny plan się sypie. Nasz człowiek jest skompromitowany i szantażować się go nie da. Można albo stanąć z nim murem i go bronić, albo próbować się go pozbyć. PiS wybrało to drugie rozwiązanie i na razie wszystko wskazuje na to, że wybrało źle. Bo wydało Banasiowi polecenie podania się do dymisji, a ten… odmówił. I tu objawia się nam piękno i potęga instytucji państwa prawa. I konsekwencje nieprzestrzegania reguł tego państwa. Szefa NIK nie można tak po prostu odwołać głosowaniem w Sejmie albo dekretem prezesa. Można to zrobić tylko w kilku ściśle określonych sytuacjach (dobrowolna dymisja, niemożność sprawowania urzędu z powodu choroby, prawomocny wyrok sądu za przestępstwo lub złożenie nieprawdziwego oświadczenia lustracyjnego lub orzeczenie Trybunału Stanu). To jedno z najlepiej chronionych stanowisk w państwie. Ma mieć taki komfort pracy, żeby kontrolować władzę i nie być od tej władzy zależnym. PiS instytucji państwa i reguł państwa prawa nie szanuje i pokazało to już podczas swojej pierwszej kadencji wielokrotnie. Gdyby miało trochę czasu, zmieniłoby zapewne ustawę o wyborze szefa NIK, albo wysłałoby go na wcześniejszą emeryturę, jak próbowano zrobić z sędziami Sądu Najwyższego. Ale klops polega na tym, że mamy przełom kadencji i nie da się tego zrobić ""starym"" parlamentem. A w nowym PiS nie ma większości w Senacie. A Senat też musi się na ewentualnego nowego prezesa NIK zgodzić. Piękna katastrofa i piękny przykład prawidłowego działania demokratycznej sieci instytucji państwowych. Nie ma prawomocnego wyroku – nie da się nikogo odwołać. Piotr Kozanecki jest autorem Informacyjnego Newslettera Onetu – zapisz się już dziś! Tu znajdziesz formularz. A wystarczyło przecież wziąć pod uwagę... a nawet przeprowadzić ją odpowiednio wcześniej (czyli skorzystać z instytucji państwowych) i w ogóle nie wystawiać człowieka o niezbyt dobrej reputacji na szefa NIK. Nie chcieliście skorzystać z państwa prawa, trudno. Ale ono i tak będzie działać, czy to się wam podoba, czy nie. Tyle że teraz jest tak, że potęga instytucji będzie chronić skompromitowanego człowieka. Ale to już nie jest wina instytucji, że taki został wybrany. One swoją robotę wykonały. To politycy nie chcieli się z tą robotą liczyć. A kłopoty z sutenerem, z którym jest się po imieniu, mogą okazać się najmniejszym problemem Mariana Banasia... Podejrzany majątek szefa NIK. Jest coś więcej niż kamienica w Krakowie Parlament zbierze się 12 listopada. Czyli w ostatnim możliwym terminie. Po pięciu godzinach rozmów między wiceprezydentem USA Mike'em Pencem a prezydentem Turcji Recepem Erdoganem, Ameryka ogłosiła zawieszenie broni, a Trump obwieścił ""wspaniałe wiadomości z Turcji"" i ""uratowanie milionów istnień"". Trudno mówić jednak o końcu wojny, zwłaszcza gdy Turcja podkreśla, że nie jest to żadne zawieszenie broni - a samych Kurdów do stołu nikt nie zaprosił – wyjaśnia Bartosz Rumieńczyk. Mimo że temat deficytu leków w aptekach ucichł, wielu pacjentów nadal boryka się z tym problemem. Z najświeższych danych wynika, że dotyczy on kolejnej grupy pacjentów. Pojawiają się również nowe przyczyny kryzysu, takie jak brak porozumienia w sprawie refundacji. O aktualnej sytuacji na rynku farmaceutycznym w Polsce opowiadają w rozmowie z Onetem Bartłomiej Owczarek, założyciel portalu gdziepolek.pl, i farmaceutka Olga Sierpniowska. Jeśli partia poważnie myśli o byciu sensowną i silną opozycją, która odegra ważną rolę w majowych wyborach prezydenckich, to musi jak najszybciej przestać zajmować się sama sobą. Ale PO… chyba zajmowanie się sobą lubi najbardziej… Borys Budka: na dziś jestem skłonny kandydować na szefa PO Nawet w jednym z najbardziej zurbanizowanych krajów świata można znaleźć farmę, na której uwięzi się na dziewięć lat kilkuosobową rodzinę. Wolę sobie nie wyobrażać, co się dzieje w tych rejonach świata, gdzie znaleźć taką farmę jest znacznie trudniej… Holandia: przedłużony areszt dla mężczyzny, który na farmie przetrzymywał siedem osób Nie każdą prawdę można jednak opowiedzieć w formie reportażu. Dlatego Kopińska musiała, w zbeletryzowanej formie, powrócić do najpotworniejszych miejsc, jakie poznała na swojej drodze. Prezentujemy fragment książki ""Obłęd"".",Autorem dzisiejszego newslettera jest Piotr Kozanecki,
https://wiadomosci.onet.pl/kraj/rzekome-zdjecie-jaroslawa-kaczynskiego-podbija-siec-prezes-pis-to-fotomontaz/3h8bbez,Rzekome zdjęcie Jarosława Kaczyńskiego podbija sieć. Prezes PiS: to fotomontaż,"Popularność w internecie zdobyła fotografia, na której miałby znajdować się Jarosław Kaczyński. W jego opisie można przeczytać, że zostało ono zrobione w latach 70. Jak jednak przekazał Onetowi rzecznik PiS Radosław Fogiel, Jarosław Kaczyński uważa, że to fotomontaż i nie zna osób na zdjęciu.","Zdjęcie pojawiło się na facebookowym profilu Marka Skwarskiego. ""Białystok, końcówka lat 70-tych. Przyszły naczelnik Polski, z extramocnym w palcach, wybiera się na pochód pierwszomajowy"" - napisał. Postać wyglądająca na Jarosława Kaczyńskiego (pierwszy od prawej) stoi z grupą trzech mężczyzn oraz kobietą. W ręku trzyma papierosa, a na piersi przypiętą ma sporych rozmiarów czerwoną kokardę. O autentyczność zdjęcia zapytaliśmy rzecznika PiS. - To nieprawda, że Jarosław Kaczyński chodził na pochody pierwszomajowe pod koniec lat 70. Był już wówczas działaczem opozycji antykomunistycznej. Pokazałem prezesowi to zdjęcie. On nie zna ani jednej osoby z tej fotografii. Jego zdaniem, to fotomontaż. Jego twarz została tu wmontowana - powiedział Fogiel.",Jarosław Kaczyński,
https://wiadomosci.onet.pl/kraj/wybory-2019-jaroslaw-kaczynski-ma-problem-z-koalicjantami/3yvxwkw,"""Rzeczpospolita"": problemy Jarosława Kaczyńskiego z koalicjantami","Problemy z szefem NIK to niejedyny powód do bólu głowy dla Jarosława Kaczyńskiego. Jak pisze dziś w ""Rzeczpospolitej"" Jacek Nizinkiewicz w Zjednoczonej Prawicy, coraz mocniej do głosu dochodzą koalicjanci. Narasta również konflikt między Mateuszem Morawieckim a Zbigniewem Ziobrą.","– Podczas pogrzebu Jana Szyszki doszło do znamiennej sceny. Mateusz Morawiecki ze Zbigniewem Ziobrą nie podali sobie ręki. Zachowanie obu panów było zamierzone – opowiada ""Rzeczpospolitej"" jeden z polityków obozu władzy, żaląc się na nastroje w PiS po wyborach. W partii panuje rozgoryczenie utratą przez PiS Senatu, niewielką przewagą w Sejmie oraz tym, że do parlamentu weszła Konfederacja. To nie PiS wygrał większość parlamentarną, ale Zjednoczona Prawica, w skład której wchodzą ugrupowania Zbigniewa Ziobry i Jarosława Gowina. PiS ma 197 mandatów, Porozumienie Gowina 18, a Solidarna Polska Ziobry – 19. Bez Gowina i Ziobry Kaczyński nie ma szans na rządzenie. W obozie władzy rozpoczęło się wytyczanie nowej stref wpływów. Minister sprawiedliwości głośno okazuje niezadowolenie z dotychczas obranego kursu PiS, stawiając na radykalne rozwiązania, które z grubsza polegają na dorżnięciu watahy III RP. W obozie PiS nie tylko niechęć Ziobry do Morawieckiego jest znana, ale również Mariusza Kamińskiego. Obaj chcieliby zmiany na stanowisku premiera. Stąd naciski, na razie delikatne, na prezesa, żeby nie powierzał funkcji szefa rządu Morawieckiemu. Jeśli te nie zadziałają, argumentacja ma ulec drastycznemu wzmocnieniu. Problemem dla Jarosława Kaczyńskiego jest również Jarosław Gowin. Szef Porozumienia dobrze czyta wynik wyborczy i wie, że plany gospodarcze PiS wystraszyły przedsiębiorców, którzy uciekli do PSL, a nawet Konfederacji. Stąd już teraz Gowin deklaruje, że Porozumienie nie zagłosuje za likwidacją 30-krotności. Kolejne warunki Gowina poznamy już wkrótce. Źródło: ""Rzeczpospolita""","Jarosław Gowin, Jarosław Kaczyński i Zbigniew Ziobro",
https://wiadomosci.onet.pl/kraj/jacek-kurski-pis-osiagnelo-rekordowy-wynik-dzieki-pluralizmowi-tvp/nr1rtmv,Jacek Kurski: PiS osiągnęło rekordowy wynik dzięki pluralizmowi TVP,"- Dzięki pluralizmowi medialnemu, który TVP zapewnia Polakom, Prawo i Sprawiedliwość osiągnęło rekordowy, historyczny wynik, najlepszy po ’89 roku - stwierdził Jacek Kurski w rozmowie z WirtualneMedia.pl.","Portal zapytał Kurskiego, jak reaguje na doniesienia, że niektórzy działacze PiS mają chcieć jego ""politycznej głowy"". O takich oczekiwaniach pisał m.in. ""Fakt"". - To pytanie nie do mnie, bo ja jestem prezesem telewizji, a nie politykiem. Telewizja dba zaś o dopełnienie pluralizmu medialnego i równość szans w debacie publicznej w Polsce, a nie o wyniki poszczególnych partii. To jak z tego pluralizmu korzystają politycy i jak to się przekłada na wynik, to już sprawa rozliczeń wewnątrz świata polityki, a nie wobec TVP - powiedział. Jednocześnie przyznał, że spotkał się z opinią, iż ""właśnie dzięki pluralizmowi medialnemu, który TVP zapewnia Polakom, PiS osiągnęło rekordowy, historyczny wynik, najlepszy po '89 roku"". - Rolą TVP i moją jako jej prezesa jest zapewnienie zrównoważonego przekazu i to zostało w pełni zrealizowane. Obywatele dokonali demokratycznych wyborów w oparciu o własne oceny. Telewizja jest tylko boiskiem, zapewnia świetną murawę, doskonale oświetlenie i pełną widownię. Ale boisko nie gra, grają piłkarze - przekonywał Kurski. Rozmówcy portalu WirtualneMedia.pl mówią o silnej pozycji prezesa TVP. - Kurski nie poleci, to jest pewne. Po każdych wyborach jest ta sama kwestia, teraz też te same pogłoski. Nic mu nie zagraża - mówi jeden z nich. Portal przypomina też o zdjęciu, jakie na Twitterze w wieczór wyborczy zamieściła europoseł Beata Mazurek. Wśród osób towarzyszących prezesowi PiS w siedzibie partii widać Jacka Kurskiego z małżonką. Zastępca rzecznika prasowego PiS Radosław Fogiel tłumaczył potem, że obecność Kurskiego z żoną w tych okolicznościach było tylko ""sytuacją prywatną"". - Nikt nie ma zakazu bywania na wieczorach wyborczych - dodał w rozmowie z Robertem Mazurkiem na antenie RMF FM. Źródło: WirtualneMedia.pl, Twitter, RMF FM",Jacek Kurski,
https://wiadomosci.onet.pl/tylko-w-onecie/marek-borowski-w-onet-rano-o-sytuacji-ekonomicznej-polski/xhwn818,Marek Borowski o sytuacji ekonomicznej Polski: to już nie będzie eldorado,"Marek Borowski był gościem Iwony Kutyny w ""Onet Rano."". W programie zastanawiano się nad tym, jak może wyglądać sytuacja ekonomiczna Polski przez najbliższe cztery lata. - Nie wygląda na to, żeby w tej kadencji, sytuacja ekonomiczna była już tak dobra. Prawdopodobnie nie będzie fatalna, ale to już nie będzie takie eldorado, gdzie pieniądze będą same spadać z nieba - mówił Marek Borowski. - Trzeba będzie się wycofać z niektórych obietnic. Niektóre propozycje ustawowe będą budzić kontrowersje w społeczeństwie i to spowoduje, że w PiS ujawnią się różnice poglądów. (...) Przewiduję, że ten monolit się skończy - dodał.",,,
https://wiadomosci.onet.pl/kraj/kazimierz-ujazdowski-o-senacie-i-pis/ct0j3lw,"Ujazdowski o Senacie: uważam, że nikt nie zostanie przekupiony","PiS będzie musiało pogodzić się z tym, że większość senacka będzie ukształtowana przez opozycję - powiedział senator elekt Kazimierz Michał Ujazdowski (KO).","Ujazdowski został zapytany w TVN24, czy dostał atrakcyjną propozycję przejścia na stronę PiS w Senacie. - Nie dostałem. Poza tym Jarosław Kaczyński wie, że jestem nieprzekupny. Myślę, że zdałem test na to, ile liczą się zasady w życiu publicznym wtedy, kiedy odchodziłem z PiS - powiedział polityk. - Uważam, że nikt nie zostanie przekupiony - podkreślił senator elekt. Jego zdaniem okaże się, że drużyna 51 senatorów z opozycji jest spójna. - PiS będzie musiało pogodzić się, że większość senacka w Senacie będzie ukształtowana przez opozycję - dodał Ujazdowski. Jak dodał, Senat nie tylko może spowalniać proces decyzyjny, lecz także może dać opinii publicznej przykład innych standardów politycznych i legislacyjnych. Według polityka ukształtowanie większości w Senacie i odbudowa parlamentaryzmu opartego na najlepszych wzorcach to wielkie zadanie opozycji. - Drużyna 51 senatorów, a być może w przyszłości poszerzająca się, bo dająca przykład dobrych standardów, będzie działać bardzo sprawnie - powiedział Ujazdowski. Zapytany o kandydata opozycji na marszałka Senatu Ujazdowski zapewnił, że sam nie aspiruje na to stanowisko. - Chciałbym przede wszystkim skoncentrować się na zobowiązaniu do reprezentowania Polonii, bo jestem senatorem, na którego zagłosowała większość Polaków mieszkających poza granicami kraju - zaznaczył. W okręgu warszawskim, z którego startował, głosowano także za granicą oraz na statkach. Polityk zastrzegł, że nie będzie spekulował co do personaliów. W jego ocenie jednak marszałkiem Senatu powinien być człowiek asertywny wobec PiS i mający powszechną aprobatę wśród formacji. - Marzyłoby się, że to powinien być kandydat, który da inwencję Senatowi, to znaczy ukształtuje Senat w nowym duchu - powiedział Ujazdowski. Jak dodał, nie ma obaw przed powierzaniem tej funkcji młodszym politykom. PiS uzyskał 48 mandatów w Senacie. Koalicja Obywatelska – 43 mandaty, PSL – trzy, a SLD – dwa. W Senacie zasiądą także: Lidia Staroń (Komitet Wyborczy Wyborców Lidia Staroń – Zawsze po stronie ludzi) oraz Wadim Tyszkiewicz (Komitet Wyborczy Wyborców Wadim Tyszkiewicz), Krzysztof Kwiatkowski (Komitet Wyborczy Wyborców Krzysztofa Kwiatkowskiego) oraz Stanisław Gawłowski (Komitet Wyborczy Wyborców Demokracja Obywatelska).",Kazimierz Michał Ujazdowski,
https://wiadomosci.onet.pl/kraj/dgp-pis-nie-wyklucza-koalicji-z-psl-w-senacie/0fhd4he,"""DGP"": PiS nie wyklucza koalicji z PSL w Senacie","Prawo i Sprawiedliwość wciąż stara się przyciągnąć dwóch senatorów opozycji, co gwarantowałoby większość w izbie wyższej. Według informacji ""Dziennika Gazety Prawnej"", na celowniku partii rządzącej jest PSL.","- Oni nigdy po 1989 r. nie byli dłużej niż cztery lata poza rządem, teraz grozi im osiem. Kalkulują, jak się odnaleźć. Koalicja byłaby trudna, choć nie można jej wykluczyć, gdyby były u nas kłopoty z koalicjantem wewnętrznym - powiedział ""DGP"" polityk PiS. Optymalnym wariantem dla rządzących byłoby porozumienie z ludowcami w Senacie przy jednoczesnym zostawieniu Stanisława Karczewskiego jako marszałka Senatu - dowiadujemy się z materiału ""DGP"". Możliwy jest jednak scenariusz, w którym kandydatem na marszałka zostałby Jan Libicki z PSL - osoba z rządu potwierdza gazecie, że PiS nie robiłby problemów. Senator ludowców zaprzeczył, jakoby miałby rozmawiać z rządzącymi. Marszałkiem Sejmu może pozostać Elżbieta Witek. - Łagodziłaby obyczaje. Nawet taki Janusz Korwin-Mikke miałby problem z atakowaniem jej - twierdzi rozmówca ""DGP"". Nie wyjaśniła się jeszcze sprawa marszałka seniora. Prezydent wskaże go spośród najstarszych wiekiem posłów. W dzisiejszym wydaniu gazety czytamy, że rosną szanse Antoniego Macierewicza, choć z PiS mogą być jeszcze Ryszard Terlecki i Jarosław Kaczyński. Źródło: ""Dziennik Gazeta Prawna""",,
https://wiadomosci.onet.pl/kraj/wyniki-wyborow-parlamentarnych-najmlodsi-poslowie-pis/5lkewhg,"""Rz"": jak młodzież zmieni PiS","Najmłodsi członkowie PiS-u, którzy dostali się do Sejmu, mogą zmienić sposób komunikacji tej partii ze społeczeństwem - pisze Michał Kolanko w ""Rzeczpospolitej"".","Wyniki uzyskane przez najmłodszych kandydatów z list PiS pozwalają sądzić, że ci będą mieli w partii wiele do powiedzenia. Wiąże się z tym także to, że z sejmowymi ławami żegna się kilku medialnych polityków partii rządzącej, którzy pełnili rolę jej twarzy - podkreśla ""Rz"". Jak przypomina gazeta, najwyższe wyniki osiągnęli tacy politycy, jak Jarosław Kaczyński, Mateusz Morawiecki, Jacek Sasin czy Mariusz Błaszczak, ale niedaleko za nimi na liście są Kacper Płażyński (rocznik 1989; zdobył 89 tys. głosów), czy sekretarz stanu w KPRM Łukasz Schreiber (30 tys. głosów), rzecznik rządu Piotr Muller (26 tys. głosów), były rzecznik rządu Rafał Bochenek (46 tys.), wicerzecznik PiS Radosław Fogiel (26 tys.) czy wiceminister MSWiA Paweł Szefernaker (22 tys.). ""Rz"" zaznacza, że wielu młodych posłów zdobyło już w Sejmie doświadczenie, a teraz ma szansę umocnić tam swoją pozycję. Być może uda im się zdobyć eksponowane stanowiska w nowym rządzie. Część z nich jest już wiceministrami. Nowa kadencja może oznaczać dla PiS wizerunkowe zmiany i obranie drogi w innym kierunku. Co więcej, młodzi politycy chcą komunikować się z wyborcami na własnych zasadach. Jak podaje ""Rz"", reprezentujący tę grupę w Solidarnej Polsce podpisali ""Deklarację na rzecz nowego pokolenia w polityce"", którą zaproponował Patryk Jaki. Europoseł i były kandydat na prezydenta Warszawy wspomagał ich w trakcie kampanii. Jaki kilka dni temu w swoim wpisie na Twitterze pytał, dlaczego tak wielu wyborców wciąż oddaje głosy na opozycję. Zaznaczył, że prawica musi reagować na procesy kreowane przez media i uniwersytety, bo w przeciwnym razie za cztery lata w Polsce dominować będzie lewica - zwłaszcza wśród młodych ludzi. ""To oznacza, że nowy Sejm może być miejscem pewnego rodzaju sporu ideowego w ramach obozu Zjednoczonej Prawicy, zwłaszcza że po raz pierwszy na tle PiS pojawiła się prawicowa konkurencja w postaci Konfederacji, która być może wymusi działania PiS, szczególnie w docieraniu do młodych ludzi"" - zwraca uwagę ""Rz"". Źródło: ""Rzeczpospolita""",Łukasz Schreiber,
https://wiadomosci.onet.pl/tylko-w-onecie/sedzia-jaroslaw-wyrembak-zada-dymisji-prezes-tk-julii-przylebskiej/ddnn9yg,Sędzia z PiS zarzuca Julii Przyłębskiej łamanie prawa,"Wojna między sędziami z nadania PiS w Trybunale Konstytucyjnym. Sędzia Jarosław Wyrembak oficjalnie zażądał dymisji szefowej TK Julii Przyłębskiej. Onet jest w posiadaniu dokumentów, które Wyrembak do niej skierował.","Związany z PiS sędzia Jarosław Wyrembak zaatakował Julię Przyłębską 17 września podczas Zgromadzenia Ogólnego sędziów TK. Zgromadzenie Ogólne to kluczowy organ Trybunału Konstytucyjnego — spotkanie wszystkich sędziów w celu podjęcia decyzji prawnych, personalnych czy też finansowych. Podczas ostatniego posiedzenia Wyrembak złożył oświadczenie, które dodatkowo przekazał sędziom na piśmie. Zarzucił w nim Przyłębskiej łamanie prawa. Wprost napisał o „podejmowaniu działań, dla których nie znajduje żadnej legitymacji prawnej”, które — według jego oceny — „rażąco naruszają elementarne reguły praworządności”.  Inne zarzuty? Przyłębska ma unikać dyskusji o sytuacji, w jakiej znajduje się Trybunał Konstytucyjny, mimo że Wyrembak skierował wniosek w tej sprawie. Sędzia twierdzi też, że Przyłębska próbuje ograniczać swobodę wypowiedzi sędziów. W związku z tym Wyrembak „wyraża swoją dezaprobatę wobec sposobu sprawowania przez Panią Julię Przyłębską funkcji Prezesa Trybunału Konstytucyjnego” i „zwraca się z apelem o pilne zrzeczenie się z tejże funkcji”. Tego samego dnia Wyrembak skierował pismo podobnej treści do samej Przyłębskiej.  Zła atmosfera w TK nie jest nowością. Tyle tylko, że podział przebiegał dotąd w dużej mierze wedle politycznej linii. „Starzy” sędziowie wybrani za rządów PO-PSL po jednej stronie, zaś „nowi”, czyli nominaci PiS — po drugiej. Wyjątkiem był dawny smoleński adwokat Jarosława Kaczyńskiego sędzia Piotr Pszczółkowski, który po wyborze przez PiS zerwał kontakty z partią i często krytykował Przyłębską pod rękę ze starymi sędziami. Kaczyński ostro go za to atakował.  Ale wolta Wyrembaka jest nie mniej istotna, bo to dawny członek PiS, mocno związany ze stołecznymi strukturami partii. Wyrembak jest doktorem habilitowanym prawa, był adwokatem, notariuszem i wykładowcą. W Trybunale zasiada od stycznia minionego roku. Zgodził się nawet na wybór w miejsce tzw. dublera. Tak są określani sędziowie TK, którzy zostali wybrani przez PiS na miejsca sędziów pochodzących z wyboru Platformy, od których prezydent Andrzej Duda celowo nie odebrał przysięgi.  Skąd więc bunt Wyrembaka? — To dobry prawnik i po prostu ma już dość sytuacji w Trybunale — mówi Onetowi jeden z sędziów. Inny dodaje: — Mam wrażenie, że to element szerszego konfliktu i w TK, i w obozie władzy. Wyrembak jest mocno związany z PiS. Ale przecież nawet część polityków tej partii czuje, że Przyłębska jest złym prezesem, a TK ma pod jej prezesurą fatalne opinie. Nieoficjalnie wiadomo, że narasta także konflikt między Przyłębską a jej wcześniejszym sojusznikiem Mariuszem Muszyńskim, wpływowym wiceprezesem TK, także jednym z tzw. dublerów. Chcieliśmy zapytać sędziego Wyrembaka o zarzuty, które stawia prezes Przyłębskiej, ale nie odpowiedział na nasze prośby o kontakt. Czy jego bunt ma szanse cokolwiek zmienić w TK? Julia Przyłębska buduje w Trybunale i wśród polityków PiS swój wizerunek jako bliskiej znajomej Jarosława Kaczyńskiego. Prezes w jednym z wywiadów rzeczywiście określił ją jako swe „towarzyskie odkrycie”. — Bardzo lubię u niej przybywać. Zresztą wiele osób u niej bywa — stwierdził. Kaczyński odwiedza Przyłębską w jej ekskluzywnym apartamencie w centrum Warszawy, wynajmowanym za publiczne pieniądze. ",Sędzia TK Jarosław Wyrembak,
https://wiadomosci.onet.pl/kraj/wyniki-wyborow-na-mapach-jedna-z-nich-wyglada-niepokojaco-dla-pis/1db62pd,Wyniki wyborów na mapach. Jedna z nich wygląda niepokojąco dla PiS,"Wyborcze mapy wykonane na podstawie danych PKW pokazują hegemonię rządzącej partii na poziomie gmin, jednak po zsumowaniu rezultatów opozycji pojedynek wydaje się dużo bardziej wyrównany. Wynik PiS w porównaniu z sumą poparcia dla KO, SLD i PSL daje ugrupowaniu Jarosława Kaczyńskiego wygraną tylko w pięciu województwach.","Oficjalne wyniki wyborów parlamentarnych poznaliśmy zaledwie w ciągu doby od zakończenia głosowania. Zwycięzcą okazało się Prawo i Sprawiedliwość, które w wyborach do Sejmu zdobyło 43,59 proc. głosów i 235 mandatów. Biorąc pod uwagę wyniki w 41 okręgach wyborczych PiS zdobyło najlepszy rezultat w 36. W pozostałych pięciu zwyciężyła Koalicja Obywatelska. To okręgi nr 9 (Łódź), nr 19 (Warszawa), nr 25 (Gdańsk), nr 39 (Poznań) i nr 41 (Szczecin). W skali województw partia Jarosława Kaczyńskiego wygrała w 15 na 16 regionów - poza pomorskim, gdzie najlepszy wynik zdobyła KO. Więcej szczegółów można zauważyć na mapach wykonanych przez WBData.pl. Zespół wykonał analizę wyników na poziomie gmin, dzięki czemu można zobaczyć... granice historycznych zaborów Polski, ale też bastionów poszczególnych partii. Poparcie dla PiS na poziomie gmin jest szczególnie wysokie we wschodniej części kraju. Najwyższe odnotowano na ziemiach dawnej Kongresówki oraz Galicji. W niektórych regionach przekroczyło 80 proc. poparcia. Tak było np. w gminie Domaradz (woj. podkarpackie), gdzie rządząca partia zdobyła 81,80 proc. głosów. KO najlepsze wyniki osiągnęła na ziemiach zachodnich. Ich granice odpowiadają dawnemu zaborowi pruskiemu oraz Ziemiom Odzyskanym. Koalicja zdobyła też dobre rezultaty w największych miastach i gminach ościennych. Enklawami wysokiego poparcia dla Koalicji na wschodzie są okolice Białowieży oraz gmina Cisna na Podkarpaciu. To już tradycyjny podział głosów znany w geografii politycznej od 2007 r., gdy PO i PiS zdominowały polską politykę. Nie ulega on większym zmianom. Zasadnicze różnice obserwowane są w przypadku wygranej PiS lub KO na poziomie gmin. Ostatnie wybory pokazują prawdziwą hegemonię ugrupowania Jarosława Kaczyńskiego. W bezpośrednim starciu partia rządząca zwyciężyła w 2302 gminach, KO jedynie w 175 i w żadnej w województwach świętokrzyskim i lubelskim. To wyspy poparcia, głównie w północno-zachodniej Polsce. Jednak kolejna mapa może u polityków PiS wywoływać niepokój i pomóc zrozumieć, dlaczego partia nie zdobyła większości w Senacie (48 na 100 mandatów). Zespół WBdata.pl porównał rezultat rządzącej partii z sumą poparcia dla KO, PSL oraz SLD. W takiej konfiguracji PiS wygrało już tylko 1623 gminach, natomiast opozycja w 864 - głównie na zachodzie Polski. W każdym województwie jest co najmniej kilka gmin bez wygranej PiS.",Jarosław Kaczyński,
https://wiadomosci.onet.pl/tylko-w-onecie/afera-banasia-pis-chce-dymisji-prezesa-nik-ten-nie-zamierza-odchodzic/fn61g33,PiS zażądało dymisji od Mariana Banasia. On nie zamierza ustąpić,Kierownictwo Prawa i Sprawiedliwości zażądało od przebywającego na bezpłatnym urlopie prezesa NIK Mariana Banasia złożenia natychmiastowej dymisji. Ma to związek z ustaleniami Centralnego Biura Antykorupcyjnego po kontroli oświadczeń majątkowych szefa NIK.,"Centralne Biuro Antykorupcyjne zakończyło trwającą od 16 kwietnia 2019 r. kontrolę oświadczeń majątkowych szefa NIK za lata 2015–2018, gdy Marian Banaś był wiceministrem, a później ministrem finansów.  Kontrola miała przede wszystkim odpowiedzieć na pytanie, skąd wieloletni urzędnik państwowy dorobił się wraz z żoną tak dużego majątku i czy zgodnie z prawem wykazywał go w całości w swych oświadczeniach majątkowych. Ma też bezpośredni związek z reportażem ""Superwizjera"" TVN, w którym ujawniono, że w kamienicy należącej do szefa NIK funkcjonował ""dom schadzek"" z wynajmem pokoi na godzinę.  Jej wyniki nie zostały przekazane do publicznej wiadomości. Rzecznik CBA Temistokles Brodowski poinformował jedynie, że Marian Banaś ma siedem dni na zgłoszenie uwag do zastrzeżeń Biura, które nie zostały wyjaśnione w trakcie trwania kontroli oświadczeń majątkowych. Z informacji Onetu wynika, że Banaś odebrał wyniki kontroli dziś przed południem. Następnie polecił osobiście, by Najwyższa Izba Kontroli wydała oświadczenie, w której zdementowano wcześniejsze informacje o złożeniu dymisji na ręce marszałek Sejmu. Już kilka dni po emisji reportażu w obozie władzy mówiło się po cichu o możliwej dymisji Banasia. Miał o niej mówić nawet sam prezes PiS Jarosław Kaczyński, który dał swoim podwładnym jasno do zrozumienia, że jeśli kontrola CBA wykaże nieprawidłowości, to decyzja o przyszłości szefa NIK może być tylko jedna. Jednak dopiero wnioski pokontrolne, wykazujące – jak wynika z nieoficjalnych informacji – na duże nieprawidłowości, które są znane od kilku dni najważniejszym osobom w PiS, spowodowały, że temat dymisji Mariana Banasia z funkcji szefa NIK powrócił z dużą siłą. Stał się on obok układanki powyborczej najważniejszym obecnie problemem politycznym partii rządzącej. – Wnioski pokontrolne dotyczące oświadczeń majątkowych Mariana Banasia są podstawą do skierowania zawiadomienia do prokuratury o możliwości popełnienia przestępstwa – mówi Onetowi polityk, znający treść raportu CBA. O tym, że kontrola majątku szefa NIK zakończy się najprawdopodobniej zawiadomieniem do prokuratury pisała w środę ""Rzeczpospolita"". Jak podkreśla, ustalenia kontrolne CBA nie były wcześniej znane służbom i stanowią nową istotną wiedzę.  Inny nasz rozmówca z kręgów rządowych mówi wprost: ""Materiał, który został zgromadzony przez CBA, jest porażający i stanowi przesłankę do złożenia przez szefa NIK dymisji z zajmowanego urzędu"". Problem jednak w tym, że – jak twierdzą nasi rozmówcy w PiS – dymisji nie zamierza przynajmniej na razie składać sam Marian Banaś. Z relacji, do której dotarł Onet, Banaś miał kategorycznie odmówić podania się do dymisji, a naciski polityczne ze strony PiS miał uznać za wysoce niestosowne. – Sytuacja jest obecnie dynamiczna i nie można wykluczyć, że w ciągu najbliższych godzin lub dni taka dymisja Mariana Banasia się pojawi – mówi Onetowi jeden z prominentnych polityków koalicji rządzącej. Dla Prawa i Sprawiedliwości niesubordynacja prezesa NIK stanowi obecnie dość spory problem. Wynika on także z utraty większości w Senacie, który odgrywa ważną rolę w procesie wyboru nowego szefa Najwyższej Izby Kontroli. Artykuł 205 Konstytucji RP mówi wprost, że prezes Najwyższej Izby Kontroli jest powoływany przez Sejm za zgodą Senatu. Oznacza to, że jeśli PiS chce mieć swobodę w wyborze następcy po Banasiu, musiałby przeprowadzić całą procedurę wyboru nowego szefa NIK jeszcze za zgodę Sejmu i Senatu obecnej kadencji. A jest to jeszcze możliwe.  Aby zrealizować ten scenariusz, z pomocą partii rządzącej musiałby przyjść prezydent Andrzej Duda, który ma 30 dni od dnia wyborów na zwołanie pierwszego posiedzenia Sejmu nowej kadencji. Oznacza to, że nowy parlament może zebrać się dopiero 12 listopada, co dałoby PiS wystarczająco sporo czasu, aby wybrać nowego szefa NIK jeszcze z udziałem starych posłów i – co ważniejsze – senatorów. Jednak, aby ten ekspresowy scenariusz wcielić w życie, niezbędna jest natychmiastowa rezygnacja samego Banasia, bowiem kalendarz jest tutaj nieubłagany. Zgodnie z Regulaminem Sejmu wnioski w sprawie wyboru lub powołania przez Sejm m.in. prezesa NIK mogą zgłaszać ""Marszałek Sejmu albo co najmniej 35 posłów"". Składa się je marszałkowi Sejmu w terminie 30 dni przed upływem kadencji, 21 dni od dnia odwołania lub stwierdzenia wygaśnięcia mandatu. Poddanie pod głosowanie wniosków w sprawie wyboru lub powołania przez Sejm poszczególnych osób na stanowiska państwowe ""nie może odbyć się wcześniej niż siódmego dnia od dnia doręczenia posłom druku zawierającego kandydatury, chyba że Sejm postanowi inaczej"". Procedura zawiera więc wymogi, które trudno pominąć. Zwłaszcza ten o 21 dniach na zgłoszenie kandydatów na szefa NIK. Zegar więc tyka, a PiS z każdym dniem ma coraz mniej czasu, by naprawić błąd, jakim było wybranie kilka tygodni temu Mariana Banasia na ""pierwszego"" kontrolera RP.",Marian Banaś,
https://wiadomosci.onet.pl/kraj/wybory-2019-donald-tusk-komentuje-zwyciestwo-pis/vhvl33r,"Donald Tusk: aby powstrzymać PiS, trzeba mieć siłę prezydenckiego weta","Donald Tusk w rozmowie z dziennikarzami skomentował wybory parlamentarne w Polsce. - Przed nami prawdopodobnie cztery lata rządu PiS. To strategiczna sprawa, żeby powstrzymać go w robieniu szkód i trzeba mieć siłę prezydenckiego weta - powiedział Donald Tusk. Podkreślił przy tym, że wybór kandydata na prezydenta przez opozycję powinien zostać przeprowadzony z najwyższym namysłem. - Nie jestem kandydatem, to nie jest komunikat, który chciałem przekazać - podkreślił.","- Przed nami prawdopodobnie cztery lata rządu PiS. To strategiczna sprawa, żeby powstrzymać go w robieniu szkód i trzeba mieć siłę prezydenckiego weta - powiedział Donald Tusk. Jak dodał, zasadniczym i strategicznym pytaniem jest, czy Polska te najbliższe cztery lata zmarnuje, czy też poprzez mądry wybór także kandydata na prezydenta uda się Polakom i politycznym elitom skłonić, przymusić rządzących, aby unikali błędów w wymiarze międzynarodowym, jak i krajowym. - Dlatego dla mnie rzeczą najważniejszą jest wybranie takiego kandydata, który będzie miał największe szanse wygrać, a nie że się zgłosi, że ma o sobie dobre mniemanie. Takiego kandydata, który przekona do głosowania na siebie tych, którzy dziś są oponentami, albo się wahają - powiedział Donald Tusk. - Tu nie chodzi o to, żeby wybrać kandydata szybko, ale mądrze i żeby miał maksymalne szanse. To można zrobić rozmawiając z ludźmi i ekspertami, pomiędzy partiami politycznymi, robiąc badania - dodał przewodniczący Rady Europejskiej. - Procedura wyboru kandydata powinna na tym polegać, żeby obiektywnie maksymalizować szanse. Czy ja jestem takim kandydatem? Nie wiem. Przyjąłbym inną interpretacje, że są kandydaci, którzy zdobędą więcej głosów. Należy się skupić na mądrej analizie, bezinteresownym namyśle. Na pewno jest kilka nazwisk, które rokują nadzieję - powiedział Tusk. - Mówię o tych kryteriach nie po to, żeby przedłużać serial pod tytułem ""Czy Tusk się zdecyduje"". Chodzi o maksymalne szanse na zwycięstwo. Dziś jest kilka osób, które mają takie same, a nawet większe szanse na przekonanie wyborców - tłumaczył Tusk i wyraźnie zaznaczył, że jego dzisiejszej wypowiedzi nie traktować, jako odnoszącej się personalnie do niego.    - Nie proponuję żadnej procedury czy prawyborów. Gdybym dowiedział się, że ktoś ma większe szanse na przekonanie niezdecydowanych, to bym to aktualnie zaakceptował. Nie jestem kandydatem. To nie jest komunikat, który chciałem przekazać - powiedział. Donald Tusk podczas swojej wypowiedzi nie chciał komentować wewnętrznej sytuacji w PO. - Jestem ostatnim do odgrywania malkontenta, krytykanta. Z uznaniem przyjąłem wyniki liderów. Nie chodzi o to, żeby teraz udawać mądrego - powiedział. - Nie jestem od komentowania spraw wewnętrznych partii. Nie będę publicznie komentował, czasem moim zdaniem niepotrzebnych, słów czy komentarzy. Polacy za cztery lata dokonają innego wyboru. Ale najważniejsze, żeby mieli kogo wybrać. Żeby ta alternatywa była lepsza niż PiS - ocenił Tusk.   Tusk został również zapytany, czy wyśle gratulacje po wygranych przez PiS wyborach. - Wysyłam gratulacje, kiedy ktoś zostaje premierem. Jak pan Mateusz Morawiecki zostanie premierem to wyślę gratulacje. Obecnie wybory wygrał Jarosław Kaczyński, a z reguły nie wysyłam gratulacji partyjnym liderom - odpowiedział. W rozmowie z dziennikarzami Donald Tusk poinformował, że dostał propozycję kandydowania na przewodniczącego Europejskiej Partii Ludowej. - Nie wykluczam, że tak będzie. Jednak bycie przewodniczącym EPL nie wyklucza bycia aktywnym w Polsce. Nie powstrzyma mnie to w bycie w pełni zaangażowanym w sprawy polskie - powiedział obecny przewodniczący Rady Europejskiej. - Prace sejmowej komisji śledczej i wydaje mi się, że to nie jest tylko moja opinia, to były prace, które ewidentnie były zamówieniem politycznym. Nie muszę was przekonywać - powiedział Tusk. - Był projekt ""dopaść Tuska"" i żeby udowodnić, że wszystko jest źle u Tuska - podkreślił były premier. - To nie jest mój wymysł, żyjemy na tym samym świecie, więc wiemy, na czym ta cała zabawa polegała - dodał. W środę na posiedzeniu Sejmu został przedstawiony raport z prac sejmowej komisji śledczej ds. Amber Gold. ""W ocenie komisji ws. Amber Gold Donald Tusk nie zapewnił koordynacji prac organów administracji rządowej. Nie wydał żadnych formalnych poleceń podległym sobie organom administracji rządowej w celu podjęcia i koordynacji działań mających na celu przerwanie przestępczego procederu. Ówczesny premier nie przejawiał zainteresowania działalnością służb specjalnych wobec piramidy finansowej"" - mówił przedstawiając raport wiceszef tej komisji Jarosław Krajewski (PiS). Także w środę przed południem Sąd Okręgowy w Gdańsku na łączną karę 15 lat więzienia skazał Marcina P. - b. szefa Amber Gold. Jego żonie Katarzynie P. sąd wymierzył łączną karę 12 i pół roku więzienia. Poza tym sąd orzekł wobec obojga zakaz prowadzenia działalności gospodarczej na okres 10 lat, kary grzywny - 159 tys. zł i 135 tys. zł - oraz obowiązek naprawienia szkody. Do orzeczonych kar więzienia obojgu oskarżonym sąd zaliczył ich kilkuletnie areszty. - Nie komentuję wyroków sądowych z definicji. Dobrze, że wreszcie wyrok w tej sprawie zapadł - powiedział Tusk odnosząc się do orzeczenia gdańskiego sądu.",Donald Tusk,
https://wiadomosci.onet.pl/kraj/ojciec-i-syn-w-sejmie-andrzej-sosnierz-i-dobromir-sosnierz/mvydsrp,Ojciec i syn w Sejmie. Andrzej Sośnierz i Dobromir Sośnierz,"Andrzej Sośnierz i jego syn Dobromir Sośnierz zdobyli mandaty poselskie. Obaj kandydowali w okręgu katowickim, ale w Sejmie reprezentować będą różne partie. Andrzej Sośnierz kandydował z listy Prawa i Sprawiedliwości, a Dobromir z listy Konfederacji.","Andrzej Sośnierz jest politykiem z dużym doświadczeniem. Rozpoczynająca się kadencja Sejmu będzie jego czwartą. W przeszłości związany był m.in. z Platformą Obywatelską i Unią Polityki Realnej. Był założycielem i dyrektorem Śląskiej Regionalnej Kasy Chorych. W latach 2006-2007 był prezesem Narodowego Funduszu Zdrowia. Sośnierz senior startował do Sejmu z katowickiej listy (""jedynką"" był premier Mateusz Morawiecki) Prawa i Sprawiedliwości, jako reprezentant Porozumienia Jarosława Gowina. Jako ""czwórka"" na liście zdobył 6 061 głosów. Jego syn Dobromir startował w tym samym okręgu, ale z listy Konfederacji. Uzyskał dużo lepszy wynik od swojego ojca. Zagłosowało na niego 22 191 osób. – Ci, którzy nie lubią polityków i nie ufają im, powinni zagłosować na nas. Nasz program to państwo, które najmniej jak to możliwe gnębi obywateli i pozwala im korzystać z owoców ich własnej pracy – mówił ogłaszając swój start w wyborach. 43-letni Dobromir Sośnierz od początku lat dziewięćdziesiątych związany jest z partiami prawicowymi (Unią Polityki Realnej, Kongresem Nowej Prawicy i partią KORWiN). W latach 2018-2019 był posłem do Parlamentu Europejskiego. Mandat objął po rezygnacji Janusza Korwin-Mikkego. Choć jest eurosceptykiem, to starał się o reelekcję. Bez powodzenia startował z listy Konfederacji KORWiN Braun Liroy Narodowcy. Ojca i syna sporo różni, co panowie lubią podkreślać. Dobromir Sośnierz aktywnie działa w social mediach, prowadzi m.in. własny kanał na youtube, gdzie jednym z przygotowywanych przez niego cykli jest ""Sośnierz kontra"" w formule dyskusji ojca i syna na wybrany temat. – Ojciec jest w wolnościowej frakcji PiS. W wielu kwestiach mamy zbieżne zdanie, w innych pokojowo się różnimy – oceniał jeszcze przed wyborami parlamentarnymi. – Mój syn szedł własną drogą i z własnej inicjatywy dostał się do Sejmu. Jestem zadowolony, że to mój syn. Ja jestem bardziej pragmatyczny, on jest ortodoksyjny. Jeszcze nie zarządzał, więc być może dlatego jest bardziej stanowczy – mówi cytowany przez tvp.info Andrzej Sośnierz.",Dobromir Sośnierz i Andrzej Sośnierz,
https://wiadomosci.onet.pl/tylko-w-onecie/julia-pitera-w-onet-opinie-w-senacie-jest-kilka-osob-na-ktore-pis-ma-haki/f19gzyg,"Julia Pitera w ""Onet Opinie"": w Senacie jest kilka osób, na które PiS ma haki",Była posłanka PO Julia Pitera była gościem Andrzeja Stankiewicza w programie „Onet Opinie”.,"Prowadzący zapytał ją, jak ocenia powyborczą sytuację w Senacie. PiS ma 48 senatorów, Platforma 43, PSL 3, zaś SLD 2. Większość 51 mandatów dają opozycji tzw. senatorowie niezależni, którzy są kojarzeni z Platformą. Większość anty-PiS-u wisi na Krzysztofie Kwiatkowskim oraz Stanisławie Gawłowskim. Oni obaj mają sprawy karne. — Podoba się Pani taka większość opozycyjna oparta na oskarżonych politykach? — pytał Stankiewicz.",,
https://wiadomosci.onet.pl/kraj/kontrola-majatku-prezesa-nik-zawiadomienie-trafi-do-prokuratury/e77yb7c,"Kontrola majątku Mariana Banasia zakończy się prawdopodobnie zawiadomieniem do prokuratury — ""Rz""","CBA formalnie zakończy dziś trwającą od kwietnia kontrolę oświadczeń majątkowych szefa NIK. Jak kilka dni temu napisała „Rzeczpospolita"", jej ustalenia są dla Mariana Banasia niekorzystne (majątek jest za duży w stosunku do zarobków), a CBA wątpliwości chce przekazać do rozstrzygnięcia prokuraturze.","Kontrola majątku Mariana Banasia zakończy się najprawdopodobniej zawiadomieniem do prokuratury. Jak twierdzą źródła ""Rzeczpospolitej"" w rządzie, PiS ""chciał zmusić Banasia do dymisji i wybrać wolnego od wizerunkowych obciążeń nowego szefa Najwyższej Izby Kontroli"". Rozpatrywana w partii dymisja Banasia została wstrzymana, bo przepisy narzucają tu pewne terminy - informuje gazeta. Żeby na miejsce Banasia (jeśli dojdzie do jego dymisji) PiS mógł przeforsować swojego kandydata, musi mieć większość i w Sejmie, i w Senacie. Okazuje się, że PiS, wbrew temu, co sądził, może mieć kłopot z tak szybką wymianą osoby na stanowisku szefa NIK. Według naszych informacji rozpatrywana w partii dymisja Banasia została wstrzymana, bo przepisy narzucają tu pewne terminy. Zgodnie z Regulaminem Sejmu wnioski w sprawie wyboru lub powołania przez Sejm m.in. prezesa NIK mogą zgłaszać „Marszałek Sejmu albo co najmniej 35 posłów"". Składa się je marszałkowi Sejmu w terminie 30 dni przed upływem kadencji, 21 dni od dnia odwołania lub stwierdzenia wygaśnięcia mandatu. Poddanie pod głosowanie wniosków w sprawie wyboru lub powołania przez Sejm poszczególnych osób na stanowiska państwowe „nie może odbyć się wcześniej niż siódmego dnia od dnia doręczenia posłom druku zawierającego kandydatury, chyba że Sejm postanowi inaczej"". Procedura zawiera więc wymogi, które trudno pominąć. – PiS zwołał obecne posiedzenie, bo chciał szybko przeprowadzić zmianę i powołać następcę Banasia. Tylko chyba nie doczytał, że w regulaminie Sejmu jest 21 dni na zgłoszenie kandydatów na szefa NIK, i tego nie sposób obejść – mówi nam doświadczony legislator. Jednak inny z naszych rozmówców uważa, że scenariusz szybkiej zmiany w NIK jest realny. – Na wybór nowego prezesa jest 21 dni i PiS w tym terminie może się zmieścić. Prezydent może bowiem zwołać pierwsze posiedzenie Sejmu nawet dopiero 12 listopada – ocenia jeden z polityków. Żeby na miejsce Banasia (jeśli dojdzie do jego dymisji) PiS mógł przeforsować swojego kandydata, musi posiadać większość i w Sejmie, i w Senacie. Więcej na stronie internetowej ""Rzeczpospolitej""",Kontrola majątku prezesa NIK: Zawiadomienie trafi do prokuratury?,
https://wiadomosci.onet.pl/kraj/zmiana-na-stanowisku-premiera-patryk-jaki-potrzebna-jest-rozmowa-na-ten-temat/22rv9wz,Zmiana na stanowisku premiera? Patryk Jaki: potrzebna jest rozmowa na ten temat,"Mateusz Morawiecki powinien dalej być premierem? - Potrzebna jest rozmowa na ten temat, ale najpierw w gronie koalicyjnym - powiedział europoseł Patryk Jaki w rozmowie z TVN24. Wypowiedź polityka ponownie wznieciła spekulacje o oczekiwanej zmianie szefa rządu ze strony Solidarnej Polski Zbigniewa Ziobry.","Prawo i Sprawiedliwość zdecydowanie wygrało wybory paramentarne, zdobywając 43,59 proc. głosów, jednak rezultat ten przełożył się jedynie na 235 mandatów. Oznacza to, że dysponuje przewagą jedynie pięciu posłów potrzebną do samodzielnego rządzenia. Co ważne, w grupie tej znajduje się liczne grono polityków należących do dwóch innych ugrupowań wchodzących w skład Zjednoczonej Prawicy: Solidarnej Polski Zbigniewa Ziobry i Porozumienia Jarosława Gowina. Partie te mają w nowym Sejmie odpowiednio 19 i 18 przedstawicieli. Może to komplikować plany lidera PiS Jarosława Kaczyńskiego, także co do składu przyszłego rządu. Według nieoficjalnych informacji ""Faktów"" TVN Zbigniew Ziobro zażądał stanowiska wicepremiera oraz dodatkowego resortu dla polityka Solidarnej Polski. Ma to być warunkiem poparcia rządu. - Wygraliśmy wybory zdecydowanie, ale mimo wszystko potrzebna jest refleksja i na pewno potrzebne są zmiany - powiedział w rozmowie z TVN24 europoseł Patryk Jaki, odnosząc się do wyniku wyborów. Bliski współpracownik Zbigniewa Ziobry nie wykluczył też zmiany na stanowisku szefa rządu. - Potrzebna jest rozmowa na ten temat, ale najpierw w gronie koalicyjnym - zaznaczył. Minister sprawiedliwości był dzisiaj widziany w warszawskiej siedzibie Prawa i Sprawiedliwości przy ul. Nowogrodzkiej. W budynku spędził kilkadziesiąt minut. Nie wydano żadnego oficjalnego komunikatu, czego mogły dotyczyć rozmowy. W ""Faktach po Faktach"" TVN24 o zmiany w rządzie pytany był wicepremier Jarosław Gowin. Polityk stwierdził, że nie będzie przeciwny przyznaniu Ziobrze stanowiska wicepremiera. - Skoro ja jako lider jednej z trzech partii, z dwóch mniejszych partii obozu rządowego, jestem wicepremierem, nie byłoby rzeczą w żaden sposób zaskakującą, że wicepremierem zostanie także minister Ziobro - tłumaczył. Jednocześnie zaznaczył, że to kwestia negocjacji między PiS a Solidarną Polską. - Nie będę się w to wtrącał - dodał. Pytany o zmianę na stanowisku premiera powiedział, że nie wyobraża sobie, aby Mateusz Morawiecki nie był szefem rządu. - Sprawa jest poza dyskusją. Tego kandydata wskazała główna partia naszego obozu, czyli PiS. Porozumienie formalnie poparło kandydaturę Morawieckiego - oznajmił. - Trzeba trzymać się dawnych reguł solidarnej współpracy - zaznaczył. W jego ocenie ""nie ma żadnego pośpiechu w powoływaniu nowego rządu"", a on sam nie był jeszcze w siedzibie PiS przy ul. Nowogrodzkiej. Źródło: ""Fakty"" TVN, TVN24, Onet",Patryk Jaki,
https://wiadomosci.onet.pl/kraj/wyniki-wyborow-na-pomorzu-komentuje-kacper-plazynski-ktory-zdobyl-najwiecej-glosow/gcr0gnh,"Na Pomorzu to on zdobył najwięcej głosów. Płażyński: Polska jest jedna, życie jest piękne!","Z rady miasta idzie prosto do Sejmu. - To jest dla mnie wielki honor, że tylu mieszkańców Pomorza zdecydowało się mi zaufać - na dzisiejszej konferencji mówił gdański polityk PiS Kacper Płażyński, który w wyborach otrzymał ponad 89 tys. głosów. W rozmowie z Onetem przedstawiciel ugrupowania Jarosława Kaczyńskiego odniósł się też do wyników w Senacie, pomysłu koalicji z Konfederacją i przyszłej współpracy z prezydent Dulkiewicz.","Kacper Płażyński zdobył największe poparcie z wszystkich polityków na Pomorzu. Otrzymał ponad 89 tys. głosów, deklasując wszystkich rywali (oprócz Marcina Horały z okręgu gdyńsko-słupskiego), także i w swoim środowisku. Dość wspomnieć, że pierwszy na liście PiS w okręgu gdańskim minister Jarosław Sellin zdobył o 60 tys. głosów mniej niż Płażyński. Minister Sellin, jak mówi nam Płażyński, zadzwonił już z gratulacjami. - Myślę, że nasza współpraca będzie bardzo dobra. Oczywiście każdy polityk rywalizuje o dobry wynik, ale chodzi o to, by rywalizować nie ze sobą w partii, a o to, by walczyć o głosy wyborców. Minister Sellin grał w tej kampanii bardzo fair play - mówi Onetowi Płażyński, który dzisiaj pod budynkiem rady miasta w Gdańsku zwołał konferencję. Miejsce spotkania z dziennikarzami nie było przypadkowe. Płażyński pełnił funkcję szefa gdańskiego klubu PiS w radzie miasta. Teraz z Ratusza powędruje do Sejmu. - Nigdzie się nie zamierzam przeprowadzać. Będę musiał dzielić czas między Warszawą a Gdańskiem. Nadal będę współpracował z gdańskimi radnymi PiS. Przez ostatni rok udowodniłem, że jak coś mówię, to później robię - podkreślał Płażyński, który dziękował mieszkańcom Pomorza za tak duże zaufanie, udzielone mu w tych wyborach. Obiecał, że tego zaufania nie zawiedzie. Polityk PiS skomentował też wyniki wyborów. Wynik PiS w skali kraju uważa za ""fantastyczny"". - Takiego wyniku nie miało żadne środowisko polityczne w ostatnich 30 latach. Przy dużej frekwencji nasz mandat jest jeszcze silniejszy. PiS otrzymał ogromną premię, zagłosowało na nas około 2 mln więcej ludzi niż cztery lata temu. To jest premia za wiarygodność - przekonywał. Podkreślał jednak: - Nie można popadać w triumfalizm, bo najważniejsza jest ciężka praca i pokora.  Komentując wyniki wyborów na Pomorzu, Płażyński przyznał, że wciąż jest tutaj silna Platforma Obywatelska. Polityk PiS uważa, że jego formacja ma szansę to zmienić w kolejnych wyborach, ale musi jeszcze bardziej postawić na ""ciężką pracę, wiarygodność, aktywność i bliski kontakt z mieszkańcami"".  Płażyński chce w przyszłym Sejmie zajmować się m.in. tematami gospodarki morskiej. - Kluczowym dla naszego regionu jest położenie geograficzne. Wisła, dostęp do morza to wszystko powoduje, że jest tutaj ogromny potencjał dla gospodarki morskiej. Kwestie transportu, udrażniania kolejnych połączeń wodnych, portu Gdańskiego, wszystko to jest dla mnie bardzo ważne. Oprócz tego polityk PiS ma też ""ciekawe pomysły, jeżeli chodzi o sport"". Płażyński chce wspierać małe, lokalne kluby sportowe, widząc w tym szansę dla młodzieży z mniejszych miejscowości. Dla nowego posła ważne też będzie zaangażowanie w sprawy Polonii. Tę kwestię Płażyński traktuje osobiście, przypominając, że podobnymi tematami zajmował się jako poseł jego śp. ojciec Maciej Płażyński. Płażyński nie ukrywał też dzisiaj pozytywnych emocji. Podziękował m.in. swojej małżonce, które pełniła funkcję szefa jego sztabu. W pewnym momencie zwykle opanowany polityk, powiedział: - Polska jest jedna, życie jest piękne. Polska jest piękna. Bierzmy sprawy w swoje ręce! Po konferencji zapytaliśmy Płażyńskiego o kilka kwestii, m.in. o sytuację w Senacie, ewentualną koalicję PiS z Konfederacją i współpracę nowego posła z administracją Dulkiewicz. - Co do wyników w Senacie, jest tutaj bardzo niewielka różnica. Myślę, że w toku negocjacji z niezależnymi senatorami, da się osiągnąć stabilną większość, przynajmniej w kluczowych sprawach. Nie obawiam się o paraliż Senatu. Mimo wszystko jest on tzw. izbą zadumy i jeżeli jest stabilna większość w Sejmie, to Senat może jedynie w ostateczności przedłużyć proces legislacyjny, a nie go zablokować - mówi Onetowi Płażyński. Polityk nie widzi też potrzeby mówienia o ewentualnej koalicji z Konfederacją, w sytuacji gdy PiS uzyskał stabilną większość. Ale dodaje: - Mam nadzieję, że w Konfederacji jest kilka rozsądnych osób, które znalazły się tam trochę z przypadku. Jeżeli Konfederacja nie zmieni swojej bardzo prorosyjskiej polityki międzynarodowej, to będzie rozbijać spójną politykę zagraniczną w Polsce. Liczę, że do tego nie dojdzie, a politycy Konfederacji się opamiętają. Polityk PiS, który znany jest z ostrej krytyki poczynań administracji prezydent Dulkiewicz, zapewnia, że jako poseł będzie współpracował z wszystkimi samorządowcami, także z włodarz Gdańska.",Kacper Płażyński,
https://wiadomosci.onet.pl/kraj/wybory-2019-ile-partii-w-nowym-sejmie-zdecydowanie-wiecej-niz-piec/ghfhkkf,Ile partii będzie w nowym Sejmie? Dużo więcej niż pięć,W niedzielnych wyborach do Sejmu próg wyborczy przekroczyło pięć komitetów. Jednak każdy z nich był tak naprawdę koalicją mniejszych ugrupowań. W nowej kadencji swoich posłów będzie miało 17 ugrupowań.,"Na pierwszy rzut oka podział mandatów jest dosyć prosty. PiS wziął 235 miejsc w Sejmie, KO - 134, SLD - 49, PSL - 30, a Konfederacja - 11. Przy dokładniejszym spojrzeniu okazuje się, że sytuacja jest nieco bardziej skomplikowana. Przede wszystkim zwycięski komitet wziął jako swój szyld nazwę Prawa i Sprawiedliwości, ale na jego listach znaleźli się przedstawiciele nie tylko tej partii, ale również jej koalicjanci. Solidarna Polska Zbigniewa Ziobry ostatecznie zdobyła 19 mandatów, a Porozumienie Jarosława Gowina - 18. Oznacza to, że każde z tych ugrupowań nie tylko jest niezbędne Jarosławowi Kaczyńskiemu do utrzymania większości i stworzenia nowego rządu, ale też może utworzyć własny klub parlamentarny. Z list PiS-u weszła też jedna przedstawicielka Partii Republikańskiej - Anna Siarkowska. Największe w tym układzie Prawo i Sprawiedliwość zdobyło 197 mandatów. Polecamy: Tych posłów nie zobaczymy już w Sejmie [GALERIA] Druga w wyborach Koalicja Obywatelska - jak sama jej nazwa wskazuje - jest sojuszem kilku ugrupowań. Dominującą rolę odgrywa w niej Platforma Obywatelska, która w nowym Sejmie będzie miała 118 posłów. Chcąca kiedyś odgrywać rolę znaczącego partnera Nowoczesna została zredukowana do ośmiu mandatów. Miejsca na Wiejskiej wzięły też mniej znane partie tworzące KO. Inicjatywa Polska Barbary Nowackiej wprowadziła czterech posłów, a Zieloni - trzech. Podobnie jak w wypadku PiS-u, Sojusz Lewicy Demokratycznej dał nazwę komitetowi wyborczemu, ale nie był jedyną partią, która wprowadziła z niego swoich posłów. Listy SLD były też często nazywane listami Lewicy, co szczególnie lubili podkreślać przedstawiciele dwóch pozostałych ugrupowań - Wiosny i Razem. Ostatecznie podział między nimi przedstawia się następująco - SLD - 24, Wiosna - 19, a Razem - sześć madatów. Nie jest jasne, jakie będą następne ruchy Lewicy po wyborach. Partia Razem, której duża część działaczy sprzeciwiała się taktycznemu sojuszowi z SLD, zapowiadała utworzenie własnego koła poselskiego. Jednocześnie Robert Biedroń wezwał po wyborach, by cała Lewica utworzyła jedną partię. Czytaj także: Nowi posłowie z najmniejszym poparciem Na listach Polskiego Stronnictwa Ludowego znaleźli się nie tylko ludowcy, ale też kandydaci Kukiz'15 i Unii Europejskich Demokratów. PSL wziął najwięcej miejsc w poselskich ławach - 24. Kukiz'15 wprowadził do Sejmu pięciu przedstawicieli, a UED - jednego. Najbardziej skomplikowanie przedstawia się sytuacja Konfederacji. Ugrupowanie to samo jest zarejestrowaną partią o nazwie Konfederacja Wolność i Niepodległość, a w jego skład wchodzą kolejne, mniejsze. Tworzą ją m.in. partia KORWiN, Ruch Narodowy, Konfederacja Korony Polskiej, Liga Narodowa, Partia Kierowców czy Zjednoczenie Chrześcijańskich Rodzin. Jednak przedstawiciele wszystkich tych niewielkich partii nie znajdą się w Sejmie. 11 mandatów Konfederacji podzielili między siebie przede wszystkim KORWiN i Ruch Narodowy - partie będą miały po pięciu posłów. Jednego parlamentarzystę wprowadziła Konfederacja Korony Polskiej - swojego lidera Grzegorza Brauna. Czytaj także: PiS dostanie 100 milionów od państwa",Posiedzenie Sejmu poprzedniej kadencji 15 października,
https://wiadomosci.onet.pl/kraj/wyniki-wyborow-2019-wojewoda-mazowiecki-zdzislaw-sipiera-poslem-kto-go-zastapi/j51rc8h,Wojewoda mazowiecki będzie posłem. Kto go zastąpi?,"Ponad osiem tysięcy osób zagłosowało na Zdzisława Sipierę w tegorocznych wyborach parlamentarnych. To daje obecnemu wojewodzie mazowieckiemu mandat posła na Sejm. Prawo nie pozwala na godzenie tych funkcji, więc Sipiera będzie musiał ustąpić ze stanowiska.","Zdzisław Sipiera startował w wyborach w okręgu nr 20 (Warszawa II), obejmującym obszar ośmiu podwarszawskich powiatów: grodziskiego, legionowskiego, nowodworskiego, otwockiego, piaseczyńskiego, pruszkowskiego, warszawskiego zachodniego i wołomińskiego. Wybieranych w nim jest 12 posłów. W okręgu wygrało Prawo i Sprawiedliwość – zdobywając 40,89 proc. poparcia. KO zdobyła 28,61 proc. głosów, Lewica – 13,09 proc., PSL – 8,6 proc. i Konfederacja – 6,63 proc. Przełożyło się to na sześć mandatów dla PiS, cztery dla KO oraz po jednym dla Lewicy i PO. Sipiera startował z piątego miejsca na liście PiS. Osiągnął piąty wynik. Zagłosowało na niego 8 tys. 131 osób, w tym 5,7 tys. mieszkańców powiatu pruszkowskiego, z którego wojewoda pochodzi. Dzięki temu będzie mógł zasiąść w sejmowych ławach. Co to oznacza dla jego obecnego stanowiska? - Prawo nie pozwala na godzenie funkcji wojewody i posła na Sejm, więc w tym przypadku wojewoda mazowiecki będzie musiał ustąpić ze stanowiska - lub zrezygnować z mandatu. Zgodnie z przepisami swoje obowiązki może pełnić do czasu zaprzysiężenia na posła, ale przed objęciem mandatu Formalnie wcześniej musi go odwołać premier lub też przyjąć jego rezygnację – mówi Anna Godzwon, ekspertka ds. prawa wyborczego. - Nowy wojewoda również musi zostać formalnie powołany przez premiera na wniosek szefa MSWiA. Natomiast żadna ustawa nie precyzuje, w jakim czasie musi to zrobić. To oznacza, że do tego momentu obowiązki wojewody może pełnić na przykład jego zastępca. Ale to również musi być oficjalnie zatwierdzone przez premiera – tłumaczy Anna Godzwon. Jak mówi nam z kolei rzeczniczka wojewody mazowieckiego, Ewa Filipowicz, na razie nie wiadomo jeszcze, kto zastąpi jej przełożonego. Jednocześnie informuje, że do momentu wskazania przez premiera nowej osoby na to stanowisko, obowiązki wojewody może przejąć jego dotychczasowy pierwszy zastępca – Sylwester Dąbrowski. Jak jednak podkreśla, to również musi być formalnie decyzją premiera. - Otrzymanie mandatu posła to ogromne wyróżnienie. Jestem niezmiernie wdzięczny za okazane mi zaufanie i dołożę wszelkich starań, by go nie zawieść. Jest to jednocześnie zobowiązanie wobec mieszkańców - aby ciężko pracować i skutecznie działać dla dalszego rozwoju województwa mazowieckiego. Chciałbym wykorzystać moje doświadczenie zdobyte podczas pełnienia funkcji wojewody. Będąc reprezentantem rządu w terenie, realizowałem programy rządowe z różnych obszarów - polityki społecznej, infrastruktury, zdrowia. Poznałem bardzo dobrze potencjał, ale i wyzwania, przed którymi stoi Mazowsze – mówi Onetowi Zdzisław Sipiera. Zdzisław Sipiera za kilkanaście dni skończy 60 lat. Od urodzenia mieszkał w Pruszkowie i to tam zaczynał swoją karierę zawodową i polityczną. Był dyrektorem Szkoły Podstawowej nr 8, pracował też jako naczelnik Wydziału Oświaty w Urzędzie Dzielnicy Żoliborz w Warszawie, był też pierwszym starostą powiatu pruszkowskiego. W 1990 roku został przewodniczącym Koła Porozumienia Centrum w Pruszkowie i członkiem jego zarządu głównego. Od 1994 r. był pruszkowskim radnym, najpierw miejskim, potem powiatowym. To on tworzył struktury Prawa i Sprawiedliwości w regionie. W latach 2002–2006 był wiceburmistrzem warszawskiej Pragi-Południe, a potem burmistrzem Woli, pełnił też funkcję sekretarza komitetu miejskiego i powiatowego PiS. W 2014 r. startował w wyborach samorządowych w Pruszkowie. Z powodzeniem. Ponownie został wybrany starostą pruszkowskim. Zdzisław Sipiera jest absolwentem warszawskiej AWF, ukończył też administrację i prawo na Uniwersytecie Warszawskim oraz podyplomowe studia zarządzania w administracji publicznej w Wyższej Szkole Przedsiębiorczości i Zarządzania im. Leona Koźmińskiego. Jest żonaty od ponad 30 lat. Z żoną Barbarą mają dwójkę dzieci. Interesuje się polityką, sportem i turystyką.","Zdzisław Sipiera, wojewoda mazowiecki",
https://wiadomosci.onet.pl/kraj/wyniki-wyborow-kim-jest-wroclawska-szefowa-pis/r6wchkx,Kim jest wrocławska szefowa PiS?,"Otwierająca wrocławską listę PiS do Sejmu Mirosława Stachowiak-Różecka po raz kolejny dostała się do Sejmu. Jak podała PKW, kandydatka PiS zdobyła 91 tys. 236 głosów, podczas gdy lider Platformy Obywatelskiej Grzegorz Schetyna jedynie 66 tys. 859 głosów. Dla szefowej wrocławskich struktur partii Jarosława Kaczyńskiego były to trzecie wybory w ciągu ostatniego roku. Kim jest wrocławska szefowa PiS?","Swój pierwszy mandat poselski Mirosława Stachowiak-Różecka zdobyła cztery lata temu. Przed nią kolejne cztery lata w Sejmie. – Najważniejsze dla mnie jest służyć Dolnoślązakom i wrocławianom. Oczywiście, jeśli będę mogła nie tylko jako poseł, ale też jako członek rządu realizować tę misję, to z przyjemnością i dumą się tego podejmę – mówiła Onetowi na początku października Mirosława Stachowiak-Różecka. Mirosława Stachowiak-Różecka ma 46 lat, urodziła się w Świebodzinie, ale od lat jest związana z Wrocławiem. Od 2006 r. przez ponad dwie kadencje była radną miejską PiS. W partii Jarosława Kaczyńskiego jest od 17 lat. W marcu 2018 r. Stachowiak-Różecka została szefową wrocławskich struktur Prawa i Sprawiedliwości. Na tym stanowisku zastąpiła Piotra Babiarza, który zrezygnował z członkostwa w partii po wybuchu afery we wrocławskim PCK. Mirosława Stachowiak-Różecka studiowała resocjalizację na Uniwersytecie Wrocławskim. Dwa lata temu uzyskała tytuł magistra z pedagogiki specjalnej w DSW. Przez lata była związana z branżą filmową. Pracowała jako producent oraz kierownik produkcji filmów historycznych i dokumentalnych. W latach 2005-2007 pracowała m.in. w Wytwórni Filmów Fabularnych we Wrocławiu. Później pracowała w firmie brokerskiej. Szefowa PiS we Wrocławiu dwukrotnie kandydowała w wyborach na prezydenta miasta. W 2014 r. przegrała z Rafałem Dutkiewiczem w drugiej turze. Przed rokiem wrocławianie już w pierwszej turze postawili na Jacka Sutryka.",Mirosława Stachowiak-Różecka,
https://wiadomosci.onet.pl/tylko-w-onecie/bogdan-borusewicz-mowie-do-pis-u-to-juz-nie-wroci/j6dg90z,Bogdan Borusewicz: mówię do PiS-u - to już nie wróci,"- Senat będzie uwzględniał różne głosy. Będzie kierował się regulaminem i prawem i nie dopuści do takich sytuacji, w których w ciągu kilkunastu godzin w Sejmie i Senacie głosuje się najważniejsze ustawy ustrojowe. To już nie wróci - powiedział Bogdan Borusewicz, senator KO i były marszałek tej izby. Opozycja w wyborach uzyskała większość w Senacie, a Borusewicz jest wymieniany jako jej główny kandydat na marszałka w nowej kadencji.",,,
https://wiadomosci.onet.pl/tylko-w-onecie/wyniki-wyborow-2019-ile-pieniedzy-dostana-partie-polityczne/j84z2hb,PiS dostanie 100 mln od państwa,Niemal 100 mln z budżetu państwa trafi do kasy PiS w ciągu najbliższej kadencji Sejmu. To rekordowa suma odkąd zostały zredukowane subwencje finansowe dla największych partii.,"Po prezentacji oficjalnych wyników wyborów przyszedł czas na podział budżetowych pieniędzy. Zasada jest prosta — im większa partia, tym więcej pieniędzy. Oczywiście, najwięcej dostanie PiS, bo wynik tej partii jest znacznie lepszy od pozostałych ugrupowań. Wedle obliczeń Państwowej Komisji Wyborczej, do kasy partii Jarosława Kaczyńskiego będzie trafiać co rok po 23,5 mln zł. I tak przez 4 lata kadencji. W sumie daje to niemal 100 mln zł — tyle nie zainkasowała żadna partia, odkąd w 2010 r. zredukowane zostały subwencje z budżetu państwa dla partii politycznych. W mijającej kadencji PiS dostawało znacznie mniej — po 18,5 mln zł rocznie. Platforma też dostanie więcej. Co roku do jej kasy trafi 19,8 mln, podczas gdy do tej pory otrzymywała 15,5 mln.  Z długów po kampanii wyborczej w 2015 r. wyjdzie wreszcie SLD. Do kasy partii Włodzimierza Czarzastego trafi rocznie 11,5 mln zł. Teoretycznie Czarzasty powinien się podzielić pieniędzmi z Wiosną Roberta Biedronia i partią Razem Adriana Zandberga. Tenorzy lewicy publicznie milczą o pieniądzach, ale bez wątpienia podział kasy był elementem ich negocjacji dotyczących wspólnego startu. Inna przez lata zadłużona partia — PSL — otrzyma niemal 8,4 mln rocznie. Czy ludowcy podzielą się z Pawłem Kukizem, który wystawił swych ludzi na ich listach? — Na razie nie rozmawiamy o pieniądzach — przekonuje nas jeden z liderów PSL. — Czekamy, aż Paweł pojawi się w Warszawie. Wtedy będziemy rozmawiać w sprawie wspólnego klubu w Sejmie i pieniędzy. Prawdziwe eldorado czeka Konfederację. Ugrupowanie, składające się w większości z polityków działających przez lata bez publicznych subwencji, teraz zainkasuje ponad 6,8 mln zł rocznie. To może być główne spoiwo tego ugrupowania, które jest różnorodne i w wielu kwestiach podzielone. W idealnej sytuacji znalazły się dwa ugrupowania kanapowe — Partia Zieloni oraz Inicjatywa Polska Barbary Nowackiej. Do wyborów poszły one w koalicji z PO jako Koalicja Obywatelska. Podpisując dokument o współpracy, wszystkie te partie określiły od razu, jak podzielą się państwowymi pieniędzmi — i zgłosiły tę umowę do PKW. Dzięki temu wiemy, że Zieloni dostaną 1,5 proc. z pieniędzy całej Koalicji Obywatelskiej, czyli co roku ponad 300 tys. zł. Z kolei partia Nowackiej dostanie pół procent — czyli rocznie ponad 100 tys. zł. Z umowy znajdującej się w PKW wynika, że ani grosza z pieniędzy Koalicji Obywatelskiej nie dostanie Nowoczesna, która także ją tworzyła. Partia ma wielomilionowe długi z mijającej kadencji i bez subwencji ich nie spłaci. Decyzja lidera PO Grzegorza Schetyny o tym, by nie dać Nowoczesnej ani grosza oznacza po prostu, że zapadła polityczna decyzja o likwidacji tej partii i wcielenia jej członków do Platformy. Paradoksalnie, bez grosza zostały także partie Zbigniewa Ziobry i Jarosława Gowina, które współtworzą zwycięską Zjednoczoną Prawicę. Lider PiS Jarosław Kaczyński tak jak cztery lata temu nie dał im ani grosza z wielomilionowej puli PiS. A to oznacza, że przez całą kadencję to Kaczyński będzie miał wyłączną pieczę nad kasą obozu władzy.",Jarosław Kaczyński będzie miał wyłączną pieczę nad kasą obozu władzy,
https://wiadomosci.onet.pl/kraj/klaudia-jachira-w-onet-opinie-pis-napuszcza-na-siebie-polakow/8eq6n3s,Klaudia Jachira: PiS napuszcza na siebie Polaków,"Klaudia Jachira i Jan Śpiewak byli gośćmi Renaty Kim w ""Onet Opinie"". W programie rozmawiali m.in. na temat Prawa i Sprawiedliwości. - PiS napuszcza na siebie Polaków i generuje podziały - powiedziała Jachira. - Moja satyra była potrzebna. Pokazywałam patologie władzy, obnażałam wszystkie afery. To ja pokazałam, jak wielka była afera SKOK-ów - mówiła. - Nie zgadzam się na hipokryzję tej władzy - dodała.",,,
https://wiadomosci.onet.pl/kraj/wyniki-wyborow-2019-jan-spiewak-o-zwyciestwie-pis/tyh96g8,Jan Śpiewak: PiS jest odpowiedzią na kryzys demokracji,"Klaudia Jachira i Jan Śpiewak byli gośćmi Renaty Kim w ""Onet Opinie"". W programie rozmawiali m.in. o wynikach wyborów parlamentarnych. - PiS jest pewną odpowiedzią na kryzys demokracji i kryzys tego systemu, w którym żyjemy. Prawo i Sprawiedliwość zapewniło milionom ludzi awans dzięki swoim programom transferów socjalnych, zapewniło im poczucie tożsamości i wspólnoty - mówił Jan Śpiewak. - PiS rozumie trendy, które dzieją się w globalnym świecie. Daje odpór pewnej globalizacji. Ludzie nie chcą być narażeni na pewne ryzyka, chociażby na utratę pracy. Prawo i Sprawiedliwość odpowiada na te wyzwania - powiedział Jan Śpiewak.",,,
https://wiadomosci.onet.pl/kraj/wyniki-wyborow-do-parlamentu-2019-pawel-poncyljusz-wraca-do-polityki/t387ysc,Paweł Poncyljusz wraca do polityki,"Lider listy Koalicji Obywatelskiej w Rzeszowie, Paweł Poncyljusz, przez kolejne cztery lata będzie zasiadał w Sejmie. Oznacza to wielki powrót byłego polityka Prawa i Sprawiedliwości, który w 2010 roku pracował w sztabie wyborczym ubiegającego się o urząd prezydenta RP Jarosława Kaczyńskiego.","Paweł Poncyljusz urodził się w 1969 roku w Warszawie. W stolicy ukończył XXXIV Liceum Ogólnokształcące im. Karola Świerczewskiego. W latach 19891994 studiował na Wydziale Historycznym Uniwersytetu Warszawskiego, ale nie udało mu się skończyć tych studiów. Przed zaistnieniem w polityce, poznał wcześniej świat biznesu. Zanim wszedł do wielkiej polityki w latach 1998–2001 był radnym rady dzielnicy Warszawa-Śródmieście z listy AWS. Przez dwa lata doradzał również wojewodzie mazowieckiemu. Do Sejmu dostał się w 2001 r. z listy Prawa i Sprawiedliwości. Po następnych zwycięskich wyborach pełnił funkcję wiceministra gospodarki. Był w rządzie Kazimierza Marcinkiewicza i Jarosława Kaczyńskiego. Po tragicznej śmierci Lecha Kaczyńskiego podjęto decyzję, że w wyborach prezydenckich wystartuje brat zmarłego prezydenta RP Jarosław Kaczyński. Paweł Poncyljusz został wtedy rzecznikiem prasowym jego sztabu wyborczego. Ostatecznie nowym prezydentem Polski został Bronisław Komorowski, a Poncyljusz opuścił PiS i przystąpił do nowo utworzonego klubu parlamentarnego Polska Jest Najważniejsza. W wyborach w 20111 . jego nowa partia nie przekroczyła progu wyborczego i Poncyljusz pożegnał się z Sejmem. Przez kilka kolejnych lat Paweł Poncyljusz znajdował się poza wielką polityką. Szansa na ponowne zasiadanie w Sejmie pojawiła się dość niespodziewanie. W Rzeszowie „jedynką” Koalicji Obywatelskiej miał zostać prezydenta miasta Tadeusz Ferenc. Jednak po namowach ze strony mieszkańców i swoich współpracowników Ferenc, były poseł SLD, postanowił zrezygnować ze startu w wyborach.",Paweł Poncyljusz,
https://wiadomosci.onet.pl/kraj/krystyna-pawlowicz-zegna-sie-z-sejmem-dam-wam-jeszcze-popalic/1stdlxp,"""Dam wam jeszcze popalić"". Krystyna Pawłowicz żegna się z Sejmem","Krystyna Pawłowicz nie kandydowała w tegorocznych wyborach i tym samym po dwóch kadencjach przestanie być posłanką. Dzisiaj zapytana przez dziennikarzy o swoje dalsze plany odpowiedziała: ""Dam wam jeszcze popalić"".","- Praca parlamentarzysty jest bardzo absorbująca i czuję, że już nie mam na to siły - mówiła w lipcu Krystyna Pawłowicz - Przecież nie mogą mnie nosić po korytarzach sejmowych na noszach - dodała. Zapowiedziała, że nadal będzie aktywna na Twitterze oraz będzie kontynuować felietony w Radiu Maryja. Dzisiejsza wypowiedź do dziennikarzy to nie pierwsza kontrowersyjna wypowiedź Pawłowicz skierowana do przedstawicieli mediów. W lipcu na pytanie, czym będzie się zajmować po odejściu z polityki, powiedziała do dziennikarza TVN24: ""Na kolana, przepraszaj, zdrajco jeden. Wszyscy na kolana!"". Z kolei dwa lata temu rzuciła do dziennikarza Onetu: ""weźmiemy się za was"". Politycznie Krystyna Pawłowicz związała się z obozem PiS. W 2011 roku startowała z listy tej partii do Sejmu. Dość szybko z szerzej nieznanej parlamentarzystki stała się rozpoznawalną osobą. Wszystko za sprawą jej wypowiedzi oraz zachowania, jak podczas obrad Sejmu jadła w ławach poselskich sałatkę. Później tłumaczyła, że posłowie czasami nie mają innego wyboru z powodu porządku obrad. Krystyna Pawłowicz znana jest ze swoich kontrowersyjnych wypowiedzi. Podczas debaty o związkach partnerskich stwierdziła, że są one jałowe, bo „społeczeństwo nie ma z nich żadnego porządku”. W 2017 roku w czasie prac w sejmowej komisji nad ustawą o Sądzie Najwyższym powiedziała do posłów opozycji, że „mają zdradzieckie mordy, tak jak prezes powiedział”.",Krystyna Pawłowicz,
https://wiadomosci.onet.pl/kraj/wybory-2019-jaroslaw-gowin-z-coraz-slabszymi-wynikami-w-wyborach/hjcszd8,Jarosław Gowin z coraz słabszymi wynikami w wyborach,"Prześledziliśmy wyniki wyborcze Jarosława Gowina od 2005 roku. Jak się okazuje, na prezesa partii Porozumienie z wyborów na wybory głosuje coraz mniej osób.","Gowin od zawsze startuje w Krakowie. Pierwszy raz ubiegał się o mandat senatora z list PO w 2005 roku. Wybory wygrał, zdobywając 157 083 głosy. Po skróceniu kadencji parlamentu i wycofaniu się Jana Rokity ze startu w wyborach w 2007 roku Gowin został ""jedynką"" PO na listach do Sejmu w Krakowie. Zagłosowało wtedy na niego 160 465 osób. Poprawił więc nieznacznie swój wynik i był ""lokomotywą"" Platformy w Krakowie. W 2011 roku obecny minister startował z trzeciego miejsca na listach PO. Mimo przesunięcia go na dalszą lokatę Gowin zdeklasował wszystkich na własnej liście, zdobywając 62 570 głosów. Ówczesna ""jedynka"" PO, czyli Ireneusz Raś, zdobył 31 455 głosów, a ""dwójka"", czyli Katarzyna Matusik-Lipiec, przekonała do siebie 22 178 wyborców. POLECAMY: Co PiS zrobi po wyborach? [ANALIZA] W 2013 roku Gowin opuścił Platformę i założył własne ugrupowanie - Polskę Razem, która w 2017 roku zmieniła nazwę na Porozumienie. Wraz ze swoją partią wszedł w skład koalicji Zjednoczonej Prawicy i w 2015 roku wystartował z ostatniego miejsca na listach PiS, zdobywając 43 539 głosów. Lepszy wynik na liście PiS uzyskała tylko ""jedynka"", czyli Małgorzata Wassermann, która zdobyła 81 379 głosów. W tegorocznych wyborach Gowin znów startował z ostatniego miejsca na liście PiS. Zdobył mandat, uzyskując 15 802 głosy. Zdeklasowała go Małgorzata Wassermann, na którą zagłosowały 140 692 osoby. Wassermann niemal dwukrotnie poprawiła swój wynik sprzed czterech lat, tymczasem poparcie dla Jarosława Gowina w tym samym czasie spadło prawie trzykrotnie. POLECAMY: Tych posłów nie zobaczymy już w Sejmie [GALERIA]",Jarosław Gowin podczas dzisiejszego posiedzenia rządu,
https://wiadomosci.onet.pl/kraj/wyniki-wyborow-polacy-za-granica-wybrali-koalicje-obywatelska/fpgdq7e,Jak głosowali Polacy za granicą? KO przed PiS,"Polacy głosujący w wyborach parlamentarnych za granicą głosowali na Koalicję Obywatelską, która zdobyła 39,1 proc. głosów, drugie miejsce zajęło Prawo i Sprawiedliwość z 25,3 proc. poparciem. Kolejne miejsca należą do: SLD (20,4 proc.), Konfederacji (11,1 proc.) i PSL (4,1 proc.) - przytacza ""Rzeczpospolita"".","Polacy przebywający za granicą w wyborach do Sejmu wybierali kandydatów z okręgu nr 19 (Warszawa), a w wyborach do Senatu - kandydatów z okręgu nr 44 (Warszawa - Białołęka, Bielany, Śródmieście, Żoliborz). Wśród liderów list wygrała Małgorzata Kidawa-Błońska (27,6 proc.), drugie miejsce zajął Jarosław Kaczyński (18,4 proc.), a trzecie Adrian Zandberg (11,6 proc.). Kidawa-Błońska zdobyła poparcie przede wszystkim od Polaków głosujących w Wielkiej Brytanii i Niemczech, z kolei Jarosław Kaczyński cieszył się większym poparciem w USA - czytamy w ""Rzeczpospolitej"". Przed wieloma polskimi placówkami dyplomatycznymi za granicą ustawiały się kolejki, w mediach społecznościowych pojawiało się sporo relacji, że trzeba było spędzić w kolejce nawet 2-3 godziny.",Głosowanie w ambasadzie w Hanoi w Wietnamie,
https://wiadomosci.onet.pl/kraj/nowi-poslowie-w-sejmie-znamy-wyniki-wyborow-pelna-lista-poslow/b01eyfv,Pełna lista posłów Sejmie. Kto znajdzie się w parlamencie?,"Pełne wyniki wyborów są już znane. Znamy także pełną listę posłów, którzy znajdą się w Sejmie. Reprezentować będą nas nowi posłowie, a także ci, których zdążyliśmy poznać już podczas poprzednich kadencji. Prezentujemy pełną listę posłów oraz komitety, z których kandydowali do Sejmu!","Znamy już nazwiska wszystkich posłów, którzy w kolejnej kadencji Sejmu będą zasiadać w poselskich ławach. W Sejmie zasiada 460 posłów. POLECAMY: Lista posłów PiS, którzy znajdą się w Sejmie CZYTAJ WIĘCEJ: Lista posłów Koalicji Obywatelskiej, którzy znajdą się w Sejmie CZYTAJ WIĘCEJ: Posłowie z PSL, którzy znaleźli się w Sejmie CZYTAJ WIĘCEJ: Posłowie SLD, którzy znajdą się w Sejmie. Lista posłów Lewicy Tak przedstawia się liczba posłów, którą wybieramy z poszczególnych województw. ""Posłom i senatorom w okresie sprawowania mandatu, licząc od pierwszego posiedzenia Sejmu lub Senatu, przysługuje uposażenie poselskie lub senatorskie, zwane dalej »uposażeniem«, wypłacane miesięcznie, także za niepełne miesiące sprawowania mandatu"" - określa ustawa o wykonywaniu mandatu posła i senatora. Pensja podstawowa parlamentarzysty to 9 tys. 892 zł 30 gr.",Nowi posłowie w Sejmie! Znamy wyniki wyborów. Pełna lista posłów,
https://wiadomosci.onet.pl/kraj/poslowie-pis-w-sejmie-nowa-lista-poslow-pis-po-wynikach-wyborow/zl0xc3d,"Lista posłów PiS, którzy znajdą się w Sejmie","Znamy pełne wyniki wyborów parlamentarnych, w których wygrało PiS. W Sejmie najwięcej przedstawicieli będzie miała właśnie ta partia. W parlamencie zasiadał będzie m.in. Jarosław Kaczyński, prezes Prawa i Sprawiedliwości. Prezentujemy pełną listę kandydatów PiS, którzy znajdą się w Sejmie.","PiS będzie miało najwięcej przedstawicieli w Sejmie! O tym wiadomo było już wtedy, gdy poznaliśmy wstępne wyniki wyborów. O tym, że samodzielna większość w Sejmie należy do PiS, które zdobyło 235 mandatów, dowiedzieliśmy się natomiast wczoraj. Podział reszty mandatów w Sejmie prezentuje się następująco: KO - 134, PSL - 30, SLD - 49, Konfederacja - 11, KO - 134, Mniejszość Niemiecka - 1 CZYTAJ WIĘCEJ: Oficjalne wyniki wyborów. Relacja na żywo PiS w Sejmie będzie reprezentować aż 235 posłów. Mandat wywalczyli:",Posłowie PiS w Sejmie. Wyniki wyborów. Kto z PiS w Sejmie?,
https://wiadomosci.onet.pl/tylko-w-onecie/wyniki-wyborow-2019-marcin-zawada-kaczynskiemu-bedzie-sie-trudniej-rzadzilo/qt9pk9v,Marcin Zawada: Kaczyńskiemu będzie się trudniej rządziło,"Janusz Schwertner i Marcin Zawada byli gośćmi Piotra Kędzierskiego w ""Onet Rano. #WIEM"". W programie rozmawiali m.in. na temat wyniku Prawa i Sprawiedliwości w wyborach parlamentarnych. - PiS rzeczywiście wygrało te wybory, ale o zwycięstwie na pewno nie może mówić Jarosław Kaczyński. 235 posłów, to taka sama liczba jaką miał PiS na początku poprzedniej kadencji. Po tych programach socjalnych, machinie propagandowej w TVP, liczyli na zdecydowanie więcej - mówił Marcin Zawada. - Prezes Kaczyński będzie miał wewnętrzne problemy. Liczba posłów Ziobry i Gowina jest większa, więc musi się bardziej z tymi koalicjantami liczyć i rośnie mu siła po prawej stronie ze względu na Konfederację. To wszystko będzie wpływało na to, że Kaczyńskiemu będzie się trudniej rządziło - dodał.",,,
https://wiadomosci.onet.pl/tylko-w-onecie/newsletter-onetu-bartosz-paturej-pis-wygralo-ale-sie-nie-cieszy/tqf1rsz,"Newsletter Onetu. Bartosz Paturej: PiS wygrało, ale się nie cieszy","Już wiemy, że nowy parlament będzie się różnił od poprzedniego, nawet jeśli rządzącą większość utrzymało Prawo i Sprawiedliwość. Jeden znaczący szczegół może na tyle mocno wpłynąć na charakter pracy parlamentarzystów, że odbije się to również na wyścigu prezydenckim.","Opozycji udał się plan zdobycia Senatu. Kiedyś chcieli go rozwiązać, teraz da im realny wpływ na prace parlamentu. Jarosław Kaczyński już zapowiada, że ""Senat nie może blokować ustaw, może je tylko opóźniać"", co jest oczywiście prawdą, ale nie tylko o ustawy tu chodzi – pisał wczoraj o tym Kamil Dziubka.   Teraz Prawo i Sprawiedliwość będzie musiało przygotować się do nieco innej rozgrywki. Przez cztery lata przygotowało sobie potężny aparat do rządzenia, zmieniło szereg ustaw i nie musi na chybcika przestawiać legislacyjnej zwrotnicy. Ale wygląda na to, że to koniec z błyskawicznymi posiedzeniami, nocnymi głosowaniami w Senacie. O ile krucha większość się utrzyma. Czy w ramach nowego planu na rządzenie zobaczymy również nową jakość w Sejmie i – jak mówił w Onet Opinie Bogusław Chrabota – brak turbulencji politycznych do wyborów prezydenckich?  Wiemy natomiast, że będą korekty w rządzie. Wczoraj od zastępcy dyrektora w jednym ministerstwie słyszałem: pospieszmy się, bo już po wyborach i na wywiad z sekretarzem stanu możemy już nie mieć wiele czasu. Paweł Szefernaker mówi: każdy, kto jest uczciwy może spać spokojnie. Chyba wrócę do tej deklaracji po zaprzysiężeniu nowego rządu i sprawdzę, kogo już nie ma.   A Państwa zapraszam do sprawdzenia tego, co PiS zrobi po wyborach. Pisze o tym Andrzej Stankiewicz w swojej analizie. ""Z wypowiedzi prezesa Kaczyńskiego w ostatnich miesiącach – a także z analizy dokumentów programowych PiS – wynika jasny kierunek. To ma być dokończenie konserwatywno-społecznej rewolucji PiS, przy jednoczesnym podporządkowaniu partii rządzącej większości dziedzin życia"" – pisze nasz autor.   Bartosz Paturej jest autorem Informacyjnego Newslettera Onetu – zapisz się już dziś! Tu znajdziesz formularz. Wczoraj wieczorem PKW rozwiała wątpliwości. Prawo i Sprawiedliwość z wynikiem 43,59 proc. uzyskało sejmową większość (235 posłów) i sformułuje rząd większościowy. Ogólny wynik jest jednak dla rządzących rozczarowaniem, biorąc pod uwagę utratę większości w Senacie. KO (134 posłów) i Lewica – bez zaskoczeń, natomiast wyniki PSL i Konfederacji to ich duży sukces. kampania zewnętrzna, z wykorzystaniem każdej możliwej powierzchni, nowoczesna kampania w internecie – to są rzeczy nie do przecenienia. I lider, który mobilizuje własnych wyborców w tradycyjnym dla siebie przedwyborczym liście. Po drugiej stronie słyszymy zapewnienia, że ""jutro może być lepsze"", ale przyznać trzeba, że grono wyborców nie wie, dlaczego jutro pod rządami PiS miałoby być dla nich gorsze.  Mateusz Morawiecki zostanie posłem! Tak, wcześniej był TYLKO premierem. Ale najbardziej cieszy się chyba Włodzimierz Czarzasty – od wielu lat w centrum politycznego życia kraju, ale nigdy w parlamencie. Lewica wprowadzi do Sejmu Macieja Gdulę – to ich mocna merytorycznie strona. Na mównicy gwiazdą będzie zapewne Adrian Zandberg oraz Konrad Berkowicz z Konfederacji czy Tomasz Zimoch z KO. Zobaczcie nowe twarze w Sejmie!  W Sejmie nie znajdzie się m.in. Zbigniew Gryglas (który tak lubi brylować w mediach), Piotr Naimski (którego rządowa posada i tak jest niezagrożona), Krzysztof Czabański (przecież miał taki ładny spot z Jarosławem Kaczyńskim), Anna Sobecka (jej nieobecność to duże osłabienie ekipy Tadeusza Rydzyka), czy Stanisław Piotrowicz (złośliwi mówią, że jego porażka wyborcza kończy okres postkomunizmu w polskim parlamencie).",Bartosz Paturej,
https://wiadomosci.onet.pl/kraj/wyniki-wyborow-2019-prezydent-sopotu-nie-zetne-wlosow-poki-u-wladzy-jest-pis/j04kgse,"Jacek Karnowski podtrzymuje deklarację z 2015: póki rządzi PiS, nie zetnę włosów","- Koalicja Obywatelska rządu niestety nie stworzy. Włosy poddane zostaną zabiegom pielęgnacyjnym, ale nadal będę zapuszczać - mówi w rozmowie z ""Dziennikiem Bałtyckim"" prezydent Sopotu Jacek Karnowski. Tym samym podtrzymał swoją deklarację z 2015 r., kiedy zapowiedział, że nie zetnie włosów, dopóki rządzić będzie Prawo i Sprawiedliwość.","- Cieszę się, że udało się zdobyć Senat, że „pakt senacki” został zrealizowany - powiedział ""Dziennikowi Bałtyckiemu"" Jacek Karnowski, komentując wyniki wyborów parlamentarnych.",Prezydent Sopotu Jacek Karnowski,
https://wiadomosci.onet.pl/kraj/wyniki-wyborow-2019-posel-pis-marcin-horala-komentuje-wynik-wyborow/z31k9hk,Gdyński poseł PiS z dużym poparciem. Horała mówi o polskim państwie dobrobytu,"- Utrzymamy kurs na polską wersję państwa dobrobytu, a na tym korzystają wszyscy Polacy - mówi Onetowi gdyński poseł PiS Marcin Horała, który w wyborach do Sejmu zdobył ponad 86 tysięcy głosów. Polityk nie obawia się potencjalnie negatywnych skutków zwiększenia pensji minimalnej i wzrostu świadczeń socjalnych. - Osiągnęliśmy trzy cele polityki gospodarczej, teoretycznie wzajemnie sprzeczne - przekonuje.","Piotr Olejarczyk, Onet: Dobry wynik dla PiS? Marcin Horała, gdyński poseł Prawa i Sprawiedliwości: Bardzo dobry. A na Pomorzu? Na Pomorzu tak samo. Po raz pierwszy wygrywamy w okręgu gdyńsko-słupskim. W Senacie PiS nie ma większości. To prawda. Tak jak przy ostatnich wyborach w roku 2015 matematyka, ordynacja wyborcza i różne zbiegi okoliczności nam sprzyjały, tak teraz nam to wszystko zdecydowanie nie sprzyjało. Mieliśmy dużo bardziej pechowe okoliczności, co spowodowało, że pomimo znacznie lepszego wyniku, mandatowe wyniki do Senatu są gorsze. Pechowe okoliczności? Przede wszystkim zadziałał pakt senacki. I to opozycji wyszło, by być i nie być jednocześnie w koalicji. Tam, gdzie było to korzystne (czyli wybory do Senatu) – być w koalicji, a tam gdzie niekorzystne (wybory do Sejmu) – nie być w koalicji. To się opozycji udało. Plus mieliśmy odrobinę pecha, bo kilku naszym kandydatom niewiele zabrakło, by znaleźć się w Senacie. Na kilka takich rozstrzygnięć „o głos” - wszystkie poszły dla nas nie w tę stronę, co trzeba. No i do tego tutaj na Pomorzu doszedł jeszcze ""prezent"" od kolegi Bonkowskiego, naszego byłego senatora, który najpierw nam w PiS szkodził swoimi różnymi wyskokami i wypowiedziami, a na koniec swoim startem w wyborach, odebrał nam kilkanaście procent. A w tym konkretnym przypadku wystarczyło nam kilka procent więcej, by pokonać Platformę. Brak większości w Senacie będzie w tej kadencji mocno przeszkadzał PiS? Oczywiście lepiej mieć większość w Senacie niż nie mieć. To nie jest coś, co będzie uniemożliwiało rządzenie. Ale będzie po prostu trudniej, żmudniej i dłużej. Patrząc na wyniki wyborów - na PiS znacznie częściej głosowali ludzie z podstawowym wykształceniem, starsi i z mniejszych miejscowości. Ciągle PiS-owi nie udaje się zdobyć tych wielkich miast. Różnica w poparciu dla PiS i Koalicji Obywatelskiej jest taka, że w tych środowiskach i grupach społecznych, gdzie my wygrywamy, to Platforma praktycznie nie istnieje. Natomiast tam gdzie wygrywa Platforma, nadal sporo głosów dostaje PiS. Prawo i Sprawiedliwość jest partią bardziej ogólnonarodową, mającą wysokie poparcie we wszystkich grupach. Największe na wsi, w małych miastach, czy tam wśród mniej wykształconych, to prawda. Ale wśród dobrze wykształconych i mieszkających w dużych miastach, też całkiem sporo. Jak patrzyłem np. na wyniki w Gdańsku, to tam poparcie mieliśmy rzędu blisko 27 proc. W roku 2005 to 27 proc. w skali kraju dawało zwycięstwo w wyborach, więc całkiem przyzwoite poparcie. Naszą siłą jest to, że kierujemy nasz przekaz do wszystkich. I wszędzie mamy średnio wysokie albo bardzo wysokie poparcie. Jakie będą te następne lata dla Polski, ale dla ludzi, którzy nie zgadzają się z PiS? Myślę, że będą bardzo dobre, tak samo jak poprzednie cztery lata. Utrzymamy kurs na polską wersję państwa dobrobytu, a na tym korzystają wszyscy Polacy. Jeżeli spojrzymy na twarde dane, jak np. poziom dochodu rozporządzalnego w gospodarstwie domowym, średnia płaca, emerytura - to wszystko to poszło w górę. I uważam, że nie ma powodu, by to się nie udało i tym razem. Będzie tak nadal. Oczywiście czym innym są poglądy polityczne, które każdy może mieć. Może się nie zgadzać z PiS i pewnie nie będzie się zgadzał. Już teraz była taka nutka goryczy w wystąpieniu prezesa Kaczyńskiego i my też ją mamy. Co pana napawa goryczą? Wydaje nam się, że rząd, który ma tak dobre wyniki, co potwierdzają fakty dostępne dla każdego Polaka, że taki rząd powinien mieć poparcie 60 procent, a nie 43,5 procent. 60 procent? Takie są już uwarunkowania w Polsce, że taki wynik ciężko zrobić. Dam taki przykład, trochę na zasadzie anegdoty, ale opartej na prawdziwej sytuacji. Znam rodzinę z czworgiem dzieci, gdzie głową rodziny jest młody, wykształcony, z dużego miasta. I ta rodzina, gdyby nie 500 plus, lada moment popadłaby w bardzo ciężkie osobiste tarapaty. Być może nawet doszłoby do straty domu, bo tam narastał już duży dług. I to że PiS wprowadziło program 500 plus, to można powiedzieć, że tę rodzinę uratowało. Puenta z głową rodziny była taka: „ale ja i tak zagłosuję przeciwko PiS”. Bo takie ma idee fixe przeciw PiS, i to pomimo tego, że ten rząd jego konkretnie uratował, to on i tak będzie przeciw. To ostatnie pytanie, trochę łączące się z pana anegdotą. Pan naprawdę wierzy, że rozdawanie pieniędzy i zapowiedziane przez PiS zwiększanie pensji minimalnej nie przełoży się na wzrost inflacji, wyższe ceny wszystkiego i w rezultacie zubożenie społeczeństwa?",Marcin Horała,
https://wiadomosci.onet.pl/kraj/wyniki-wyborow-na-podlasiu-kto-znajdzie-sie-w-senacie/skmn0lj,Wyniki wyborów na Podlasiu. Kto znajdzie się w Senacie?,Państwowa Komisja Wyborcza policzyła już głosy z wszystkich komisji w wyborach do Senatu. Podlasie w nowym parlamencie reprezentować będzie trzech senatorów. Kto dostał się do Izby Wyższej i jak głosowano w województwie?,"Podlasie zostało podzielone na trzy jednomandatowe okręgi do Senatu. W dwóch o miejsce w Izbie Wyższej ubiegały się trzy osoby, w trzecim rywali była czwórka. W każdym regionie zwyciężył ostatecznie kandydat PiS. I tak, w okręgu nr 58, który obejmuje Łomżę i Suwałki, wraz z powiatami oraz sześć innych powiatów: augustowski, grajewski, kolneński, moniecki, sejneński i zambrowski, walkę wyborczą stoczyła trójka kandydatów – Janusz Wasilewski z komitetu Kukiz’15 do Senatu, Zenon Białobrzeski z PSL oraz Marek Komorowski z PiS. Ten ostatni zdobył 111 tys. 737 głosów, osiągając wynik 58,17 proc. I to on zasiądzie w Senacie. Wasilewskiego poparło 21 tys. 465 osób (11,17 proc.), a Białobrzeskiego 58 tys. 887 wyborców, czyli 30,66 proc. W samym Białymstoku – w powiecie i mieście oraz w powiecie sokólskim, czyli w okręgu nr 60, walka była bardziej zacięta. Zmierzyły się tu cztery osoby – Wanda Jankowska z komitetu Kukiz’15 do Senatu, Zbigniew Nikitorowicz z PO, Mariusz Gromko z PiS oraz Jan Dobrzyński, były senator PiS, wyrzucony z tej partii po założeniu własnego komitetu Zjednoczona Prawica, który wcześniej z kolei popadł w niełaskę po kontrowersyjnym incydencie po obchodach rocznicy smoleńskiej w Warszawie. Tu również triumfował kandydat PiS. Mariusz Gromko zdobył 104 tys. 694 głosów poparcia, osiągając wynik 43,9 proc. Walkę nawiązał z nim Nikitorowicz, który zjednał do siebie 86,5 tys. wyborców (36,31 proc.). Na Wandę Jankowską zagłosowało prawie 25 tys. osób (10,38 proc.), a na Dobrzyńskiego – niespełna 22,5 tys. wyborców (9,41 proc.). Reprezentantem powiatu nr 61, w skład którego wchodzą powiaty bielski, hajnowski, siemiatycki i wysokomazowiecki, będzie natomiast Jacek Bogucki z PiS. Poparło go 48 tys. 257 osób, dając mu wynik 56,53 proc. Bogucki pokonał Aldonę Skirgiełło z Samoobrony, która zdobyła 5 tys. 48 głosów (5,91 proc.) i Igora Łukaszuka z KO, na którego zagłosowało 32 tys. 59 osób (37,56 proc.).",Na Podlasiu w wyborach do Senatu triumfowali kandydaci PiS,
https://wiadomosci.onet.pl/kraj/wyniki-wyborow-na-mazowszu-kto-znajdzie-sie-w-senacie/qw87ptf,Wyniki wyborów na Mazowszu. Kto znajdzie się w Senacie?,"Państwowa Komisja Wyborcza policzyła już głosy z wszystkich komisji w wyborach do Senatu. Mazowsze, poza Warszawą, w nowym parlamencie reprezentować będzie dziewięciu senatorów. Kto dostał się do Senatu i jak głosowano w województwie?","Poza czterema okręgami wydzielonymi w samej stolicy, kandydaci do Senatu walczyli o miejsce jeszcze w dwóch okręgach funkcjonujących w podwarszawskich powiatach, a także w dwóch kolejnych w Płocku, Radomiu i trzech w Siedlcach. W większości z nich zwyciężyli kandydaci PiS, ale Mazowsze będzie też miało reprezentantów z KO i PSL. I tak, w okręgu nr 38, obejmującym miasto i powiat Płock, a także powiaty gostyniński, sierpecki, sochaczewski i żyrardowski, walka była bardzo zażarta. W pojedynku wyborczym zmierzyli się tam Marek Martynowski z PiS i Waldemar Pawlak z PSL. Ostatecznie były premier przegrał. Pawlak zdobył 105 tys. 141 głosów, czyli 47,59 proc., a Martynowski o ponad 10 tys. więcej – dokładnie 115 tys. 800 głosów (52,41 proc.) i to on zasiądzie w Senacie. W okręgu nr 39, obejmującym powiaty ciechanowski, mławski, płoński, przasnyski i żuromiński, wystartowało trzech kandydatów – Piotr Mierzwa, reprezentujący koalicję Bezpartyjni i Samorządowcy, Andrzej Kamasa z KO i Jan Maria Jackowski z PiS. Zwyciężył ten ostatni, zdobywając poparcie prawie 84 tys. osób, osiągając 58-procentowy wynik. Na Mierzwę zagłosowało prawie 18 tys. osób (12,46 proc.), a na Kamasę 42 tys. 653 wyborców (29,53 proc.). Do ostatniej chwili trwała walka wyborcza w okręgu nr 40, w skład którego wchodzą powiaty legionowski, nowodworski, warszawski zachodni i wołomiński. Różnice w głosach pomiędzy Jolantą Hibner z KO a Janem Żarynem z PiS naprawdę były niewielkie, a w pewnym momencie dzieliło ich zaledwie kilkadziesiąt głosów. Ostatecznie to Jolanta Hibner wejdzie do Senatu. Zagłosowało na nią 146 tys. 318 osób, co dało jej wynik 51,52 proc. Jej rywal zdobył 137 tys. 674 głosy. Nie mniej ostro zapowiadał się pojedynek Michała Kamińskiego z PSL z Konstantym Radziwiłłem z PiS w okręgu nr 41, obejmującym powiaty grodziski, otwocki, piaseczyński i pruszkowski. Na prowadzenie szybko jednak wyszedł ten pierwszy, by zakończyć z poparciem 176 tys. 496 osób, czyli z wynikiem 58, 56 proc. I to Michał Kamiński zasiądzie w Senacie. Jego rywal dostał niespełna 125 tys. głosów. W okręgu nr 46, w skład którego wchodzi Ostrołęka oraz powiaty makowski, ostrowski, pułtuski i wyszkowski, Robert Mamątow z PiS wygrał, osiągając wynik 104 tys. 694 głosów (61,53 proc.). Jego rywal, Tadeusz Nalewajk z PSL, zjednał sobie 65,5 tys. wyborców. W powiatach garwolińskim, mińskim i węgrowski, które tworzą okręg 47, rywalizowała trójka kandydatów. Z Mirosławem Krusiewiczem z KO i Krzysztofem Prokopczykiem z komitetu Jedność Narodu wygrała Maria Koc z PiS, która zdobyła prawie 100 tys. głosów, osiągając 62-procentowy wynik. Na jej przeciwników głosowało odpowiednio 47,5 tys. i 6,8 tys. osób. Z okręgu nr 48, obejmującego Siedlce oraz powiaty łosicki i sokołowski, do Senatu wchodzi Waldemar Kraska z PiS, z wynikiem 72 tys. 101, czyli 61,49 proc. poparcia. Jego rywalka, Janina Orzełowska z PSL, dostała 45 148 głosów. Okręg nr 49, czyli powiaty białobrzeski, grójecki, kozienicki i przysuski, będzie w Izbie Wyższej będzie reprezentował z kolei Stanisław Karczewski z PiS. Na dotychczasowego marszałka Senatu zagłosowało 70 tys. 878 osób, co daje 63,1 proc. poparcia. Kandydujący z tego samego okręgu Leszek Przybytniak z PSL dostał 41 tys. 441 głosów. Natomiast w okręgu 50, obejmującym Radom oraz powiaty lipski, szydłowiecki i zwoleński, walka rozgrywała się między trzema osobami – Elżbietą Komosą z Konfederacji, Martą Michalską-Wilk z KO a Wojciechem Skurkiewiczem z PiS. Wygrał ten ostatni. Obecny wiceminister obrony i kandydat na prezydenta Radomia w ostatnich wyborach samorządowych zdobył tym razem 126 tys. 296 głosów, osiągając wynik 57,45 proc. Na jego rywalki głosowało odpowiednio 24 tys. 195 oraz 69 tys. 353 wyborców.","Na Mazowszu najlepszy wynik osiągnął Michał Kamiński z PSL - w okręgu nr 41 poparło go 176,5 tys. osób",
https://wiadomosci.onet.pl/kraj/wybory-2019-subwencje-dla-partii-politycznych/n32l8p2,Sejmowe partie czekają złote żniwa,"Na konta ugrupowań, które weszły do parlamentu, popłyną rekordowe kwoty z budżetu państwa. To efekt wysokiej frekwencji - informuje ""Rzeczpospolita"".","23,3 mln złotych to kwota rocznej subwencji, którą zgodnie z wyliczeniami ""Rz"" będzie dostawało Prawo i Sprawiedliwość. Ta partia może się czuć zwycięzcą wyborów również pod względem finansowym, bo dotąd dostawała dużo mniej - 18,5 mln zł - pisze dziennik. W górę pójdą też środki trafiające na konta innych partii. Platforma Obywatelska miała dotąd 15,5 mln zł, a dostanie 19,9 mln zł, choć część będzie musiała oddać ugrupowaniom wchodzącym w skład Koalicji Obywatelskiej. SLD dostawał 4,3 mln zł, a będzie miał 11,4 mln zł. Subwencja PSL wzrośnie z 4,5 mln zł do 8,3 mln zł. 6,8 mln zł rocznie będzie dostawać z kolei nieotrzymująca dotąd publicznych pieniędzy Konfederacja. W sumie subwencje wyniosą 69,7 mln zł, co jest rekordową kwotą, odkąd w 2010 r. Sejm obniżył pieniądze dla partii o połowę. Po wyborach w 2011 r. łączna kwota subwencji wynosiła 54,4 mln zł, a po elekcji w 2015 r. – 58,2 mln zł.",Sztab PiS podczas wyborów,
https://wiadomosci.onet.pl/kraj/wyniki-wyborow-2019-oficjalne-wyniki-do-sejmu-i-senatu/7vhpwjq,PKW podała oficjalne wyniki wyborów do Sejmu i Senatu,"Państwowa Komisja Wyborcza podała wyniki wyborów do Sejmu i Senatu. Frekwencja wyniosła 61,74 proc. W Sejmie znalazło się pięć ugrupowań. Prawo i Sprawiedliwość uzyskało samodzielną większość. Liczba głosów nieważnych wyniosła 207 747, co stanowi 1,11 proc. wszystkich głosów. W Senacie, zgodnie z wcześniejszymi informacjami, PiS nie będzie miało większości.","Podział mandatów przedstawia się następująco: 235 PiS, 134 KO, 49 Lewica, 30 PSL, 11 Konfederacja i jeden dla Mniejszości Niemieckiej. Podział mandatów w Senacie przedstawia się następująco: 48 PiS, 43 KO, 3 PSL, 2 Lewica i 4 dla senatorów niezależnych. Jak wcześniej informowaliśmy, oznacza to, że większość w izbie zdobyli politycy opozycji.   Pięcioprocentowy próg wyborczy w wyborach do Sejmu przekroczyły komitety wyborcze partii politycznych – KW Prawo i Sprawiedliwość, KW Sojusz Lewicy Demokratycznej, KW Polskie Stronnictwo Ludowe i KW Konfederacja Wolność i Niepodległość; 8-procentowy próg dla koalicji przekroczył Koalicyjny Komitet Wyborczy Koalicja Obywatelska PO N IPL ZIELONI. W podziale mandatów – zgodnie z Kodeksem wyborczym – uczestniczyć też będzie Komitet Wyborczy Wyborców Mniejszość Niemiecka, na który oddano 32 tys. 94 głosy, czyli 0,17 proc. Na PiS zagłosowało 8 mln 51 tys. 935 osób, czyli 43,59 proc. Z kolei na Koalicję Obywatelską oddano 5 mln 60 tys. 355 głosów, co stanowi 27,40 proc. Komitet wyborczy SLD skupiający również Wiosnę i Lewicą Razem zdobył 2 mln 319 tys. 946 głosów, czyli 12,56 proc. Na komitet wyborczy PSL oddano 1 mln 578 tys. 523 głosy, co stanowi 8,55 proc. Piąte miejsce zajęła Konfederacja, na którą oddano 1 mln 256 tys. 953 głosy, co daje im wynik 6,81 proc. Progu wyborczego nie przekroczyły komitety: KW Prawica, na który oddano 1765 głosów (0,01 proc.); KW Akcja Zawiedzionych Emerytów i Rencistów, na który głosowało 5448 osób (0,03 proc.); KWW Koalicja Bezpartyjni i Samorządowcy, na który oddano 144 tys. 773 głosy (0,78 proc.) oraz KW Skuteczni Piotra Liroya-Marca, na który głosowało 18 tys. 918 głosów (0,1 proc.). Źródło: Onet, PKW, PAP.",Przewodniczący PKW Wiesław Kozielewicz,
https://wiadomosci.onet.pl/kraj/wyniki-wyborow-jaroslaw-kaczynski-legitymacja-do-kontynuacji-dobrej-zmiany/5rzctbm,"Jarosław Kaczyński: uzyskaliśmy legitymację do tego, by kontynuować dobrą zmianę","Uzyskaliśmy legitymację do tego, by kontynuować dobrą zmianę, by kontynuować naszą politykę, by Polskę w dalszym ciągu zmieniać - powiedział prezes PiS Jarosław Kaczyński, odnosząc się do wyników wyborów.","Kaczyński na konferencji prasowej w Warszawie ocenił, że Prawo i Sprawiedliwość od 2005 r. odnotowało znaczący wzrost poparcia. - Ten wzrost od 2005 r. to jest wzrost przeszło dwuipółkrotny - powiedział. Ocenił, że jest to ogromny sukces. Kaczyński stwierdził, że polska polityka dzięki PiS przesunęła się na nowy poziom. - Przedtem żadna formacja polityczna ani nie osiągnęła takiego wyniku procentowego, a tym bardziej nie osiągnęła takiego wyniku, jeśli chodzi o ilość głosów - powiedział. Szef PiS wyraził radość z uzyskanego poparcia. - Uważamy, że uzyskaliśmy legitymację do tego, by kontynuować dobrą zmianę, by kontynuować naszą politykę, by Polskę w dalszym ciągu zmieniać - mówił Kaczyński. - Jeśli chodzi o Senat, nie jest z naszego punktu widzenia rzeczą dobrą, że co prawda pokonaliśmy PO, ale jest kilku senatorów niezależnych, trzy osoby z PSL i nie mamy bezwzględnej większości w Senacie - powiedział prezes PiS. Według niego wynika to z tego, że PiS stosuje ""pewne reguły"". - Moglibyśmy mieć co najmniej remis w Senacie, gdybyśmy chcieli wysuwać osoby, które z naszego punktu widzenia na to nie zasługiwały. Nasi przeciwnicy nie mają takich oporów, wysuwają osoby, wobec których formułowane są, i to z poważnymi dowodami, zarzuty karne. Tu chodziło tylko o niestosowne wypowiedzi i to nas właśnie kosztowało - mówił Kaczyński. Jak zaznaczył, PiS nie żałuje swojej postawy. - Te zasady, które są dla nas ważne, są istotniejsze niż pewne mankamenty, które mogą z obecnej sytuacji wyniknąć - dodał Kaczyński. Szef PiS powiedział, że Senat nie jest w stanie zablokować ustaw, natomiast nowy układ sił może spowodować przedłużenie procesu legislacyjnego. - To jest coś, z czym się będziemy liczyli, ale będziemy dążyć do tego, by Senat stał się takim miejscem, by ta wojna, która tak bardzo niszczy polską politykę, będzie co najmniej ograniczona, albo w ogóle jej nie będzie - powiedział prezes PiS. - Nasi polityczni przeciwnicy, w tym pani Małgorzata Kidawa-Błońska, nieustannie wzywa do pokoju. To będzie dobry sprawdzian, tam jest w gruncie rzeczy remis, jeśli chodzi o dwie koalicje polityczne, pozostali są niezależni. Jest pole do kompromisu i jakiejś współpracy, przynajmniej ograniczonej; zobaczymy, czy nam się to uda. Jeśli się nie uda, to będziemy musieli postępować zgodnie z prawem i z całą pewnością to wszystko, co uważamy za ważne, zostanie zrealizowane - dodał Kaczyński. Podział mandatów przedstawia się następująco: 235 PiS, 134 KO, 49 Lewica, 30 PSL, 11 Konfederacja i jeden dla Mniejszości Niemieckiej. Pięcioprocentowy próg wyborczy w wyborach do Sejmu przekroczyły komitety wyborcze partii politycznych – KW Prawo i Sprawiedliwość, KW Sojusz Lewicy Demokratycznej, KW Polskie Stronnictwo Ludowe i KW Konfederacja Wolność i Niepodległość; 8-procentowy próg dla koalicji przekroczył Koalicyjny Komitet Wyborczy Koalicja Obywatelska PO N IPL ZIELONI. W podziale mandatów – zgodnie z kodeksem wyborczym – uczestniczyć też będzie Komitet Wyborczy Wyborców Mniejszość Niemiecka, na który oddano 32 tys. 94 głosy, czyli 0,17 proc. Na PiS zagłosowało 8 mln 51 tys. 935 osób, czyli 43,59 proc. Z kolei na Koalicję Obywatelską oddano 5 mln 60 tys. 355 głosów, co stanowi 27,40 proc. Komitet Wyborczy SLD skupiający również Wiosnę i Lewicą Razem zdobył 2 mln 319 tys. 946 głosów, czyli 12,56 proc. Na Komitet Wyborczy PSL oddano 1 mln 578 tys. 523 głosy, co stanowi 8,55 proc. Piąte miejsce zajęła Konfederacja, na którą oddano 1 mln 256 tys. 953 głosy, co daje im wynik 6,81 proc. Progu wyborczego nie przekroczyły komitety: KW Prawica, na który oddano 1765 głosów (0,01 proc.); KW Akcja Zawiedzionych Emerytów i Rencistów, na który głosowało 5448 osób (0,03 proc.); KWW Koalicja Bezpartyjni i Samorządowcy, na który oddano 144 tys. 773 głosy (0,78 proc.) oraz KW Skuteczni Piotra Liroya-Marca, na który głosowało 18 tys. 918 głosów (0,1 proc.).",Jarosław Kaczyński,
https://wiadomosci.onet.pl/kraj/wybory-2019-nowe-znaczenie-zdjecia-iwony-hartwich-i-bernadety-krynickiej/vl3y0l6,Zdjęcie z protestu niepełnosprawnych nabrało nowego znaczenia po wyborach,"Wyniki wyborów parlamentarnych 2019 sprawiły, że symbolicznego znaczenia nabrało zdjęcie z okresu protestu osób niepełnosprawnych i ich rodziców w Sejmie. Głównymi jego bohaterkami są Bernadeta Krynicka oraz Iwona Hartwich.","Protest osób niepełnosprawnych i ich rodziców odbył się w 2018 r. Bernadeta Krynicka była wówczas posłanką PiS, natomiast Iwona Hartwich protestowała w Sejmie razem z niepełnosprawnym synem Jakubem. W trakcie protestów popularność zyskało zdjęcie, na którym na pierwszym planie widać posłankę PiS z zaciętą miną, a w tle znajduje się krzycząca za nią Iwona Hartwich z synem. P. Hartwich prosi posłankę o rozmowę na temat braku wsparcia państwa dla opiekunów niepełnosprawnych, Krynicka nie chce rozmawiać z protestującymi i odchodzi. Tegoroczne wybory sprawiły symboliczną zmianę. Iwona Hartwich z sukcesem kandydowała do Sejmu z list KO. W okręgu toruńskim głosowało na nią 10 tys. 865 wyborców i będzie posłanką w nowym Sejmie. Wyborców nie przekonała do siebie wystarczająco Bernadeta Krynicka. Dotychczasowa posłanka w okręgu podlaskim zebrała 9 tys. 328 głosów, co jednak nie dało jej mandatu. PiS w tym okręgu zebrał 8 mandatów, a Krynicka zajęła 9. miejsce.",Iwona Hartwich z synem i Bernadetta Krynicka,
https://wiadomosci.onet.pl/kraj/wyniki-wyborow-2019-nieoficjalnie-pis-ma-236-mandatow/zl1w44n,Nieoficjalnie: PiS ma większość w Sejmie,PiS zdobył większość w Sejmie - wynika z wyliczeń Onetu. Partia Jarosława Kaczyńskiego będzie mieć 236 mandatów. Koalicja Obywatelska w Sejmie będzie reprezentować 134 posłów. Trzecią siłą będzie Lewica z 48 mandatami. PSL-KP uzyskała wynik dający im 30 mandatów. W Sejmie znajdzie się jeszcze Konfederacja z 11 mandatami oraz Mniejszość Niemiecka z 1.,"Według sondażowych wyników Ipsos dla TVN24, które zostały podane wczoraj, PiS miał 239 mandatów, KO - 131, Lewica - 46, PSL-KP - 30, Konfederacja - 13 oraz Mniejszość Niemiecka - 1. PKW poinformowała, że oficjalnych wyników wyborów parlamentarnych można spodziewać się dziś wieczorem. PKW opublikowała dane po przeliczeniu 100 proc. głosów. Według nich na PiS w wyborach parlamentarnych zagłosowało 43,59 proc. Polaków, na KO - 27,40 proc., na Lewicę - 12, 56 proc., na PSL - 8,55 proc., na Konfederację - 6,81 proc. Jak wynika z rozkładu mandatów, Prawo i Sprawiedliwość nie ma większości w Senacie, reprezentowane będzie bowiem przez 48 senatorów. Komitety opozycyjne mają w sumie 48 przedstawicieli: 43 z Koalicji Obywatelskiej, trzech z PSL-Koalicji Polskiej i dwóch z Lewicy. Czworo senatorów startowało z niezależnych komitetów, z czego trzech kojarzonych jest z opozycją: Stanisław Gawłowski, Krzysztof Kwiatkowski i Wadim Tyszkiewicz. Trwa liczenie głosów w okręgu nr 64, w tej chwili prowadzi kandydat KO Sławomir Rybicki. Z kolei jeden mandat w Olsztynie zdobyła niezależna senator Lidia Staroń, wspierana przez PiS. W sumie jednak PiS będzie w ten sposób dysponować tylko 49 mandatami.",Mateusz Morawiecki i Jarosław Kaczyński,
https://wiadomosci.onet.pl/kraj/wybory-2019-kazimierz-marcinkiewicz-opozycja-dziala-bardzo-nieprofesjonalnie/hg6d79d,Kazimierz Marcinkiewicz: opozycja działa bardzo nieprofesjonalnie,"Kazimierz Marcinkiewicz był gościem programu ""Tomasz Lis."". Były premier wypowiedział się na temat opozycji w kontekście zwycięstwa PiS w wyborach parlamentarnych. - Oprócz niektórych środowisk lewicy, nie ma zbyt dużo nowych osób w polityce. Jest mało młodego pokolenia – powiedział Marcinkiewicz. - Opozycja, w odróżnieniu od PiS, działa bardzo nieprofesjonalnie. Nie ma w tym jakiejś większej głębi, sztabu ludzi, wspólnego wysiłku i przekazu. Niestety, opozycja jest bardzo słaba – stwierdził. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/prof-magdalena-sroda-w-onet-rano-pis-wprowadzil-niszczace-zmiany/b8ss295,Prof. Środa: PiS wprowadził niszczące zmiany dla polskiej demokracji,"Prof. Magdalena Środa była gościem Iwony Kutyny w ""Onet Rano."". W programie rozmawiano na temat Prawa i Sprawiedliwości. - PiS ma umiejętność zmieniania wartości słów. Zmiany, które wprowadził w ciągu ostatnich czterech lat, są niszczące dla polskiej demokracji, ale oni to nazywają ""dobrą zmianą"" - mówiła prof. Środa.",,,
https://wiadomosci.onet.pl/kraj/wybory-parlamentarne-2019-pkw-wyniki-senatu-z-995-proc-komisji-wyborczych/qdxbdvx,"Wybory do Senatu 2019. PKW podała wyniki z 99,5 proc. komisji wyborczych","Z danych PKW podanych po godz. 13.40 w Senacie PiS zdobyło 44,71 proc., KO 35,46 proc., a PSL 5,74 proc.","Przewodniczący PKW Wiesław Kozielewicz poinformował również o nieprawidłowościach, które zdarzyły się w nocy z niedzieli na poniedziałek, m.in. prowadzono agitację wyborczą, wybito nocą szyby w lokalu wyborczym czy niszczono plakaty wyborcze. Incydenty te nie wpłynęły na przebieg wyborów. Zobacz także: Poznajemy szczegółowe wyniki wyborów. Relacja na żywo - Mamy nadzieję, że w godzinach wczesnowieczornych opublikujemy pełne wyniki wyborów parlamentarnych - powiedział Kozielewicz. PKW wciąż czeka na kilka protokołów, które nie spłynęły jeszcze spoza granic kraju. Kozielewicz ocenił, że godziny wczesnowieczorne oznaczają godz. 21-23.",PKW podała kolejne wyniki cząstkowe,
https://wiadomosci.onet.pl/kraj/wyniki-wyborow-do-parlamentu-dane-pkw-z-9949-proc-komisji-wyborczych/dhhmkb5,Wyniki wyborów do parlamentu 2019. Nowe dane PKW,"Czekamy na pełne wyniki wyborów do parlamentu. Państwowa Komisja Wyborcza o godz. 13.30 podała wyniki wyborów z 99,49 proc. komisji wyborczych.","PKW podała, że wyniki finalne poznamy prawdopodobnie dzisiaj między godz. 18 a 20. - Nie chcę tutaj zapeszać, więc trzymajmy się tego harmonogramu, więc zakładam, że wczesnym wieczorem - stwierdził przewodniczący PKW Wiesław Kozielewicz. CZYTAJ WIĘCEJ: Wyniki wyborów. Relacja na żywo - Najważniejsze jest to, czy wszystkie komisje obwodowe przeprowadziły prawidłowo procedurę liczenia głosów w obwodzie - podkreślił szef PKW. Kozielewicz przypomniał, że z 27 tys. 450 komisji obwodowych muszą zostać przesłane protokoły do komisji okręgowych. - Wszystko zależy od tego, kiedy komisje obwodowe prześlą protokół do komisji okręgowych i czy te protokoły z głosowania do Sejmu i Senatu będą sporządzone bezbłędnie - powiedział. - Jeżeli ujawni się jakiś błąd w protokole, wówczas komisja okręgowa zwraca protokół do komisji obwodowej, która musi zwołać posiedzenie i podjąć działać, żeby dokonać analizy błędów i jego usunięcia - wyjaśnił szef PKW. POLECAMY: Nowi posłowie w Sejmie [GALERIA]","Wyniki wyborów do parlamentu. Dane PKW z 99,49 proc. komisji wyborczych",
https://wiadomosci.onet.pl/kraj/wybory-parlamentarne-2019andrzej-duda-komentuje-wynik-zjednoczonej-prawicy/kn8nre4,Prezydent: wynik Zjednoczonej Prawicy jest absolutnie spektakularny,"Wynik Zjednoczonej Prawicy jest absolutnie spektakularny; wszystko wskazuje na to, że takiego wyniku jeszcze nie było - ocenił prezydent Andrzej Duda, komentując wyniki wyborów parlamentarnych.","Prezydent pytany na konferencji prasowej, czy PiS powinien wyciągnąć wnioski ze swojego wyniku w wyborach do Sejmu i Senatu, odpowiedział, że ""każde rozsądne ugrupowanie, które startuje w wyborach, dokonuje takiej refleksji"". - Dla mnie jest to oczywiste, że pan premier Jarosław Kaczyński, jako bardzo doświadczony polityk, będzie chciał takiej refleksji dokonać. Natomiast trzeba też wziąć pod uwagę, że jest czego Prawu i Sprawiedliwości gratulować - powiedział prezydent. Jak dodał, wynik Zjednoczonej Prawicy jest ""absolutnie spektakularny"". - Wszystko wskazuje na to, że takiego wyniku jeszcze nie było - podkreślił. Prezydent pytany z kolei, co sądzi o wyniku SLD i dostaniu się tego ugrupowania do parlamentu, wskazał, że każdy elektorat powinien mieć swoją reprezentację. - Dobrze, że wszystkie strony sceny politycznej są reprezentowane, zwłaszcza że elektoratu, który jest zainteresowany głosowaniem na lewicę, ma światopoglądy lewicowe, jest w Polsce sporo, i dobrze, że ma on swoją reprezentację - powiedział prezydent. Jestem jeszcze młodym człowiekiem, na emeryturę się nie wybieram - powiedział w Warszawie na konferencji prasowej prezydent Andrzej Duda, pytany czy wystartuje w wyborach prezydenckich w 2020 r. Prezydent odnosząc się do wyników wyborów parlamentarnych powiedział, że jest to ""spektrum sił, na które zagłosowali Polacy i to jest wybór, którego dokonaliśmy, jako społeczeństwo"". - Ja też dokonywałem, bo też głosowałem w tych wyborach - dodał. Jak mówił, zadaniem polityków dzisiaj jest realizować interesy Rzeczypospolitej. - Oczywiście będą pewnie wszyscy chcieli realizować swoje programy, mam nadzieję, że będzie to z pożytkiem dla Polski i dla nas wszystkich - dodał Andrzej Duda.",Andrzej Duda,
https://wiadomosci.onet.pl/kraj/wyniki-wyborow-podkarpackie-stanislaw-piotrowicz-nie-bedzie-poslem/j0flsqz,Wyniki wyborów 2019. Stanisław Piotrowicz poza Sejmem,"Jeden z głównych bohaterów wprowadzanej przez PiS reformy sądownictwa nie dostał się do Sejmu. W okręgu przemysko-krośnieńskim (nr 22) Stanisław Piotrowicz uzyskał niewiele ponad 10 tys. głosów, co jest dopiero dziewiątym wynikiem na liście PiS. Partia rządząca bierze tam jedynie osiem mandatów. Oznacza to, że Piotrowicz znajdzie się poza polskim parlamentem.","Państwowa Komisja Wyborcza opublikowała na swojej stronie internetowe dane z 828 na 828 obwodowych komisji wyborczych w okręgu przemysko-krośnieńskim (nr 22). Startujący z piątego miejsca Stanisław Piotrowicz uzyskał dopiero dziewiąty wynik na liście PiS. Zagłosowało na niego 10 293 osób. Przewodniczący sejmowej Komisji Sprawiedliwości i Praw Człowieka ma problem, ponieważ w tym okręgu PiS weźmie tylko osiem mandatów. Dwa przypadną Koalicji Obywatelskiej a jeden dla PSL. Piotrowiczowi zabrakło 824 głosów. Jego kolega z listy, Tadeusz Chrzan, otrzymał 11 117 głosów. Mandaty z listy PiS zdobyli: Marek Kuchciński, Anna Schmidt-Rodziewicz, Piotr Uruski, Piotr Babinetz, Maria Kurowska, Teresa Pamuła, Adam Śnieżek i Tadeusz Chrzan.",Stanisław Piotrowicz,
https://wiadomosci.onet.pl/kraj/wyniki-wyborow-stanislaw-piotrowicz-nie-wejdzie-do-sejmu/0n6trjr,Sejm nowej kadencji bez Stanisława Piotrowicza?,Stanisław Piotrowicz prawdopodobnie nie zasiądzie w ławach poselskich Sejmu IX kadencji. Polityk startujący z 5. miejsca krośnieńskiej listy Prawa i Sprawiedliwości nie zdobył wystarczającej liczby głosów.,"PKW podała dane ze 100 proc. komisji wyborczych w okręgu nr 22. PiS zdobyło w nim 63, 36 proc. głosów. Koalicja Obywatelska uzyskała 15,94 proc. Pozostałe komitety zdobyły: PSL - 7,86 proc., Konfederacja - 6,81 proc., a SLD - 6,04. proc. Bardzo dobry wynik PiS nie oznacza jednak pewnego miejsca w Sejmie nawet dla takich ikon tej partii jak znany z kontrowersyjnego sposobu prowadzenia obrad Komisji Sprawiedliwości i Praw Człowieka jej przewodniczący Stanisław Piotrowicz. Polityk uzyskał 10 293 głosy i dopiero 9. wynik na liście, a jego partia zdobyła 8 z 11 możliwych mandatów w tym okręgu. Do miejsca ""biorącego"" zabrakło mu ok. tysiąca głosów. Większą liczbę głosów od Piotrowicza na liście PiS w okręgu nr 22 zdobył m.in.: Marek Kuchciński, Anna Schmidt-Rodziewicz, Piotr Uruski, Piotr Babinetz, Maria Kurowska i Teresa Pamuła W wyborach do parlamentu w 2015 r. Piotrowicz zdobył 15 747 głosów, a więc o ponad 5 tys. więcej. Źródło: PKW, PAP",Stanisław Piotrowicz,
https://wiadomosci.onet.pl/tylko-w-onecie/wyniki-wyborow-2019-boguslaw-chrabota-pis-wygral-twarza-kaczynskiego/wv2dft7,Bogusław Chrabota: PiS wygrał twarzą Kaczyńskiego. To dla mnie największe zaskoczenie,"Renata Grochal i Bogusław Chrabota byli gośćmi Bartosza Węglarczyka w ""Onet Opinie"". W programie rozmawiano na temat Prawa i Sprawiedliwości. - PiS wygrał twarzą Jarosława Kaczyńskiego. To dla mnie największe zaskoczenie. Jarosław Kaczyński, który cztery lata temu był ukryty, bo nie był liderem zaufania, tym razem wyrósł na takiego człowieka i od jego obecności w polityce zależy dalszy sukces tej formacji - powiedział Bogusław Chrabota.",,,
https://wiadomosci.onet.pl/kraj/kiedy-zostanie-powolany-nowy-rzad-po-wyborach-2019/c8egd9e,W ciągu 2-3 tygodni poznamy skład nowego rządu,"Informację, co do planowanej daty powołaniu nowego rządu przekazał rzecznik Piotr Müller. Nie podał jednak żadnych szczegółów.","Rzecznik rządu przed siedzibą PiS w Warszawie przypomniał, że prezes PiS Jarosław Kaczyński w trakcie kampanii zapowiadał, że kandydatem na premiera będzie Mateusz Morawiecki. Pytany o to, kiedy poznamy skład rządu, odpowiedział, że w ciągu dwóch, trzech tygodni. - W ciągu dwóch tygodni, tak obstawiam, dwa - trzy tygodnie to wszystko zajmie, jak standardowo przy powołaniu rządu - powiedział Müller. Dopytywany, czy wicepremierem może zostać lider Solidarnej Polski Zbigniew Ziobro, odpowiedział, że to będzie rozstrzygane przez PiS ""niedługo"". - Dajcie państwo czas prezydentowi, żeby desygnował kandydata na premiera - mówił Müller. Rzecznik rządu dziękował Polakom za głosy oddane na PiS. - Mamy rekordowy w historii Polski wynik i to w liczbach bezwzględnych i w liczbach procentowych - mówił. Müller zaznaczył, że jest zadowolony zarówno z wyniku PiS, jak i swojego indywidualnego wyniku, który - jak mówił - był drugim w okręgu. Zobacz raport dotyczący działań rządu Morawieckiego",Kiedy zostanie powołany nowy rząd po wyborach 2019?,
https://wiadomosci.onet.pl/swiat/wyniki-wyborow-niemieckie-media-bez-litosci-dla-opozycji/b8fhcj2,Wybory parlamentarne 2019. Niemieckie media bez litości dla opozycji,Wygrana PiS oznacza kontynuację sporu z Brukselą i problemy w relacjach z Niemcami z powodu reparacji - to pierwsze reakcje niemieckiej prasy na wstępne wyniki wyborów w Polsce.,"Wyniki wyborów parlamentarnych w Polsce uważnie obserwowała prasa za zachodnią granicą. Komentatorzy w niemieckich mediach wyliczają obawy związane ze zwycięstwem PiS, jednak nie szczędzą też krytyki opozycji, która ich zdaniem nie przedstawiła alternatywy dla obecnego obozu rządzącego. ""Frankfurter Allgemeine Zeitung"" pisze o ""zdecydowanym zwycięstwie"" narodowych konserwatystów w Polsce. ""Spór między Warszawą a Brukselą o kontrowersyjną reformę wymiaru sprawiedliwości będzie zapewne trwał nadal. Relacje niemiecko-polskie pozostaną prawdopodobnie napięte, ponieważ PiS wysuwa roszczenia reparacyjne"" - pisze komentator poczytnego frankfurckiego dziennika. ""Polski rząd obronił w wyborach parlamentarnych swoją absolutną większość i może rządzić do 2023 roku"" – pisze (być może nieco na wyrost, wciąż nie znamy ostatecznych wyników wyborów) warszawski korespondent ""Sueddeutsche Zetung"" Florian Hassel. Niemiecki dziennikarz zaznacza, że Prawo i Sprawiedliwość nie osiągnęło wyznaczonego przez siebie maksymalnego celu, jakim była większość dwóch trzecich, co pozwoliłoby na zmianę konstytucji. Prawdopodobnie PiS będzie miało nawet za mało mandatów, żeby odrzucać weto prezydenta. ""Die Welt"" ostrzega, że polska opozycja oraz Komisja Europejska muszą nastawić się na dalsze reformy sądów i mediów. Zdaniem komentatora tego dziennika reformy owe mogą być ""jeszcze bardziej radykalne i jeszcze szybsze niż dotychczas"". Odnosząc się do sytuacji Koalicji Obywatelskiej, publicysta Philipp Fritz przytacza dowcip: ""Polski pesymista wie, że sytuacja jest zła. Polski optymista wie, że będzie jeszcze gorzej"". Autor przypomina socjalne obietnice PiS, w tym rozszerzenie programu 500+. Jego zdaniem PO działała ""bez wiary i pomysłów, a jej szef Grzegorz Schetyna nie był w stanie dorównać Jarosławowi Kaczyńskiemu"".  Wynik wyborów jest potwierdzeniem polityki PiS, co może zachęcić partię do jeszcze bardziej radykalnej przebudowy państwa i przejmowania kontroli nad kolejnymi instytucjami – uważa Fritz. Komentator ""Die Welt"" kreśli niezwykle pesymistyczną prognozę dla Polski: ""Jeżeli opozycja zostanie zmarginalizowana, zasady praworządności zostaną unieważnione, dojdzie do szczucia przeciwko mniejszościom, a krytycy, tak jak po zwycięstwie w 2015 r., będą nazywani ‘wrogami narodu’ czy ‘Polakami gorszego sortu’ - to UE będzie miała do czynienia z państwem autorytarnym lub quasi-autorytarnym, i to nie na zewnątrz, jak w przypadku Turcji, lecz w swoim własnym gronie"". PiS nie unikało dotychczas konfliktów z Brukselą. Unia musi nastawić się zdaniem Fritza na wyzwania, które mogą być poważniejsze niż Brexit. ""Polski rząd chce zostać w Europie, ale na własnych warunkach"" - pisze dziennikarz ""Die Welt"". ""PiS jest dlatego tak silne, ponieważ opozycja jest chaotyczna, pozbawiona pewności siebie i nie posiada programu"" - ocenia ""Spiegel-Online"". Komentator ""Spiegla"" Jan Puhl zwraca uwagę na to, że Grzegorz Schetyna jest ""katastrofalnie nielubiany"". Jego zdaniem PiS może wykorzystać absolutną większość - jeśli ją rzeczywiście uzyska - do umocnienia władzy, w tym ograniczenia kompetencji samorządów. Drugi program telewizji publicznej ZDF przypomina, że podczas pierwszej kadencji PiS, doszło do ""ochłodzenia"" relacji polsko-niemieckich. ""Zarówno prezydent Andrzej Duda, jak i szef rządu Mateusz Morawiecki domagali się w minionych miesiącach od Niemiec zadośćuczynienia za straty podczas II wojny światowej. PiS umieścił te żądania w programie wyborczym"" – czytamy na stronie internetowej publicznego nadawcy. Pierwszy program ARD pisze o ""renesansie postaw narodowych"" i zwraca uwagę, że od kiedy rządzi PiS, w ciężkim położeniu znalazły się mniejszości, które skarżą się na ataki.",Sztab wyborczy Koalicji Obywatelskiej,
https://wiadomosci.onet.pl/tylko-w-onecie/wyniki-wyborow-2019-renata-grochal-pis-jest-w-bardzo-trudnej-sytuacji/dx5nc79,Renata Grochal: PiS jest w bardzo trudnej sytuacji,"Renata Grochal i Bogusław Chrabota byli gośćmi Bartosza Węglarczyka w ""Onet Opinie"". W programie rozmawiano na temat Prawa i Sprawiedliwości. - Wynik PiS-u to umiarkowany sukces - powiedziała Renata Grochal. - Prawo i Sprawiedliwość jest w bardzo trudnej sytuacji, bo najprawdopodobniej do parlamentu wejdzie Konfederacja, czyli prawa flanka, którą Jarosław Kaczyński zawsze zabezpieczał. Właściwie to była jego polityczna obsesja, żeby nie mieć konkurencji na prawej flance - mówiła. - Konfederacja w sprawach gospodarczych będzie bardzo krytykować PiS - dodała dziennikarka ""Newsweeka"".",,,
https://wiadomosci.onet.pl/tylko-w-onecie/wyniki-wyborow-mateusz-morawiecki-wygrywa-na-slasku/wfhlk77,Morawieckiego bitwa o Śląsk,"Do jednego z najciekawszych starć tych wyborów doszło w Katowicach. Partia rządząca zdecydowała, że liderem listy PiS w stolicy woj. śląskiego będzie premier Mateusz Morawiecki. Jego bezpośrednim konkurentem został wiceprzewodniczący PO Borys Budka. Dla obu nie było to naturalne miejsce startu.","W okręgu 31, czyli tzw. okręgu katowickim, w którym startowali Mateusz Morawiecki i Borys Budka, o tym, kto zdobędzie mandat, decydują mieszkańcy Katowic, ale też: Chorzowa, Mysłowic, Piekar Śląskich, Rudy Śląskiej, Siemianowic Śląskich, Świętochłowic, Tychów oraz powiatu bieruńsko-lędzińskiego. To blisko 800 tys. wyborców. Mandatów w okręgu jest 12. Natomiast w całym województwie śląskim i tutejszych sześciu okręgach to łącznie 55 mandatów poselskich. Sporo, ale nie bez powodu mówi się, że ten kto wygrywa na Śląsku, wygrywa wybory. Zgodnie z danymi z 552 na 554 obwodowe komisje wyborcze w katowickim okręgu wyborczym wygrywa Prawo i Sprawiedliwość. Drugi wynik przypadł Koalicji Obywatelskiej. Najlepsze wyniki odnotowali liderzy list największych bloków wyborczych. Mateusz Morawiecki uzyskał ponad 133 tys. głosów poparcia, a jego rywal z KO Borys Budka ponad 99 tys. głosów - wynika z danych PKW z 99,64 proc. komisji wyborczych. Dla PiS Śląsk i Katowice to była walka nie tylko o jak największy kawałek tortu z tych 55 mandatów, ale również walka o prestiż. Gra o to, czy nadgryziony w wyborach samorządowych (przy okazji afery z radnym sejmikowym Wojciechem Kałużą) bastion Platformy Obywatelskiej zostanie skonsumowany do końca, czy jednak Platforma zacznie go odbijać. To spowodowało, że PiS rzucił na śląski front samego premiera Morawieckiego, a wraz z nim aparat partii rządzącej. – Gdy opozycja kopała się po kostkach, ostatecznie doprowadzając do tego, że do wyborów stanęły trzy zwalczające się wzajemnie bloki - PiS już wystartował i odjechał całemu peletonowi. Zorganizowali defiladę, zrobili w Katowicach konwencję, wysyłali na Śląsk najważniejsze osoby w państwie. Od początku dyktowali warunki. Opozycja długo nie miała w odpowiedzi żadnych konkretów - co potwierdził Grzegorz Schetyna, mówiąc, że ""pomysł jest, tylko trzeba go znaleźć..."" – komentuje dla Onetu Krystian Dudek, właściciel Instytutu Publico i specjalista od marketingu politycznego. Dudek zwraca uwagę, że choć w ogólnym rozrachunku kampanię wyborczą należy uznać za letnią i nudną, to w takich miejscach jak Katowice, gdzie doszło do starcia liderów dwóch zwalczających się partii, lepszy wynik to kwestia prestiżu i ambicji. Dlatego Mateusz Morawiecki chcąc przypodobać się wyborcom nawet kilka razy w tygodniu pojawiał się z wizytą na Śląsku. Wziął udział w święcie policji w Katowicach, a w Gliwicach podpisywał umowy na modernizację czołgów. Otwierał fragment autostrady A1, był w Śląskim Centrum Chorób Serca w Zabrzu, spotkał się z Zespołem Pieśni i Tańca ""Śląsk"", z ratownikami górniczymi z Bytomia, zdążył obiecać budowę Centrum Nauki oraz muzeum himalaizmu w Katowicach. Nie zabrakło też akcentów górniczych, premier brał udział w otwarciu pierwszej od 1994 roku nowej kopalni - kopalni ""Bzie-Dębina"" w Jastrzębiu-Zdroju, a już na samym finiszu kampanii rozdawał drożdżówki górnikom w katowickiej kopalni Murcki-Staszic. Do tego był na defiladzie z okazji Święta Wojska Polskiego (która pierwszy raz w historii odbyła się w Katowicach) i licznych piknikach Prawa i Sprawiedliwości w regionie. Lista śląskich miejscowości, które odwiedził Morawiecki, jest długa. Gdzie się pojawił, obiecywał wyczekiwane inwestycje, chwalił urodę okolicy i lokalną tradycję. Powtarzał przy tym jak mantrę, zresztą jak wszyscy kandydaci partii rządzącej, że tylko kontynuacja rządów Zjednoczonej Prawicy daje gwarancje na dalszy rozwój, a przede wszystkim utrzymanie (i rozszerzenie) transferów socjalnych. Natomiast konkretów zazwyczaj brakowało, a premier mógł co najwyżej wykazać się wiedzą encyklopedyczną na temat problemów i specyfiki danej społeczności lokalnej. Morawiecki mówił z głowy, ale często powtarzał te same, mocno już zgrane hasła. Tak samo jak przy okazji nielicznych wywiadów prasowych udzielanych w mediach regionalnych. Na łamach ""Dziennika Zachodniego"" mówił, że start z Katowic to jego ""bardzo przemyślana decyzja"", która została podjęta po rozmowach ze Ślązakami, którzy ""boją się o swoją przyszłość"". W rozmowie roztaczał wizję kolejnych rewolucji przemysłowych, których Polska może być liderem, właśnie dzięki zaradności Śląska i Ślązaków. Sny o potędze ciągnął, nie zważając na pytania o wątpliwe zapisy Programu dla Śląska i specustawę, która ma wyeliminować głos samorządów i mieszkańców z procesu decyzyjnego dotyczącego budowy nowych kopalń. Generalnie premier unikał konfliktów i nie wchodził w polemikę. Pewnie również z tego powodu nie przyjął zaproszenia do debaty, która stała się jednym z elementów kampanii jego głównego konkurenta wiceprzewodniczący PO Borysa Budki. Były minister sprawiedliwości, który podkreślał swoją śląskość, wytknął zresztą swojemu przeciwnikowi, że woj. śląskie nie potrzebuje u siebie ""spadochroniarzy i więcej Warszawy"". Stwierdził też, że w obozie PiS jest wiele pychy i pogardy do przeciwników politycznych. – Z łatwością udowodniłbym, w jak wielu sprawach Mateusz Morawiecki nie mówi prawdy, wprowadza w błąd i stosuje manipulacje. W szczególności w naszych śląskich sprawach – wskazywał w wywiadzie dla Onetu Budka. Udział premiera w takiej debacie od początku był jednak wykluczony, bo sztabowcy PiS słusznie założyli, że będzie ona budować tylko i wyłącznie politycznych konkurentów premiera. Budka w swojej kampanii chętnie sięgał też po słynną już wypowiedź Jarosława Kaczyńskiego, który wobec Ślązaków użył sformułowania ""zakamuflowana opcja niemiecka"". Domagał się od Morawieckiego przeprosin w tej sprawie. Innym razem, gdy premier nawiązując do historii pacyfikacji kopalni Wujek stwierdził, że rannych górników przewieziono wówczas do szpitala w dzielnicy ""Ligacice"", Budka szybko wychwycił błąd premiera, a temat natychmiast podjęła opozycja. ""Panie Premierze, w Katowice nie ma takiej dzielnicy jak ""Ligacice"". Może chodziło o Ligotę? A może o Bogucice? PS. Jeśli mogę w czymś jeszcze pomóc w naszym okręgu, proszę pisać"" - napisał Budka na Twitterze, dołączając film ze słowami premiera. ""Ligacicie"" próbowano jeszcze wykorzystać w przestrzeni internetu, jednak ostatecznie sprawa szybko ucichła. Nie wykorzystano też potencjału ""ładunków dumy"", które w opozycji do ""cystern wstydu"" PiS, Koalicja Obywatelska z Budką na czele zainaugurowała w Gliwicach. Ciężarówki, na których wypisano sukcesy rządu koalicji PO-PSL, łamały powtarzany do znudzenia, a skupiający się na haśle ""antypis"" przekaz. Centrala KO nie wykorzystała potencjału tego pomysłu. – Co do Budki to był aktywny, było go widać. W trakcie tej kampanii wyrósł na ogólnopolskiego lidera Koalicji Obywatelskiej. Były dwa takie momenty, kiedy mocno zaistniał: kiedy w Sejmie głośna była sprawa hejterów w Ministerstwie Sprawiedliwości, a drugi przy okazji paragonu i procesów sądowych z TVP. Natomiast to, że wygra Morawiecki było bezdyskusyjne. Panu premierowi trzeba oddać, że był aktywny, był widoczny, pokazywał się, jeździł, spotykał się z najróżniejszymi grupami. Geografia okręgu też nie była bez znaczenia, pojawiał się w wielu miejscach, które wchodzą w skład jego okręgu wyborczego – mówi dla Onetu Tomasz Słupik, politolog z Uniwersytetu Śląskiego. – Z kampanią wyborczą jest tak jak z tenisem. Wygrywa ten, kto zrobi mniej błędów własnych. PiS jest bardzo zorganizowany. Na każdy zarzut i kryzys z udziałem swoich członków miał asa w rękawie: gotowy kontrargument, taśmę czy aferę z udziałem opozycji. Partia rządząca wykorzystywała przy tym do przedstawiania swojego punktu widzenia media, a te im sprzyjające chętnie przypominały o pozytywnych efektach działań rządu, szczególnie w sferze transferów socjalnych – uzupełnia Krystian Dudek. Komentatorzy podkreślają, że obaj kandydaci odrobili pracę domową i postawili mocno na kampanię bezpośrednią, w myśl zasady ""trzy uściśnięte dłonie, to jeden zyskany głos"". – Wraca do łask kampania bezpośrednia. Rozdawanie jabłek, ciastek, kawy, magnesów. PiS przyniosło to efekt w 2015 roku, więc teraz wszyscy ich naśladują. Dla mnie jako obserwatora regionalnej polityki zabrakło polityków, którzy potrafią w swoich okręgach mówić o problemach swojego regionu, miasta – ocenia Słupik. Dodaje, że politycy nie wykorzystują wciąż narzędzi, które szczególnie dla ludzi do 40. roku życia są istotne, czyli mediów społecznościowych i internetu. – Choć ich rola wzrasta, to wciąż są niedowartościowane. Natomiast z drugiej strony mamy przewartościowanie nieszczęsnych banerów i plakatów – uważa politolog z Uniwersytetu Śląskiego. Eksperci zgodnie uznają, że liderzy pozostałych list do Sejmu w Katowicach byli tylko statystami w sztuce dwóch aktorów. W kampanii nie przebił się ani wyrazisty w poglądach Dobromir Sośnierz - ""jedynka"" Konfederacji, ani Maciej Konieczny z listy Lewicy, który sukces będzie mógł zawdzięczać chyba tylko ogólnopolskiemu wynikowi Lewicy. Niewiele też można powiedzieć na temat Aleksandry Jelonek z partii Ślonzoki Razem, która była ""jedynką"" na liście Ludowców. Wyjątkiem potwierdzającym regułę była natomiast ""czwórka"" na liście KO Monika Rosa, która według komentatorów przeprowadziła znakomitą, dobrze sprofilowaną i nieprzegadaną kampanię.",Mateusz Morawiecki,
https://wiadomosci.onet.pl/kraj/wyniki-wyborow-2019-pis-ustanowi-rzadowych-komisarzy-w-kilku-miastach/my7vd1x,PiS ustanowi rządowych komisarzy w kilku miastach,"Prezydenci kilku polskich miast zostali właśnie nowymi parlamentarzystami. Wśród nich m.in. włodarz Nowej Sol - Wadim Tyszkiewicz i Gliwic - Zygmunt Frankiewicz. To otwiera rządowi PiS drzwi, by w tych miejscowościach władzę sprawował rządowy komisarz.","Wśród zwycięzców wyborów parlamentarnych jest na pewno prezydent Nowej Soli. Z poparciem 51,9 proc. startujący z własnego komitetu Wadim Tyszkiewicz wygrał wybory do Senatu w okręgu nr 22 w woj. lubuskim. Z danych PKW wynika również, że w podobnej sytuacji jest reprezentujący Koalicję Obywatelską Zygmunt Frankiewicz. Na dotychczasowego prezydenta Gliwic głosowało ok. 60 proc. wyborców. Frankiewicz jest samorządowcem z ogromnym doświadczenie. Rządził Gliwicami nieprzerwanie od 1993 r. Był najdłużej urzędującym prezydentem miasta w Polsce. Teraz został senatorem. Według obowiązującego prawa, gdy burmistrz lub prezydent miasta obejmie mandat posła lub senatora, jego kompetencje na trzy miesiące przejmuje rządowy komisarz. Powoływany jest on przez premiera, na wniosek wojewody danego województwa, a zgłoszenia dokonuje szef MSWiA. Po trzech miesiącach rozpisywane są przedterminowe wybory na prezydenta. W Gliwicach dojdzie do nich prawdopodobnie w styczniu przyszłego roku. Z racji tego, że burmistrzowie i prezydenci miast zdawali sobie sprawę, że zdobycie mandatu senatora automatycznie pozbawia ich funkcji w mieście, a zarazem otwiera drzwi dla rządowego komisarza, nie wszyscy zdecydowali się na pójście w ślady Tyszkiewicza i Frankiewicza. Wśród nich m.in. Robert Raczyński, który od 2002 roku nieprzerwanie sprawuje urząd prezydenta Lubina (wcześniej pełnił tę funkcję także w latach 1990-1994). Na start w wyborach nie zdecydował się również Jacek Karnowski (prezydent Sopotu) i Tadeusz Ferenc (prezydent Rzeszowa). Szczególnie ciekawy jest przypadek tego ostatniego. Najpierw Ferenc, który jeszcze na początku lipca był politykiem SLD, zdecydował się wystartować do Sejmu jako kandydat Koalicji Obywatelskiej. Ostatecznie w wyborach do Sejmu i Senatu poparł kandydata PiS oraz obecnego wiceministra sprawiedliwości Marcina Warchoła.","Zygmunt Frankiewicz, Jacek Karnowski (nie startował w wyborach) i Tadeusz Truskolaski",
https://wiadomosci.onet.pl/kraj/wyniki-wyborow-2019-torun-krzysztof-czabanski-nie-bedzie-poslem/yprk48n,Wybory parlamentarne 2019. Krzysztof Czabański z PiS nie wszedł do Sejmu,"Mimo ""dwójki"" na liście PiS szef Rady Mediów Narodowych Krzysztof Czabański nie dał rady wywalczyć mandatu w okręgu toruńskim.","71-letni Czabański dawniej był dziennikarzem i członkiem PZPR. W 1980 r. wstąpił do ""Solidarności"". Publikował w prasie podziemnej, a po upadku PRL był m.in. szefem Polskiego Radia. W 2011 r. nie udało mu się zostać posłem PiS w Bielsku-Białej na południu Polski. Cztery lata później już wszedł do Sejmu, jako ""jedynka"" PiS w Toruniu, na północy kraju. Cały czas chodziła jednak za nim łatka ""spadochroniarza"". W regionie wyborczym nie udzielał się za wiele. Po dojściu do władzy PiS najpierw został wiceministrem kultury, a potem przewodniczącym Rady Mediów Narodowych. W tegorocznych wyborach na toruńskiej liście liderem został minister rolnictwa Jan Krzysztof Ardanowski, bardzo aktywny działacz spod Torunia. Czabański też dostał jednak świetne miejsce - nr 2. W Toruniu zawisło mnóstwo jego plakatów wyborczych. Mało kto podejrzewał, że może nie wejść do Sejmu z taką pozycją. Dziś jednak Czabański dał do zrozumienia, że nie wywalczył mandatu. Z nieoficjalnych danych wynika, że potężną ilość głosów na PiS w Toruniu i okolicach zgarnął Ardanowski, a Czabański zajmie dopiero ósmą pozycję wśród kandydatów PiS. ""Na tym kończy się moja praca w parlamencie. Serdecznie gratuluję wszystkim koleżankom i kolegom z listy PiS w Toruniu świetnych wyników. Ja nadal będę zajmować się mediami publicznymi, przewodnicząc Radzie Mediów Narodowych. Liczę na Państwa życzliwość i współpracę"" - napisał Krzysztof Czabański na Facebooku.",Krzysztof Czabański,
https://wiadomosci.onet.pl/kraj/wyniki-wyborow-2019-pkw-podala-wyniki-z-blisko-91-proc-komisji/y471smb,Wybory parlamentarne. PKW podała wyniki z blisko 91 proc. komisji,"Przewodniczący PKW Wiesław Kozielewicz wyniki z prawie 91 proc. komisji wyborczych podał po godz. 10. Przedstawiają się one następująco: PiS - 44,57 proc. PO - 26,65 proc., Lewica - 12,27 proc. PSL - 8,63 proc. Konfederacja - 6,76 proc.","Protokoły z dużych miast spłynęły już do PKW i zostały wprowadzone do systemu. Obecnie trwa weryfikacja - podała PKW. - Wybory odbywały się spokojnie, incydentów nie było dużo, a reakcja na incydenty była natychmiastowa, co też umożliwiało szybkie zidentyfikowanie i zatrzymanie sprawców w szczególności przestępstw wyborczych - mówił podczas konferencji PKW członek PKW sędzia Arkadiusz Despot-Mładanowicz. - Jeżeli chodzi o wydarzenia związane z dniem wyborczym, to według stanu na godz. 21. łącznie wszystkich zdarzeń odnotowano w dniu wczorajszym 322. Z ciekawszych zdarzeń odnotowano na terenie Komendy Wojewódzkiej Policji w Krakowie i w Lublinie - akcję mailową, w której zgłoszono podłożenie bomb w poszczególnych lokalach wyborczych. Odpowiednie służby zweryfikowało te informacje, uznając zagrożenie za nieistotne - poinformował Despot-Mładanowicz na konferencji prasowej. Jak przekazał, jeżeli chodzi o zachowania wyborców, to odnotowano m.in. wynoszenie kart poza lokal wyborczy, czy też ich niszczenie. - W jednym przypadku pan oświadczył, że jego matka po prostu wyniosła te karty, a on z nimi wrócił do lokalu, żeby swój głos w ten sposób oddać. W innym - na terenie sanatorium, lokalu, który się tam znajdował - pensjonariusz wziął z lokalu wyborczego karty, u siebie w pokoju wypełnił i chciał później wrzucić je do do urny. To również było już próbą oddania głosu, który został zaznaczony na karcie wyniesionej formalnie poza lokal wyborczy - tłumaczył. Dodał, że pozostałe zdarzenia były standardowe. Jak poinformował Despot-Mładanowicz, jeżeli chodzi o zaangażowanie sił i środków, to według stanu na godz. 21. w niedzielę było to: 30 tys. 349 policjantów, którzy używali 120 tys. 848 pojazdów służbowych, 154 psów służbowych i dwa konie służbowe. - Dzięki tym siłom i środkom, można powiedzieć, że wybory odbywały się spokojnie, incydentów nie było dużo, a reakcja na incydenty była natychmiastowa, co też umożliwiało - tam gdzie było to możliwe - szybkie zidentyfikowanie i zatrzymanie sprawców, w szczególności przestępstw wyborczych - poinformował. Szefowa Krajowego Biura Wyborczego Magdalena Pietrzak podczas poniedziałkowej konferencji prasowej, odpowiadając na pytanie, czy w którejś z komisji zabrakło kart do głosowania odpowiedziała, że ""nie było sytuacji, że zabrakło (kart) i wyborcy nie mogli zagłosować"". Wyjaśniła, że być może były opóźnienia. - W sprawozdaniach po zamknięciu lokalów pojawiały się takie informacje, że należało uruchomić rezerwę kart do głosowania, ponieważ nie 100 proc. kart było w obwodowych komisjach wyborczych - dodała. Powiedziała, że w miejscowościach turystycznych takich jak np. Kraków, Lądek Zdrój, Kudowa Zdrój, ta rezerwa musiała zostać uruchomiona. - Komisja powinna czuwać nad tym i w momencie, w którym zauważa, że duży procent kart został wykorzystany, powinna poinformować od razu Urząd Gminy, Urząd Miasta, o tym, że taka rezerwa powinna być uruchomiona - mówiła. - Być może czasowo było to w ten sposób rozwiązane, że ktoś musiał na to zaczekać. Jest to możliwe. My takich informacji nie mamy, ale też nie mamy (informacji), że ktoś nie mógł zagłosować, natomiast rezerwa była rzeczywiście parokrotnie uruchamiana - dodała. Zastępca przewodniczącego PKW sędzia Sylwester Marciniak poinformował, że karty do głosowania były przygotowane dla 100 proc. wyborców czyli 30 mln.",,
https://wiadomosci.onet.pl/kraj/wyniki-wyborow-2019-jak-glosowali-najmlodsi-i-najstarsi-polacy-wyniki/0y7cqrq,Wyrównany wynik wyborów KO i PiS wśród najmłodszych. Najstarsi Polacy tłumnie za PiS,"Znamy wstępne wyniki wyborów parlamentarnych. W wyborach parlamentarnych PiS wygrywa w każdej grupie wiekowej. Największe poparcie uzyskało wśród wyborców 60 plus - 55,6 proc. głosów. Natomiast KO najwięcej głosów uzyskała wśród osób w wieku 40-49 lat - 31,7 proc. - wynika z sondażu Ipsos zrealizowanego dla TVP, TVN i Polsat.","W niedzielnych wyborach na PiS głosowało 26,2 proc. osób w wieku 18-29 lat. KO uzyskała w tej grupie 24-proc. poparcie, Konfederacja 20,2-proc., SLD 17,7-proc., zaś PSL - 10,3-proc. Wśród 30-39-latków na PiS zagłosowało 36,9 proc. osób, KO zdobyła w tej grupie wyborców 29,8 proc głosów, SLD - 12,4 proc., PSL - 11,1 proc., natomiast Konfederacja - 8,2 proc. Osoby w wieku 40-49 lat najwięcej głosów (40,7 proc.) oddało na PiS; 31,7 proc. opowiedziało się za KO; 11,6 proc. za SLD; 10,6 proc oddało głos na PSL; a 4,3 proc. na Konfederację. Z kolei w grupie osób w wieku 50-59 lat PiS uzyskało 51 proc. głosów; KO - 26,3; PSL - 9,9 proc; SLD - 9,2 proc., a Konfederacja - 2,8 proc. Największe poparcie PiS zdobyło wśród osób w wieku 60 lat i więcej, gdzie na tę partię zagłosowało 55,6 proc. wyborców, KO uzyskała w tej grupie 25,3- proc. poparcie, SLD - 10-proc., PSL - 7,4-proc., natomiast Konfederacja - 1,1- proc. Według sondażu exit poll Ipsos dla trzech telewizji średni margines dokładności wynosi 2 pkt. procentowe. PKW opublikowała dziś rano wyniki wyborów z 82,79 proc. obwodowych komisji wyborczych. Po godzinie 9 w poniedziałek w wyborach do Sejmu poparcie prezentuje się następująco: Źródło: TVN24, PAP",Wybory zwyciężyło Prawo i Sprawiedliwość,
https://wiadomosci.onet.pl/kraj/wybory-2019-wyniki-pkw-do-senatu-z-8241-proc-komisji-wyborczych/20ek3pb,"Wyniki wyborów 2019 do Senatu z 82,41 proc. komisji wyborczych","PiS 45,79 proc., KO 33,90 proc., a PSL - 5,49 proc. - podaje PKW w oparciu o dane z 22594 na 27415 obwodowych komisji wyborczych (82,41 proc.).","Kiedy poznamy pełne wyniki wyborów? PKW podaje, że być może już dzisiaj w godz. 18-20. - Nie chcę tutaj zapeszać, więc trzymajmy się tego harmonogramu, więc zakładam, że wczesnym wieczorem - mówi przewodniczący PKW Wiesław Kozielewicz. - Najważniejsze jest to, czy wszystkie komisje obwodowe przeprowadziły prawidłowo procedurę liczenia głosów w obwodzie - podkreślił szef PKW. Kozielewicz przypomniał, że z 27 tys. 450 komisji obwodowych muszą zostać przesłane protokoły do komisji okręgowych. - Wszystko zależy od tego, kiedy komisje obwodowe prześlą protokół do komisji okręgowych i czy te protokoły z głosowania do Sejmu i Senatu będą sporządzone bezbłędnie - powiedział. - Jeżeli ujawni się jakiś błąd w protokole, wówczas komisja okręgowa zwraca protokół do komisji obwodowej, która musi zwołać posiedzenie i podjąć działać, żeby dokonać analizy błędów i jego usunięcia - wyjaśnił szef PKW.",PKW,
https://wiadomosci.onet.pl/kraj/wyniki-wyborow-jak-glosowaly-kobiety-jak-mezczyzni-wyniki-plec/bgwgr5y,"Sondaż Ipsos: PiS wygrywa zarówno wśród mężczyzn, jak i kobiet","Na Prawo i Sprawiedliwość zagłosowało 44,1 proc. mężczyzn i 43 proc, kobiet; na KO - 24,7 proc. mężczyzn i 29,9 proc. kobiet - wynika z sondażu Ipsos.","W niedzielnych wyborach na Prawo i Sprawiedliwość swój głos oddało 44,1 proc. mężczyzn i 43 proc, kobiet. Natomiast na Koalicję Obywatelską (KO) zagłosowało 24,7 proc. mężczyzn i 29,9 proc. kobiet - wynika z sondażu Ipsos, który przeprowadził badanie exit poll dla TVN, TVP i Polsatu. Na Sojusz Lewicy Demokratycznej (SLD) zagłosowało 11,1 proc. mężczyzn i 12,6 proc. kobiet. Natomiast na Polskie Stronnictwo Ludowe (PSL) - 10 proc. mężczyzn i 9,3 proc. kobiet. Z kolei na Konfederację głos oddało 9 proc. mężczyzn i 4,1 proc. kobiet. POLECAMY: Wyrównany wynik wyborów KO i PiS wśród najmłodszych. Najstarsi Polacy tłumnie za PiS Według sondażu exit poll Ipsos dla trzech telewizji średni margines dokładności wynosi 2 pkt. procentowe. PKW opublikowała wyniki wyborów z blisko 91 proc. obwodowych komisji wyborczych. Po godzinie 10 w poniedziałek w wyborach do Sejmu poparcie prezentuje się następująco:","PiS wygrało zarówno wśród mężczyzn, jak i kobiet",
https://wiadomosci.onet.pl/kraj/wybory-parlamentarne-wyniki-w-wojewodztwach/zldjexn,Ipsos: PiS wygrał w czternastu województwach; KO - w dwóch,"Według sondażu Ipsos zrealizowanego dla TVN największym poparciem PiS cieszył się na Podkarpaciu, gdzie zdobył 62,1 proc. głosów, najmniejszym - w woj. lubuskim, gdzie uzyskał wynik 31,9 proc. Koalicja Obywatelska wygrała w województwach: pomorskim i lubuskim.","Na Mazowszu wygrało Prawo i Sprawiedliwość z wynikiem 41,3 proc. KO uzyskała 29,8 proc., SLD - 12,6 proc, PSL - 9,6 proc., a Konfederacja - 5,7 proc. Największą przewagę PiS nad Koalicją Obywatelską odnotowano na Podkarpaciu. Tam PiS uzyskał 62,1 proc., a KO - 14,5 proc. 10,5 proc. w tym województwie uzyskało PSL, 7,3 proc. - Konfederacja, a SLD - 5,3 proc. Zgodnie z sondażem Ipsos w Lubuskiem KO uzyskała 32,5 proc. głosów, PiS - 31,9 proc., SLD - 17,3 proc, natomiast PSL - 11,1 proc. Wynik na poziomie 7,2 proc. uzyskała Konfederacja. W województwie pomorskim przewaga Koalicji Obywatelskiej nad PiS jest większa. KO uzyskała tam 38,8 proc., PiS - 33 proc., a SLD - 12,7 proc. 8,7 proc. uzyskało PSL, a 6,8 proc. - Konfederacja. PKW opublikowała dziś rano wyniki wyborów z 71,89 proc. obwodowych komisji wyborczych. Na godz. 8:00 - w wyborach do Sejmu poparcie prezentuje się następująco:",Jarosław Kaczyński i Mateusz Morawiecki),
https://wiadomosci.onet.pl/kraj/wyniki-wyborow-na-pomorzu-w-okregu-gdanskim-najlepszy-kacper-plazynski/rmsv6p0,"Dane z 52,89 proc. komisji. W okręgu gdańskim najwięcej głosów otrzymał Kacper Płażyński","Po podliczeniu danych z ponad 52 proc. obwodowych komisji wyborczych wynika, że w województwie pomorskim najwięcej głosów z wszystkich polityków uzyskał Kacper Płażyński z PiS (blisko 38 tys. głosów), na drugim miejscu plasuje się obecnie Jarosław Wałęsa z KO (ponad 22 tys. głosów).","W okręgu gdańskim najwięcej głosów zdobył Kacper Płażyński z PiS (blisko 38 tys. zł). Szef gdańskiej rady miasta startował z drugiego miejsca na liście i wyraźnie wyprzedził ""jedynkę"" ministra Jarosława Sellina, który otrzymał blisko 12,5 tys. głosów. Na ""gdańskiej"" liście PiS było czterech radnych miasta. Tylko Płażyński otrzymał wynik, gwarantujący mu wejście do Sejmu. Pozostali (Karol Rabenda, Kazimierz Koralewski, Joanna Cabaj) radni nie otrzymali nawet tysiąca głosów (dane z ponad 52 proc. komisji). Na liście Koalicji Obywatelskiej również najwięcej głosów zdobyła ""dwójka"" - Jarosław Wałęsa otrzymał ponad 22 tys. głosy. ""Jedynka"" Sławomir Neumann dostał nieco ponad 9 tys. głosów. Wyprzedziły go kolejne miejsca na liście - ponad 15 tys. głosów (blisko 11 tys. w samym Gdańsku) zdobył Piotr Adamowicz, brat śp. prezydenta Pawła Adamowicza. Na Agnieszkę Pomaskę zagłosowało blisko 13,5 tys. osób. Na liście lewicowej najwięcej głosów (8707) zdobyła Beata Maciejewska, druga była Joanna Banach (8125). Blisko sześć tysięcy głosów otrzymał Michał Urbaniak z Konfederacji, a ""jedynka"" PSL Andrzej Kobylarz - ponad 3200 głosów. Z okręgu gdańskiego wybieranych jest 12 posłów. Na ten moment mandatu posła mogą być pewni Kacper Płażyński, Jarosław Sellin, Jarosław Wałęsa, Piotr Adamowicz i Agnieszka Pomaska.",Kacper Płażyński z rady miasta przechodzi do Sejmu,
https://wiadomosci.onet.pl/kraj/wyniki-wyborow-parlamentarnych-ze-wzgledu-na-miejsce-zamieszkania/hjmfpst,"Ipsos: PiS zdecydowanie wygrywa na wsi, KO - w największych miastach","Wśród mieszkańców wsi PiS uzyskało 56,2 proc. poparcia, KO - 16,7 proc. - wynika z sondażu Ipsos dla TVP, TVN i Polsat. Z kolei w miastach powyżej 500 tys. mieszkańców KO uzyskała 41,1 proc., zaś PiS - 26,9 proc.","Według danych sondażowych wśród mieszkańców wsi trzecie miejsce zajął PSL z wynikiem 12,3 proc., a kolejne SLD - 7,5 proc. i Konfederacja 6,0 proc. Natomiast w największych miastach trzecie miejsce przypadło - według sondażu - SLD - 19,2 proc., zaś czwarte Konfederacji - 6,3 proc. W miastach powyżej 500 tys. mieszkańców PSL uzyskało 6,0 proc. Koalicja Obywatelska - jak wykazał sondaż - wygrała z PiS również w miastach liczących od 201 do 500 tys. mieszkańców. Na KO głosowało tam 39,3 proc. wyborców, na PiS 32,6 proc., na SLD - 14,4 proc., na Konfederację 7,5 proc., zaś na PSL 5,6 proc. PiS natomiast wygrało w miastach do 50 tys. mieszkańców oraz w miastach liczących od 51 do 200 tys. mieszkańców. W grupie tych pierwszych miast PiS uzyskało 41,7 proc., KO - 28,2 proc., SLD - 12,2 proc., PSL - 10,4 proc., a Konfederacja - 6,4 proc. Natomiast w drugiej grupie miast, PiS - 38,3 proc., KO - 32,2 proc., SLD - 13,7 proc., PSL - 7,6 proc., zaś Konfederacja - 7,1 proc. Z tych sondażowych wyników wynika więc, że SLD największe poparcie uzyskał w miastach powyżej 500 tys. mieszkańców, PSL na wsiach, zaś Konfederacja w miastach w przedziale od 201 do 500 tys. mieszkańców.",KO wygrała z PiS w miastach liczących od 201 do 500 tys. mieszkańców i powyżej 500 tys. mieszkańców,
https://wiadomosci.onet.pl/kraj/wybory-2019-wyniki-do-senatu-z-4226-proc/v9w1m7s,"Wybory do Senatu 2019. Dane PKW z 42,26 proc. komisji wyborczych","Według danych PKW z 11585 na 27415 obwodowych komisji wyborczych (42,26 proc.) w wyborach do Senatu wygrało Prawo i Sprawiedliwość.","Procentowe wyniki do Senatu: KW Prawo i Sprawiedliwości uzyskał 3 091 416, KKW Koalicja Obywatelska PO .N IPL Zieloni uzyskał 1 865 113, a KW Polskie Stronnictwo Ludowe - 343 451 tys.",PKW,
https://wiadomosci.onet.pl/kraj/kurski-na-zdjeciu-z-kaczynskim-podczas-wieczoru-wyborczego/2msvr73,Jacek Kurski na wspólnym zdjęciu z członkami PiS. Beata Mazurek do dziennikarza: błędem jest pański komentarz,"Była rzeczniczka PiS, a obecnie europosłanka tej partii, opublikowała wczoraj późnym wieczorem na Twitterze zdjęcie z prezesem Jarosławem Kaczyńskim. Na nim, oprócz polityków PiS-u, jest również prezes TVP Jacek Kurski.","Fotografia wzbudziła duże kontrowersje z dwóch powodów. Jednym była obecność na zdjęciu szefa publicznej telewizji (z żoną). Komentatorzy ocenili, że to kolejny dowód na uzależnienie TVP bezpośrednio od partii rządzącej. Drugim powodem zainteresowania wpisem Beaty Mazurek był komentarz, jaki zostawiła w odpowiedzi na pytanie dziennikarza ""Rzeczpospolitej"". Michał Kolanko, podając zdjęcie Mazurek, napisał: ""Drugą (?) kadencję PiS zaczyna od błędu, jakim jest publikacja tego zdjęcia"", odnosząc się właśnie do obecności szefa telewizji w towarzystwie polityków partii władzy. Szybko reagując na uwagę, Mazurek w odpowiedzi do dziennikarza wypaliła: ""błędem jest Pański komentarz - może frustafacja [tak w oryginale], że Pana na nim ma?"". Redakcyjny kolega z ""Rzeczpospolitej"" Michał Szułdrzyński odpowiedział europosłance PiS, że: ""różne rzeczy można napisać o Michale, ale nie to, że to człowiek sfrustafacjowany"". ""Potwierdzam. Nie czuję się sfrustafacjowany"" - zakończył osobliwą wymianę sam Kolanko. Łukasz Rogojsz z Gazeta.pl zwrócił uwagę na jakość współpracy z Beatą Mazurek, gdy była rzeczniczką Prawa i Sprawiedliwości. Karolina Baca-Pogorzelska w mocnych słowach apelowała, by europosłanka przestała obrażać dziennikarzy. Na fotografię zwrócił uwagę również Ben Stanley, wykładowca SWPS, Brytyjczyk mieszkający w Polsce. ""Kiedy mówię, że państwowa telewizja pracuje w pisowskich rękawiczkach, ludzie odpowiadają, że przesadzam..."".",Beata Mazurek,
https://wiadomosci.onet.pl/kraj/wyniki-wyborow-we-wszystkich-wojewodztwach-jak-glosowano-w-wyborach/bydc05s,Wyniki wyborów 2019. Jak głosowano w poszczególnych województwach?,"Znamy wstępne wyniki wyborów we wszystkich województwach. Polacy wybrali 460 posłów i 100 senatorów. Kto znalazł się w Sejmie? Jak głosowano w poszczególnych regionach? Z wyników late poll dla TVP, TVN i Polsatu wynika, że PiS wygrał w 14 województwach, a Koalicja Obywatelska w dwóch - Pomorskim i Lubuskim.","Prawo i Sprawiedliwość zdobyło ponad połowę wszystkich głosów w pięciu województwach. 62.4 proc. głosów w województwie podkarpackim, 58.6 proc. głosów w województwie lubelskim, 55.8 proc. głosów w świętokrzyskim, 53.0 proc. w podlaskim, 50,8 proc. w małopolskim - wynika z sondażu late poll. Artykuł będzie na bieżąco aktualizowany o wyniki wyborów z poszczególnych województw, gdy tylko takie zostaną udostępnione. W czasie wyborów parlamentarnych wybraliśmy łącznie 460 posłów. Z każdego województwa do Sejmu wchodzi ich określona liczba. Z województwa mazowieckiego wybranych zostało 63 posłów, którzy będą zasiadać w Sejmie w kolejnej kadencji. Frekwencja w regionie wyniosła 67.8 proc. Wyniki wyborów do parlamentu w woj. mazowieckim: KW Prawo i Sprawiedliwość - 41.6 proc. KW Koalicja Obywatelska PO .N IPL Zieloni - 29.7 proc. KW Sojusz Lewicy Demokratycznej (Lewica) - 13.1 proc. KW Polskie Stronnictwo Ludowe (Kukiz) - 9.1 proc. KW Konfederacja Wolność i Niepodległość - 5.5 proc Inne - 1.0 proc. Z województwa śląskiego wybranych zostało 55 posłów, którzy będą zasiadać w Sejmie w kolejnej kadencji. Frekwencja w regionie wyniosła 61.6 proc. Wyniki wyborów do parlamentu w woj. śląskim: KW Prawo i Sprawiedliwość - 41.6 proc. KW Koalicja Obywatelska PO .N IPL Zieloni - 32.1 proc. KW Sojusz Lewicy Demokratycznej (Lewica) - 13.2 proc. KW Konfederacja Wolność i Niepodległość - 6.3 proc KW Polskie Stronnictwo Ludowe (Kukiz) - 6.0 proc. Inne - 0.8 proc. Z województwa małopolskiego wybranych zostało 41 posłów, którzy będą zasiadać w Sejmie w kolejnej kadencji. Frekwencja w regionie wyniosła 63.5 proc. Wyniki wyborów do parlamentu w woj. małopolskim: KW Prawo i Sprawiedliwość - 50.8 proc. KW Koalicja Obywatelska PO .N IPL Zieloni - 21.4 proc. KW Sojusz Lewicy Demokratycznej (Lewica) - 10.4 proc. KW Polskie Stronnictwo Ludowe (Kukiz) - 9.4 proc. KW Konfederacja Wolność i Niepodległość - 7.4 proc Inne - 0.6 proc. Z województwa wielkopolskiego wybranych zostało 40 posłów, którzy będą zasiadać w Sejmie w kolejnej kadencji. Frekwencja w regionie wyniosła 63.2 proc. Wyniki wyborów do parlamentu w woj. wielkopolskim: KW Prawo i Sprawiedliwość - 36.3 proc. KW Koalicja Obywatelska PO .N IPL Zieloni - 32.6 proc. KW Sojusz Lewicy Demokratycznej (Lewica) - 15 proc. KW Polskie Stronnictwo Ludowe (Kukiz) - 10.1 proc. KW Konfederacja Wolność i Niepodległość - 6 proc Inne - 0.0 proc.  Z województwa dolnośląskiego wybranych zostało 34 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.9 proc. Wyniki wyborów do parlamentu w woj. dolnośląskim: KW Prawo i Sprawiedliwość - 37.1 proc. KW Koalicja Obywatelska PO .N IPL Zieloni - 29.7 proc. KW Sojusz Lewicy Demokratycznej (Lewica) - 16.3 proc. KW Polskie Stronnictwo Ludowe (Kukiz) - 7.7 proc. KW Konfederacja Wolność i Niepodległość - 6.2 proc Inne - 3 proc. Z województwa łódzkiego wybranych zostało 31 posłów, którzy będą zasiadać w Sejmie w kolejnej kadencji. Frekwencja w regionie wyniosła 61 proc. Wyniki wyborów do parlamentu w woj. łódzkim: KW Prawo i Sprawiedliwość - 46.2 proc. KW Koalicja Obywatelska PO .N IPL Zieloni - 26.2 proc. KW Sojusz Lewicy Demokratycznej (Lewica) - 14.1 proc. KW Polskie Stronnictwo Ludowe (Kukiz) - 7.3 proc. KW Konfederacja Wolność i Niepodległość - 5.5 proc Inne - 0.7 proc. Z województwa lubelskiego wybranych zostało 27 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.5 proc. Wyniki wyborów do parlamentu w woj. lubelskim: KW Prawo i Sprawiedliwość - 58.6 proc. KW Koalicja Obywatelska PO .N IPL Zieloni - 16.6 proc. KW Polskie Stronnictwo Ludowe (Kukiz) - 11.0 proc. KW Sojusz Lewicy Demokratycznej (Lewica) - 6.4 proc. KW Konfederacja Wolność i Niepodległość - 6.3 proc Inne - 1.1 proc.  Z województwa podkarpackiego wybranych zostało 26 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.4 proc. Wyniki wyborów do parlamentu w woj. podkarpackim: KW Prawo i Sprawiedliwość - 62.4 proc. KW Koalicja Obywatelska PO .N IPL Zieloni - 14.7 proc. KW Polskie Stronnictwo Ludowe (Kukiz) - 9.9 proc. KW Konfederacja Wolność i Niepodległość - 7.2 proc. KW Sojusz Lewicy Demokratycznej (Lewica) - 5.5 proc. Inne - 0.3 proc. Z województwa pomorskiego wybranych zostało 26 posłów, którzy będą zasiadać w Sejmie w kolejnej kadencji. Frekwencja w regionie wyniosła 62 proc. Wyniki wyborów do parlamentu w woj. pomorskim: KW Koalicja Obywatelska PO .N IPL Zieloni - 38.7 proc. KW Prawo i Sprawiedliwość - 32.9 proc. KW Sojusz Lewicy Demokratycznej (Lewica) - 13.1 proc. KW Polskie Stronnictwo Ludowe (Kukiz) - 8.4 proc. KW Konfederacja Wolność i Niepodległość - 6.9 proc Inne - 0.0 proc. Z województwa kujawsko-pomorskiego wybranych zostało 25 posłów, którzy będą zasiadać w Sejmie w kolejnej kadencji. Frekwencja w regionie wyniosła 58.2 proc. Wyniki wyborów do parlamentu w woj. kujawsko-pomorskim: KW Prawo i Sprawiedliwość - 38.8 proc. KW Koalicja Obywatelska PO .N IPL Zieloni - 30.1 proc. KW Sojusz Lewicy Demokratycznej (Lewica) - 13.9 proc. KW Polskie Stronnictwo Ludowe (Kukiz) - 9.6 proc. KW Konfederacja Wolność i Niepodległość - 6.6 proc Inne - 1.0 proc. Z województwa zachodniopomorskiego wybranych zostało 20 posłów, którzy będą zasiadać w Sejmie w kolejnej kadencji. Frekwencja w regionie wyniosła 58. proc. Wyniki wyborów do parlamentu w woj. zachodniopomorskim: KW Prawo i Sprawiedliwość - 35.1 proc. KW Koalicja Obywatelska PO .N IPL Zieloni - 34.3 proc. KW Sojusz Lewicy Demokratycznej (Lewica) - 14.2 proc. KW Polskie Stronnictwo Ludowe (Kukiz) - 8.9 proc. KW Konfederacja Wolność i Niepodległość - 7.5 proc Inne - 0.0 proc. Z województwa warmińsko-mazurskiego wybranych zostało 18 posłów, którzy będą zasiadać w Sejmie w kolejnej kadencji. Frekwencja w regionie wyniosła 54 proc. Wyniki wyborów do parlamentu w woj. warmińsko-mazurskim: KW Prawo i Sprawiedliwość - 43.1 proc. KW Koalicja Obywatelska PO .N IPL Zieloni - 23.9 proc. KW Polskie Stronnictwo Ludowe (Kukiz) - 12.0 proc. KW Sojusz Lewicy Demokratycznej (Lewica) - 11.2 proc. KW Konfederacja Wolność i Niepodległość - 7.2 proc Inne - 2.6 proc. Z województwa świętokrzyskiego wybranych zostało 16 posłów, którzy będą zasiadać w Sejmie w kolejnej kadencji. Frekwencja w regionie wyniosła 57.6 proc. Wyniki wyborów do parlamentu w woj. świętokrzyskim: KW Prawo i Sprawiedliwość - 55.8 proc. KW Koalicja Obywatelska PO .N IPL Zieloni - 15.7 proc. KW Sojusz Lewicy Demokratycznej (Lewica) - 10.0 proc. KW Polskie Stronnictwo Ludowe (Kukiz) - 9.9 proc. KW Konfederacja Wolność i Niepodległość - 6.1 proc Inne - 2.5 proc. Z województwa podlaskiego wybranych zostało 14 posłów, którzy będą zasiadać w Sejmie w kolejnej kadencji. Frekwencja w regionie wyniosła 54.4 proc. Wyniki wyborów do parlamentu w woj. podlaskim: KW Prawo i Sprawiedliwość - 53.0 proc. KW Koalicja Obywatelska PO .N IPL Zieloni - 19.3 proc. KW Polskie Stronnictwo Ludowe (Kukiz) - 11.9 proc. KW Sojusz Lewicy Demokratycznej (Lewica) - 8.1 proc. KW Konfederacja Wolność i Niepodległość - 6.1 proc Inne - 1.6 proc. Z województwa lubuskiego wybranych zostało 12 posłów, którzy będą zasiadać w Sejmie w kolejnej kadencji. Frekwencja w regionie wyniosła 58.2 proc. Wyniki wyborów do parlamentu w woj. lubuskim: KW Koalicja Obywatelska PO .N IPL Zieloni - 32.7 proc. KW Prawo i Sprawiedliwość - 31.9 proc. KW Sojusz Lewicy Demokratycznej (Lewica) - 18.0 proc. KW Polskie Stronnictwo Ludowe (Kukiz) - 10.4 proc. KW Konfederacja Wolność i Niepodległość - 7.0 proc Inne - 0.0 proc. Z województwa opolskiego wybranych zostało 12 posłów, którzy będą zasiadać w Sejmie w kolejnej kadencji. Frekwencja w regionie wyniosła 54.2 proc. Wyniki wyborów do parlamentu w woj. opolskim: KW Prawo i Sprawiedliwość - 35.6 proc. KW Koalicja Obywatelska PO .N IPL Zieloni - 27.6 proc. KW Sojusz Lewicy Demokratycznej (Lewica) - 12.6 proc. KW Polskie Stronnictwo Ludowe (Kukiz) - 11.3 proc. KW Konfederacja Wolność i Niepodległość - 5.7 proc Inne - 7.2 proc. Podczas wykonywania obowiązków poseł może wyrażać swoje stanowisko oraz zgłaszać wnioski w sprawach, które są rozpatrywane na posiedzeniach Sejmu. Poseł ma również prawo zwracać się do Prezydium Sejmu o rozpatrzenie danej sprawy przez Sejm lub komisję sejmową, a także uczestniczyć w podejmowaniu inicjatyw ustawodawczych i uchwałodawczych oraz w rozpatrywaniu projektów ustaw i uchwał. Osoby wybrane do Izby Niższej parlamentu uczestniczą też w dyskusjach nad sprawami rozpatrywanymi przez Sejm lub komisje. Ważną aktywnością posła jest również możliwość wnoszenia interpelacji i zapytań poselskich. ""Posłom i senatorom w okresie sprawowania mandatu, licząc od pierwszego posiedzenia Sejmu lub Senatu, przysługuje uposażenie poselskie lub senatorskie, zwane dalej »uposażeniem«, wypłacane miesięcznie, także za niepełne miesiące sprawowania mandatu"" - określa ustawa o wykonywaniu mandatu posła i senatora.  Pensja podstawowa parlamentarzysty to 9 tys. 892 zł 30 gr. Może ona zostać obniżona - marszałek Sejmu zmniejsza ją o 1/30 w danym miesiącu za każdy dzień nieobecności, który jest nieusprawiedliwiony. Kary finansowe obowiązują także w razie wielokrotnej nieobecności na posiedzeniach komisji. Poseł i senator nie ma prawa do pobierania pensji, jeżeli na czas sprawowania mandatu nie zrezygnuje z pracy zarobkowe. PKW opublikowała wyniki wyborów z 42,22 proc. obwodowych komisji wyborczych. Na godz. 6.30 - w wyborach do Sejmu poparcie prezentuje się następująco:",,
https://wiadomosci.onet.pl/tylko-w-onecie/wyniki-wyborow-2019-witold-jurasz-pis-i-po-nie-przetrwaja-kolejnych-czterech-lat/ynpxgqb,Witold Jurasz: PiS i PO nie przetrwają kolejnych czterech lat [Komentarz],Zwycięstwo PiS zwiększa prawdopodobieństwo bankructwa całego postsolidarnościowego układu politycznego. Dokładnie tego Polska potrzebuje - pisze w powyborczym komentarzu Witold Jurasz.,"PiS wygrał wybory parlamentarne. Z jednej strony nie powinno być to dla nikogo zaskoczeniem, ale z drugiej - zważywszy na niemal całkowite już wyjałowienie intelektualne Prawa i Sprawiedliwości - jednak trochę jest. Polska polityka w pewnym sensie przypomina politykę międzynarodową, przy czym niestety tylko w tym, co nie budzi optymizmu. Współczesna polityka międzynarodowa tym się różni od tej z przeszłości, że o ile w przeszłości miało miejsce starcie potężnego Związku Sowieckiego z jeszcze potężniejszym Zachodem, to obecnie mamy do czynienia z konfliktem słabej Rosji z teoretycznie silniejszym, a praktycznie jeszcze słabszym Zachodem. Najzabawniejsze jest przy tym to, że strona tak naprawdę silniejsza, czyli Zachód jest w praktyce słabszy i przegrywa dlatego, że nie chce mu się wygrać. W Polsce strona silniejsza, dysponująca przecież niezmiennie większymi zasobami, przegrywa z prawicą z dokładnie tych samych powodów. Po pierwsze nie chce się jej wygrać, po drugie przewodzą jej ludzie miałcy i wreszcie po trzecie jest jeszcze bardziej niż PiS intelektualnie wyjałowiona.  Zobacz także: Wybory parlamentarne 2019. Relacja na żywo Jeśli spojrzeć na sprawę z pewnego dystansu, to być może dobrze, że Platforma Obywatelska nie wygrała wyborów. Gdyby tak się bowiem stało, niechybnie okazałoby się, że partia reprezentująca tak zwane liberalne elity bynajmniej nie jest ani liberalna, ani elitarna, a co gorsza nie jest w ogóle przygotowana do sprawowania rządów. Mając silną opozycję (gdyby PiS oddał władzę, nie byłby to przecież nokaut) i wrogo nastawionego prezydenta Platformie trudno byłoby rządzić Polską. Jej rządy szybko zaczęłyby więc buksować. Co gorsza przez cztery lata czyśćca opozycji PO ani tym bardziej wspierający ją celebryci nie zrozumieli, że ciągłe powtarzanie, że biedniejsi Polacy przepijają 500 plus, są bezmyślni, niczego nie czytają etc. jest błędem. Zapewne narracja taka, w razie zwycięstwa wyborczego, uległaby tylko wzmocnieniu. Najprawdopodobniej więc Prawo i Sprawiedliwość wróciłoby w 2023 r. do władzy, przy czym partia ta w opozycji przeszłaby dokładnie taką samą ewolucję, jaką przeszła w latach 2007-2015. Wtedy niczego się nie nauczyła i nie wyciągnęła żadnych wniosków, a jedynie się zradykalizowała. PiS w 2023 r. byłby więc wersją turbo samego siebie. Nieuchronnie więc w 2027 r. doszłoby do kolejnego starcia obozu liberalnego i zjednoczonej prawicy, z tą jedynie różnicą, że liderzy obu obozów byliby już pacjentami klinik geriatrycznych. W wyborach w 2031 r. debata dotyczyłaby zapewne tego, czy 60 lat wcześniej Lech Wałęsa jako młody robotnik rzeczywiście seryjnie wygrywał w lotto oraz czy 40 lat wcześniej siły postsolidarnościowe powinny się były układać z komunistami i czy aby wieczny lider prawicy nie brał w tym udziału. W IPN szukano by zaś teczek na tych, którzy w PRL donosili (pani w przedszkolu). I jedynie weterani PZPR nie zabieraliby głosu w dyskusji, bowiem byliby już nieboszczykami.  Zwycięstwo PiS-u jest więc w pewnym sensie dobrą wiadomością. W języku angielskim istnieje wyrażenie, które trudno przetłumaczyć na język polski, a które brzmi „morally currupt”, czyli „moralnie skorumpowany”. Używa się go dla określenia kogoś, kto w nic już nie wierzy. Odnoszę wrażenie, że określenie to idealnie opisuje obecną kondycję zarówno Prawa i Sprawiedliwości, jak i Platformy Obywatelskiej. Czytaj także: Jarosław Kaczyński: otrzymaliśmy dużo, ale zasługujemy na więcej Ugrupowania te są wydmuszkami, a nie żadnymi partiami politycznymi. Platforma Obywatelska kolejnych czterech lat w opozycji nie przetrwa. PiS nie przetrwa zaś kolejnych czterech lat u władzy (a jeśli przetrwa to już wyłącznie – jak w pewnym momencie PO - jako sprawna maszyna PR, której najstarsi aktywiści dawno już nie będą pamiętać, że kiedyś zapewne o coś im chodziło). Innymi słowy - zwycięstwo PiS zwiększa prawdopodobieństwo bankructwa całego postsolidarnościowego układu politycznego. Dokładnie tego Polska potrzebuje. Tyle, że niestety może się okazać, że już całkiem przegniłe PiS i PO w sytuacji braku alternatywy będą dalej ze sobą walczyć.   Tymczasem można oczywiście obawiać się narastającego w Prawie i Sprawiedliwości - a w ślad za tym i w państwie - autorytaryzmu. Nawet jeśli prawica zbuduje w Warszawie Budapeszt, będziemy mieli przecież do czynienia nie z komunistyczną dyktaturą, ale z autorytarnym zapaszkiem, który w połączeniu ze smrodkiem hipokryzji oraz naftaliny i wonią zgnilizny może okazać się w końcu nieznośny dla polskiego biznesu, który – gdyby tylko chciał – już dawno mógłby stworzyć nowe siły polityczne. Szkoda oczywiście, że weterani Solidarności kojarzyć się będą młodym ludziom z takimi niezbyt miłymi zapachami, ale z tych sił politycznych – o ile nie stanie się nic nieoczekiwanego - już nic nowego się nie narodzi. Co ciekawe, nowe rodzi się w sile, która wydawała się skazana na śmietnik historii, tj. Lewicy. Tam równoważy się młodzieńczy idealizm i pragmatyzm starych działaczy. W demokracji skądinąd, to dobra kombinacja, bo jak pokazują PiS z jednej i PO z drugiej strony, nadmiar idealizmu łatwo przeradza się w fanatyzm, a nadmiar pragmatyzmu w cynizm. Czytaj także: Lewica wraca do Sejmu. Będzie trzecią siłą Obecnie ani PiS, ani Platforma Obywatelska nie są siłami modernizacyjnymi. Polska tymczasem niezmiennie musi nadganiać dystans dzielący nas od czołowych krajów Zachodu i nie stać jej ani na „ciepłą wodę w kranie” i miałkość Platformy, ani na permanentną rewolucję i ręczne sterowanie państwem Prawa i Sprawiedliwości.  Nadchodząca kadencja Sejmu - jeśli tylko polski biznes w końcu zrozumie, że solidne państwo mu się opłaca - może być końcowym akordem historii po 1989 r. Elita polskiego biznesu nie zaangażowała się w politykę, sądząc, że PO wróci do władzy. Jak się okazało, PO w 2019 r. nie wyciągnęło wniosków z przegranej sprzed czterech lat. Nie ma żadnej gwarancji, że wnioski te wyciągnie w kolejnej kadencji. Jeśli jednak biznes nie zaangażuje się w politykę, wizja 80-letniego Jarosława Kaczyńskiego walczącego z 70-letnim Donaldem Tuskiem może okazać się prorocza. ",Jarosław Kaczyński w czasie wieczoru wyborczego,
https://wiadomosci.onet.pl/tylko-w-onecie/wyniki-wyborow-pis-wygralo-dzieki-slabosci-platformy/khqgjjp,PiS wygrało dzięki słabości Platformy [ANALIZA],"Rządzące PiS zwyciężyło w wyborach parlamentarnych tylko dlatego, że zaskakująco marnie wypadła Koalicja Obywatelska tworzona przez PO i Nowoczesną. Tylko KO straciła poparcie w porównaniu z poprzednimi wyborami. Inne partie opozycji zyskały.","Badania sondażowe ośrodka Ipsos dla TVN, TVP i Polsatu wskazywały na to, że PiS zwyciężyło w wyborach parlamentarnych i ma szansę na drugą kadencję rządów. Już jednak po wystąpieniu Jarosława Kaczyńskiego w wieczór wyborczy widać było rozczarowanie. Rzeczywiście, partia liczyła na więcej — jakieś 270 mandatów, może nawet o kilka więcej, by móc odrzucać prezydenckie weto (276). To były nadzieje tym bardziej realistyczne, że PiS przeprowadził kampanię totalną, obiecując nowe potężne transfery finansowe (m.in. 500 zł na pierwsze dziecko, trzynastki i czternastki dla emerytów, drastyczną podwyżkę płacy minimalnej), wprowadzając wyraziste podziały światopoglądowe i bez hamulców używając mediów publicznych do uprawiania propagandy. Biorąc pod uwagę takie nakłady sił i środków — PiS nie odniósł miażdżącego sukcesu. Choć partia zdobyła 6 punktów procentowych więcej niż w poprzednich wyborach w 2015 r., to przełożyło się to na podobną liczbę mandatów — to efekt większego poparcia dla pozostałych ugrupowań. Czytaj więcej: Jarosław Kaczyński o nieobecności Beaty Szydło Spójrzmy prawdzie w oczy: tak wyrazisty triumf PiS był możliwy także dlatego, że największa partia opozycyjna nie potrafiła się zaprezentować jako realna alternatywa. Program PO był chaotyczny, przekaz partii w wielu kluczowych kwestiach niespójny lub nieprzekonujący. Platforma, która słynęła niegdyś ze skutecznych kampanii, poprowadziła przed tymi wyborami bardzo marną promocję siebie, swego programu i swych liderów. Widać było improwizację — choćby nagłe zaprezentowanie Małgorzaty Kidawy-Błońskiej na premiera. Być może Lider PO Grzegorz Schetyna, stawiając na Kidawę, chciał się podzielić odpowiedzialnością za porażkę. Być może liczy na zachowanie kontroli nad partią, wszak tak układał listy wyborcze, by jego stronnicy stanowili większość w sejmowym klubie PO nawet w razie porażki. Ale brutalna prawda jest taka, że wszystko wskazuje na to, iż Platformę czekają kolejne 4 lata w opozycji. Trudno sobie wyobrazić, żeby Schetyna, który po ponad 3 latach na czele PO został dwukrotnie zdeklasowany przez Kaczyńskiego — w wyborach europejskich i sejmowych — był w stanie się przebudzić i poprowadzić Platformę do zwycięstwa w dającej się przewidzieć przyszłości. Kadencja Schetyny kończy się w styczniu. Teoretycznie, nadciągające wybory prezydenckie winny wymuszać wewnętrzny spokój w PO. Ale tak być nie musi. Nie da się wykluczyć, że postulaty usunięcia Schetyny padną już w najbliższych godzinach — i to ze strony ważnych ludzi Platformy lub jej zaplecza. Słychać nawet plotki o rozłamie, jeśli przeciwnicy Schetyny wyczują, że lider pokojowo władzy nie odda. Tyle że każdy rozłam to ryzyko dla obu stron, a dziś w Platformie skłonnych do ryzyka nie widać — co widać było po marnej, niemrawej kampanii. A przecież balansowanie PiS na granicy samodzielnej większości pokazuje, że opozycja mogła te wybory wygrać. I to Koalicja Obywatelska spisała się z owej opozycji najsłabiej, bo straciła poparcie. W 2015 r. na Platformę i Nowoczesną — startujące wówczas oddzielnie — zagłosowało niemal 32 proc. wyborców. Dziś na ich koalicję oddano niespełna 27,5 proc. głosów. Wyniki wyborów 2019. Prof. Jarosław Flis: większość PiS jeszcze nie jest przesądzona Lewica swój plan zrealizowała — po czterech latach wraca do Sejmu z wynikiem na poziomie 12 proc. (o 1 punkt lepiej w porównaniu z 2015 r., gdy oddzielnie wystartowało SLD i oddzielnie Razem). Przed wyborami lider SLD Włodzimierz Czarzasty dogadał się z Robertem Biedroniem z Wiosny oraz Adrianem Zandbergiem z Razem. To była koalicja pragmatyków — wcześniej zaloty SLD zostały odrzucone przez Platformę, Wiosna wypadła marnie w wyborach europejskich, zaś Razem przez całą minioną kadencję przepuściło miliony złotych publicznych subwencji bez żadnego efektu politycznego. Mają też za sobą wiele złych słów na swój temat — o czym w kampanii udanie starali się nie pamiętać. Czy zatem lewica ma szansę wyrosnąć na główną siłę opozycyjną w sytuacji, gdy PO będzie pogrążona w rozliczeniach? Istotne jest to, co trzej lewicowi tenorzy zrobią po wyborach, bo cyrograf podpisali tylko na kampanię. Nie jest powiedziane, że SLD, Wiosna i Razem utworzą wspólny klub, nie mówiąc o kursie na zjednoczenie. Być może tak się to skończy — tyle że to wymaga decyzji, których na razie nie ma. Poczekajmy, jak podzielą się pieniędzmi z państwowej subwencji, którą dostaną za wejście do Sejmu. Dzielił będzie Czarzasty, bo to z list SLD startowali kandydaci Biedronia i Zandberga. To będzie pierwszy, powyborczy test dla lewicy. Sejmowa obecność lewicy to nie jest sukces Kaczyńskiego. Oczywiście, myśląc taktycznie, szef PiS powinien lewicy kibicować, bo osłabia ona Platformę. Tyle że po pierwsze, odrodzona lewica będzie się ścigać z PiS na postulaty socjalne. A po wtóre — do Sejmu wrócą dyskusje o aborcji czy konkordacie, niewygodne dla PiS. Pod tym względem niespójna ideowo, unikająca jednoznacznych deklaracji światopoglądowych Platforma była dla PiS zręczniejszym przeciwnikiem. Witold Jurasz: PiS i PO nie przetrwają kolejnych czterech lat Ludowcy, wbrew sondażom, przekroczyli próg wyborczy i to z bardzo dobrym wynikiem — ponad 9 proc. (awans o 4 punkty w porównaniu z 2015 rokiem). To gwarancja spokoju dla młodego lidera Władysława Kosiniaka-Kamysza. Nie ma żadnych wątpliwości, że taki wynik to w zasadniczej mierze jego zasługa. Był w kampanii bardzo aktywny, dzięki współpracy z Pawłem Kukizem pozyskał nowych wyborców, jako jedyny lider konsekwentnie występował we wszystkich głównych debatach przedwyborczych — i wypadał dobrze. Po wyborach europejskich grupa seniorów PSL — Waldemar Pawlak, Marek Sawicki, Eugeniusz Kłopotek — krytykowała Kosiniaka za wspólny start z Platformą i lewicą, przez co elektorat ludowców poparł PiS. Kosiniak zdecydował się w tej sytuacji na woltę i do wyborów sejmowych poszedł samodzielnie. Gdyby przegrał, jego dni byłyby policzone — Pawlak traktuje PSL jak swą własność i właśnie nabrał ochoty na kolejny powrót do polityki. W obecnej sytuacji będzie mu jednak ciężko zakwestionować pozycję Kosiniaka. Bez wątpienia Pawlak nie poradziłby sobie ze starciem z PiS na wsi tak, jak to zrobił WKK. Konfederacja miała swoją pierwszą szansę już w eurowyborach. Koalicja małych prawicowych i nacjonalistycznych ugrupowań rosła wówczas w sondażach, bo tematami tamtej kampanii były kwestie, w których konfederaci byli wyjątkowo wyraziści: LGBT oraz zwrot mienia żydowskiego. W pewnym momencie PiS porządnie wystraszył się Konfederacji, dlatego na finiszu eurokampanii przejął część jej haseł, choćby dotyczących sprzeciwu wobec zwrotu majątków pożydowskich. W efekcie Konfederacja nie dostała się do Europarlamentu. Po porażce w ugrupowaniu doszło do niesnasek, odeszli dwaj popularni politycy — Piotr Liroy-Marzec oraz Marek Jakubiak. Do wyborów sejmowych Konfederacja stanęła osłabiona, w dodatku tematyka kampanii nie była już dla narodowej prawicy tak wygodna. W ostatniej fazie konfederaci próbowali prezentować się jako ugrupowanie liberalne gospodarczo, licząc na część elektoratu, który osierociła Platforma. Zdecydowali się nawet w podobnym co PO stylu mówić o naruszaniu przez PiS praworządności. W efekcie — co jest jedną z największych niespodzianek wyborów — Konfederacja weszła do Sejmu. Dla PiS to kłopotliwe, bo partia od ponad dekady ma monopol na prawicy. Kaczyński od lat tak uprawiał politykę, by na prawo od PiS nie wyrosła żadna partia, bo to oznacza alternatywę dla wyborców konserwatywnych i dla Kościoła.",Jarosław Kaczyński. Wynik wyborów nie jest spełnieniem marzeń prezesa PiS,
https://wiadomosci.onet.pl/kraj/wyniki-wyborow-komentarze-swietokrzyskich-politykow/2bge1le,Wyniki wyborów parlamentarnych. Komentarze świętokrzyskich polityków,"- Chciałem bardzo gorąco podziękować wszystkim mieszkańcom województwa świętokrzyskiego, którzy poszli na wybory i postawili na Prawo i Sprawiedliwość. Danego słowa z pewnością dotrzymamy – tak sondażowe wyniki wyborów parlamentarnych komentuje Krzysztof Lipiec, szef Prawa i Sprawiedliwości w regionie świętokrzyskim. Według badania exit poll przeprowadzonego przez Ipsos dla TVN24, to właśnie PiS zdobyło dziś najwięcej głosów.","Jak wynika z sondażu exit poll, wybory do Sejmu wygrało Prawo i Sprawiedliwość wynikiem 43,6 proc. Drugie miejsce przypadło Koalicji Obywatelskiej, na którą zagłosowało 27,4 proc. Mandaty wywalczył też Sojusz Lewicy Demokratycznej (12,4 proc.), Polskie Stronnictwo Ludowe (9,1 proc.) i Konfederacja (6,4 proc.).  Z sondażu Ipsos wynika, że PiS zdobyło 239 mandatów, Koalicja Obywatelska – 131, Sojusz Lewicy Demokratycznej – 46, Polskie Stronnictwo Ludowe – 30, a Konfederacja – 13. Frekwencja wyniosła 61,1 proc. - Bardzo czekaliśmy na tę chwilę, kiedy te prognozowane wyniki zostaną ogłoszone. Chciałem bardzo gorąco podziękować wszystkim mieszkańcom województwa świętokrzyskiego, którzy poszli na wybory i postawili na Prawo i Sprawiedliwość. Jesteśmy wam niezmiernie wdzięczni, że wszystko na to wskazuje, że ten mandat PiS w rządzeniu Polską został nam przedłużony. Danego słowa, tego o czym mówiliśmy podczas kampanii wyborczej, z pewnością dotrzymamy – mówił zaraz po ogłoszeniu sondażowych wyników Krzysztof Lipiec, szef PiS w woj. świętokrzyskim. – Czekamy jeszcze na ostateczne wyniki wyborów. Ja jestem przekonany, że w Świętokrzyskiem te wyniki będą lepsze niż dla całego kraju. Konkurencja jest jednak duża, bo na scenę parlamentarną wkraczają dwa nowe podmioty, a to z pewnością będzie dla nas pewnym obciążeniem. Sądzę jednak, że damy wszystkiemu radę – dodał.     - Przede wszystkim chciałem podziękować wszystkim wyborcom, ale szczególnie ciepło tym, którzy głosowali na Koalicję Obywatelską. Za nami bardzo intensywna i emocjonująca kampania, która mocno podzieliła Polaków. Ostatnie cztery lata w wykonaniu polityków PiS, też mocno do tych podziałów się przyczyniły. Pozostaje mi pogratulować PiS, chociaż robię to ze smutkiem, bo wiem, że nie jest to dobra decyzja dla Polski – mówi nam Artur Gierada, szef PO w regionie świętokrzyskim. – Dla całej opozycji w naszym kraju pozostaje ostatni ratunek jakim będą przyszłoroczne wybory prezydenckie. Niezależny od Jarosława Kaczyńskiego prezydent, jest jedyną nadzieją na powstrzymanie psucia państwa. Jest to największe wyzwanie dla całej opozycji – dodaje. - Powrót Lewicy do Sejmu jest dla mnie wzruszający – zaznacza Andrzej Szejna, wiceszef SLD i przewodniczący tego ugrupowania w woj. świętokrzyskim. – Najbliższe cztery lata poświęcimy na realizowanie naszego programu dla godnej pracy, minimalnej płacy 2700 zł, bezpłatnych leków dla emerytów, kobiet w ciąży, dzieci, rencistów. Emeryci powinni otrzymać co najmniej 1600 zł na rękę, aby normalnie żyć. Przeforsujemy Pakt Godności Kobiet. Równa płaca, ochrona ginekologiczna, szacunek i dostęp do urzędów i stanowisk państwowych. Bezpłatne leczenie in vitro, żłobki oraz przedszkola. Nauka języków obcych, a nie religii – dodaje.",Sztab PiS w Kielcach,
https://wiadomosci.onet.pl/tylko-w-onecie/wyniki-wyborow-lichocka-o-zwyciestwie-pis/x34c5d0,"PiS zdobywa samodzielną większość w Sejmie. Joanna Lichocka: procentuje to, że zaczęliśmy pomagać zwykłym ludziom","PiS wygrywa wybory parlamentarne, uzyskując liczbę mandatów pozwalającą na samodzielną większość w Sejmie - wynika z badań late poll, źródło TVN24. Joanna Lichocka świetny wynik partii ocenia jako konsekwencję programów socjalnych PiS-u oraz błędów opozycji. - Platforma pokazała pogardę dla ludzi, prostactwo i ignorancję - mówi w rozmowie z Onetem ""jedynka"" Prawa i Sprawiedliwości w okręgu sieradzkim.","Znamy wyniki sondażu late poll Ipsos dla TVN24: PiS – 43,6 proc., KO – 27,4 proc., Lewica – 12,4 proc., PSL+Kukiz’15 – 9,1 proc., Konfederacja – 6,4 proc. Jeśli te wyniki się potwierdzą, to PiS będzie miał w Sejmie 239 mandatów.  - To była bardzo ciężka praca przez całe cztery lata. Praca na rzecz zwykłych ludzi. Procentuje przede wszystkim nasza doskonała polityka społeczna. Pokazaliśmy, że ludziom można i należy realnie pomagać, że państwo może być przyjazne. Do tego efekty przynosi to, że zaczęliśmy kierować realną pomoc w kierunku obszarów ""pozawielkomiejskich"" - podkreśla Lichocka. Posłanka Prawa i Sprawiedliwości dodaje, że największym beneficjentem programu ""500 plus"" jest wieś. - To jednak nie wszystko, bo dzięki pomocy państwa na obszarach wiejskich dokonał się przewrót niemal kopernikański. Bo to są dopłaty do paliwa rolniczego, odszkodowania za choćby suszę, program ""Krowa plus""... Działamy też na rynku, by skończyć z dyktowaniem cen produktów rolnych przez wielkich monopolistów. Jest też fundusz budowy dróg samorządowych, którego efekty realnie widać w całej Polsce, na każdej niemal wsi. I ludzie to widzą - wymienia. Zdaniem Lichockiej, równie istotne okazało się także wspieranie lokalnych inicjatyw na wsiach. - To choćby koła gospodyń wiejskich, które dostają fundusze na rozpoczęcie działalności. To jest taki zastrzyk finansowy, który przekłada się na zastrzyk podmiotowości. I to jest bardzo dobre - mówi.",Joanna Lichocka,
https://wiadomosci.onet.pl/kraj/wyniki-wyborow-parlamentarnych-2019-pis-wygrywa-przemowienie-jaroslawa-kaczynskiego/rkrbq84,"Jarosław Kaczyński: otrzymaliśmy dużo, ale zasługujemy na więcej","- Mimo potężnego frontu, zdołaliśmy wygrać i wszystko wskazuje na to, że to się utrzyma. A jeśli się utrzyma, to będzie trwała dobra zmiana - powiedział prezes PiS Jarosław Kaczyński, komentując pierwsze wyniki wyborów exit poll. Według sondażu late poll Ipsos dla TVN24 PiS ma 43,6 proc. poparcia, Koalicja Obywatelska - 27,4 proc.; SLD - 12,4 proc. i PSL - 9,1 proc.; Konfederacja uzyskała 6,4 proc.","- Nasza droga przez ostatnie cztery lata była kręta, pod górę i jeszcze obrzucano nas kamieniami - zaznaczył lider PiS. - Jeśli przed nami kolejne lata rządzenia, czeka nas refleksja nad tym, co się udało, a także nad tym, co się nie udało. Poważna część społeczeństwa uznała, że nie należy nas popierać. To jest powód do tego, by się zastanowić, by sytuację w naszym kraju ulepszyć, byśmy sami stali się lepsi z punktu widzenia społeczeństwa, by te rzeczy, które nas osłabiają zostały wyeliminowane - powiedział prezes PiS. Czytaj także: Grzegorz Schetyna: nie będzie Budapesztu w Warszawie - Przed nami cztery lata ciężkiej pracy, bo Polska musi się zmieniać dalej i musi się zmieniać na lepsze - mówił prezes PiS. Zaznaczył, że główną siłą Prawa i Sprawiedliwości były: wiarygodność i dotrzymywanie słowa. - Kończymy pewien etap, zaczynamy nowy, wcale nie łatwiejszy - zaznaczył Kaczyński. Lider PiS przypomniał, że ""to są tylko badania"". - To nie jest jeszcze zwycięstwo ostateczne, ale mimo wszystko mamy powody do radości - skwitował.  Zobacz także: Wybory parlamentarne 2019. Relacja na żywo Według sondażu late poll Ipsos dla TVN24 PiS ma 43,6 proc. poparcia, Koalicja Obywatelska - 27,4 proc.; SLD - 12,4 proc. i PSL - 9,1 proc.; Konfederacja uzyskała 6,4 proc. Czytaj także: Lewica wraca do Sejmu. Będzie trzecią siłą",Jarosław Kaczyński,
https://wiadomosci.onet.pl/kraj/wyniki-wyborow-prof-kasinska-metryka-rozmiar-zwyciestwa-pis-nie-zaskakuje/311mrwc,Wyniki wyborów parlamentarnych. Prof. Kasińska-Metryka: rozmiar zwycięstwa PiS nie zaskakuje,"- Rozmiar zwycięstwa PiS nie zaskakuje, zważywszy jak wiele zrobiono w ostatnich latach, żeby przekonać Polaków do partii rządzącej – tak sondażowe wyniki wyborów parlamentarnych komentuje dla Onetu prof. Agnieszka Kasińska-Metryka, politolog Uniwersytetu Jana Kochanowskiego w Kielcach. Według badania late poll przygotowanego przez Ipsos dla TVN24, zwycięzcą dzisiejszego głosowania jest Prawo i Sprawiedliwość.","Jak wynika z sondażu late poll, wybory do Sejmu wygrało Prawo i Sprawiedliwość z wynikiem 43,6 proc. Drugie miejsce przypadło Koalicji Obywatelskiej, na którą zagłosowało 27,4 proc. Mandaty wywalczył też Sojusz Lewicy Demokratycznej (12,4 proc.), Polskie Stronnictwo Ludowe (9,1 proc.) i Konfederacja (6,4 proc.).  Z sondażu Ipsos wynika, że PiS zdobyło 239 mandatów, Koalicja Obywatelska – 131, Sojusz Lewicy Demokratycznej – 46, Polskie Stronnictwo Ludowe – 30, a Konfederacja – 13. Frekwencja wyniosła 61,1 proc. W rozmowie z Onetem prof. Agnieszka Kasińska-Metryka, politolog, dyrektor Instytutu Polityki Międzynarodowej i Bezpieczeństwa Uniwersytetu Jana Kochanowskiego w Kielcach, podkreśla, że ""rozmiar zwycięstwa PiS nie zaskakuje, zważywszy jak wiele zrobiono w ostatnich latach, żeby przekonać Polaków do partii rządzącej"". - Z pewnością przekroczenie 50 proc. poparcia wzmacniałoby legitymację PiS do rządzenia. Mimo że kampania wyborcza była olbrzymim festiwalem obietnic, to sądzę że nie wpłynęła na istotne przepływy głosów, bo wybory te miały bardziej charakter plebiscytu, niż opowiedzeniem się za konkretnymi rozwiązaniami programowymi. Analiza poparcia wymaga złożonych badań, ale wydaje się, że to kwestie polityki socjalnej stanowią najsilniejsze zakotwiczenie elektoratu. Z jednej strony jest silna obawa, że wraz ze zmianą partii część przywilejów zniknie, z drugiej przekonanie, że od czasów rządów PO opozycja nie wypracowała konkurencyjnej oferty – mówi prof. Agnieszka Kasińska-Metryka. Zdaniem politolog UJK, gdyby mobilizacja w szeregach KO była od początku taka jak w końcówce kampanii, to być może wynik tego komitetu oscylowałby powyżej 30 proc. – Naczelnym problemem jest oczywiście przywództwo i słuszna skądinąd decyzja o zamianie Grzegorza Schetyny na Małgorzatę Kidawę-Błońską przyszła zbyt późno, a ponadto w obliczu tak silnego przeciwnika, eksponowanie woli budowania narodowej zgody to jednak zbyt mało – uważa. Oceniają wynik SLD, prof. Agnieszka Kasińska-Metryka twierdzi, że „Lewica odrobiła lekcję z poprzednich wyborów”. – Dwucyfrowy wynik stanowił cel tej formacji, można więc mówić o sukcesie. W szerszej perspektywie można też mówić o dołączeniu Polski do tych europejskich państw, w których jest miejsce na nowoczesne siły socjaldemokratyczne. Wydaje się zatem, że mamy do czynienia z istotną i być może trwałą zmianą na scenie politycznej – zaznacza politolog. Prof. Agnieszka Kasińska-Metryka podkreśla również, że zarówno działacze PSL, jak i Konfederacji mogą mówić o sukcesie. – Jednak partie o takim poziomie poparcia mogą podzielić niechlubny los tzw. przystawek, ale z drugiej strony mają wpływ na te rozstrzygnięcia, które wymagają budowania silnej większości. Poparcie dla Konfederacji świadczy także o radykalizacji postaw części wyborców mówi politolog UJK.",19a11536 - STALOWA WOLA KONWENCJA WYBORCZA PIS (Jarosław Kaczyński),
https://wiadomosci.onet.pl/kraj/wyniki-wyborow-2019-slawomir-nitras-komentuje-wyniki-exit-poll/gmjl18l,"Sławomir Nitras: po cichu mam nadzieję, że wynik przeważy się na naszą korzyść","Mimo niezbyt pochlebnych sondaży exit poll, Koalicja Obywatelska nie traci animuszu. - Tutaj różnica jednego, dwóch procent może zaważyć o ostatecznym wyniku. Po cichu liczę, że będzie to na naszą korzyść - mówi w rozmowie z Onetem Sławomir Nitras z KO.","- Moglibyśmy się cieszyć w pełni, gdybyśmy wygrali, a nie zajęli drugie miejsce - skomentował nastrój panujący w szczecińskim sztabie Koalicji Obywatelskiej Sławomir Nitras. - Myślę jednak, że to nie chodzi o to, żeby skakać do góry, ale żeby poddać to wszystko chłodnej analizie. Pamiętajmy, że to tylko prognozy. One pokazują, że nic nie jest jeszcze przesądzone. Wahnięcie o jeden-dwa procent zdecyduje, kto tak naprawdę wygrał. A ja mam po cichu nadzieję, że to będzie na naszą korzyść. Może się okazać, że z tych 27proc. zrobi się 29 i to my będziemy formułować rząd. Wszystko zależy od tego co w urnach - dodaje. W podobnym nastroju jest Arkadiusz Marchewka, ""dwójka"" na liście KO. - Mamy - według sondaży - 130 mandatów. To całkiem niezły wynik. W sumie cała opozycja zdobyła prawie 50 proc. To bardzo dobry wynik - wylicza poseł. - Ale system liczenia głosów jest jaki jest, więc największy bierze najwięcej. Czekamy na oficjalne wyniki. Wierzę, że będzie lepszy od sondaży i pozwoli nam na zbudowanie solidnej współpracy na opozycji, bo to będzie moim zdaniem najważniejsze. Myślę tutaj o Lewicy i PSL-u - dodaje. Wstępne sondaże wskazują na niewielką wygraną PiS nad KO w województwie zachodniopomorskim. Jeśli oficjalne wyniki będą podobne do sondażowych, będzie to pierwsze takie zwycięstwo w historii. - Pamiętajmy, że to na razie sondaże. Musimy pamiętać, że już kiedyś mieliśmy podobną sytuację i okazało się, że sondaże się mylą - mówi dr Piotr Chrobak, politolog z Uniwersytetu Szczecińskiego. - Jeśli jednak te wyniki się potwierdzą i PiS by wygrało na Pomorzu Zachodnim, to mielibyśmy do czynienia pierwszy raz z sytuacją, że PiS wygrywa w dawnym bastionie Platformy, a jeszcze wcześniejszym bastionie SLD. To byłaby porażka lidera listy, czyli Sławomira Nitrasa. Pokazywałoby to także, że PiS zwiększyło swoje poparcie w dotychczasowym bastionie Platformy prowadząc kampanię, która raczej miała mniej błędów od dość chaotycznej kampanii Platformy - dodaje. Politolog ocenia, że w kampanii PiS na Pomorzu Zachodnim było mniej wpadek wizerunkowych niż w kampanii KO. Jednocześnie podkreśla, że Platformie po tylu latach rządzenia na Pomorzu Zachodnim trudniej było prowadzić kampanię niż Prawu i Sprawiedliwości. - PiS-owi łatwiej punktować błędy, niż KO się bronić - mówi.","Sławomir Nitras, fot. Adam Chelstowski/Forum",
https://wiadomosci.onet.pl/kraj/wyniki-wyborow-zwyciestwo-pis-komentuje-lewica-i-prawica/pkg2rg8,PiS z samodzielną większością w Sejmie? Politycy Lewicy i Konfederacji komentują,"Według badania exit poll Ipsos, źródło TVN24, Prawo i Sprawiedliwość może liczyć na samodzielną większość w Sejmie. Zarówno przedstawiciele lewicy, jak i prawicy są tutaj zgodni - to jest zła sytuacja dla Polski.","Znamy wyniki wyborów exit poll Ipsos dla TVN24: PiS – 43,6 proc., KO – 27,4 proc., Lewica – 11,9 proc., PSL+Kukiz’15 – 9,6 proc., Konfederacja – 6,4 proc. Jeśli te wyniki się potwierdzą, to PiS będzie miał w Sejmie 239 mandatów. - PiS bardzo wiele sfer w naszym kraju już zniszczył, a teraz ma otwartą szansę, by niszczyć dalej - komentuje w rozmowie z Onetem Beata Maciejewska, ""jedynka"" na liście SLD w okręgu gdańskim. - PiS tworzy politykę, która wyklucza ludzi. Rozdaje pieniądze, ale jednocześnie degeneruje strefę usług publicznych. Pis działając niezgodnie z prawem, przejmuje całkowicie kontrolę propagandową nad mediami publicznymi, a przy tym ma dostęp do wielkich pieniędzy budżetowych - uważa rozmówczyni Onetu. W podobnym tonie wypowiada się lider Konfederacji w okręgu gdyńsko-słupskim Arkadiusz Dziambor. - Niestety, czekają nas kolejne lata dewastacji systemu i przekupywania wyborców ich własnymi pieniędzmi pod piękną marketingową przykrywką programów z plusem - mówi Onetowi.",Powody do zadowolenia ma Jarosław Kaczyński,
https://wiadomosci.onet.pl/kraj/wyniki-wyborow-2019-pis-wygrywa-wybory-kto-w-sejmie-exit-poll/fzz9pc5,Poznaliśmy wyniki wyborów 2019 exit poll,"Znamy wstępne wyniki wyborów parlamentarnych exit poll IPSOS dla TVN24. Zwycięża Prawo i Sprawiedliwość notując 43,6 proc. i zdobywając większość parlamentarną. Koalicja Obywatelska zdobywa 27,4 proc., SLD 11,9 proc., PSL 9,6 proc., Konfederacja 6,4 proc. Inne komitety zdobyły 1,1 proc. Frekwencja wyniosła 61,6 proc.","Według sondażu IPSOS PiS zdobywa 239 mandatów, KO - 130, SLD - 43, PSL 34, a Konfederacja - 13. To oznacza, że Prawo i Sprawiedliwość ma większość parlamentarną. Jarosław Kaczyński komentował wyniki ze sztabu na gorąco. - Przed nami cztery lata ciężkiej pracy, bo Polska musi się dalej zmieniać i musi się zmieniać na lepsze. To, co było naszą siłą, czyli wiarygodność, dotrzymywanie słowa, musi trwać. Musimy podtrzymać naszą wiarygodność. Musimy doprowadzić do tego, żeby nikt w Polsce nie miał wątpliwości, że to, co czynimy, jest dobre, realne i odpowiedzialne – mówił Kaczyński, komentując wyniki wyborów parlamentarnych. Grzegorz Schetyna z kolei mówił, że wciąż wierzy w zwycięstwo w Senacie. - Wszystko jest przed nami. Przed nami są kolejne wybory, wybory prezydenckie, i tam też będziemy gotowi i te wybory wygramy. To jest nasza obietnica – mówił Schetyna. – Chcę przekazać wszystkim, którzy marzyli o wielkim zwycięstwie i dominacji, którzy chcą układać państwo tak, żeby było dobrze tylko im, chce powiedzieć, że nie będzie Budapesztu w Warszawie – dodał. Co mówili inni liderzy? Janusz Korwin-Mikke, mimo że sondaże wskazują, że Konfederacja do Sejmu wchodzi, jest ostrożny. - Ostatnio mieliśmy 6,1 i wyszło 4,5 proc. w związku z tym ja bym się w tej chwili nie cieszył - mówił. - Chciałbym podziękować telewizji PiS-owskiej. Dzięki nim mamy tak wspaniały wynik - powiedział. Wyniki wyborów komentują też liderzy Lewicy. Podczas wieczoru wyborczego, stojąc obok lidera Wiosny Roberta Biedronia i lidera Lewicy Razem Adriana Zandberga, przewodniczący SLD Włodzimierz Czarzasty powiedział: ""Ty nie miałeś nic, on nie miał nic, ja nie miałem nic, razem wróciliśmy do Sejmu"". - Obiecaliśmy swoim partiom, obiecaliśmy lewicy, że wrócimy do Sejmu. To jest wielki sukces, wróciliśmy do Sejmu. Będziemy mogli przedstawiać swój program. Będziemy mogli bronić konstytucji, którą Polsce dała polska lewica. Będziemy mogli mówić o Europie i Unii Europejskiej, do której polska lewica Polskę wprowadziła. Bądźcie z tego dumni – mówił. - Przez cztery lata będziemy przygotowywali najlepsze programy. Będziemy się przygotowywali do najlepszego rządzenia. Chyba, że Ipsos się pomylił i będziemy rządzili – dodał szef SLD. A co na to wszystko ludowcy, którzy do wyborów szli razem z Pawłem Kukizem? Jeśli wyniki sondażowe się potwierdzą, będzie to wielki mandat zaufania od rodaków dla racjonalnego centrum, dla Koalicji Polskiej - podkreślił prezes PSL Władysław Kosiniak-Kamysz. Zaprosił do tworzenia jeszcze szerszego bloku, bo - mówił - racjonalne centrum ludzi przyzwoitych, umiarkowanych jest potrzebne. - Bardzo dziękujemy za każdy głos na PSL. Dziękujemy za wybranie naszego wspólnego komitetu. Zaczęliśmy tę wspólną drogę z m.in. Pawłem Kukizem i Bezpartyjnymi. Na początku mieliśmy w sondażach ok. 3 proc. Ten wynik pokazuje, że to wielki mandat zaufania od wyborców - powiedział lider Polskiego Stronnictwa Ludowego. - Przywrócimy braterstwo. Będziemy łączyć Polskę i Polaków. To jest nasz cel - zapewnił Władysław Kosiniak-Kamysz. A Paweł Kukiz mówi, że zadowolony nie jest. - Z tych wstępnych badań wynika, że jedna partia będzie miała samodzielną władzę - powiedział. - Więc długa droga przed nami wytężonej pracy przez kolejne cztery lata, a być może wcześniej pojawi się taka sytuacja, że będzie można przywrócić Polskę na drogę prawdziwie demokratycznego państwa, gdzie obywatel będzie pracodawcą dla władzy, a nie jej wyrobnikiem za marny grosz - dodał. Kukiz podziękował wszystkim, jak mówił, ""świadomym wyborcom, którzy wiedzą, że bez kluczowych zmian, jak zmiana sposobu wybierania posłów, referenda dla obywateli, jak upodmiotowienia obywateli, będziemy szli w przepaść i zawsze będzie większa lub mniejsza dyktatura"". - Chciałbym Władysława (Kosiniaka - Kamysza - red.) przymusić do zapewnienia ludzi Kukiz 15, że od tych postulatów nigdy nie odstąpisz - powiedział Kukiz zwracając się do szefa PSL. Głosowanie zakończyło się o godzinie 21. Cisza wyborcza nie została przedłużona. Polacy wybrali dziś nowy parlament - 460 posłów do Sejmu i 100 senatorów. Kto znajdzie się w Sejmie? Przedstawiamy wstępne wyniki wyborów parlamentarnych! Koniec wyborów parlamentarnych to nie koniec emocji. Cały czas prowadzimy relację tekstową na żywo w Onecie. Zapraszamy do śledzenia. W Onecie trwa wieczór wyborczy, w którym dyskutujemy o wynikach wyborów wspólnie z ""Newsweekiem"" i ""Faktem"". Na stronach Onet.pl, Newsweek.pl oraz Fakt24.pl program transmitowany jest od godz. 20.50. Zapraszamy! Czytaj także: Grzegorz Schetyna: nie będzie Budapesztu w Warszawie Wstępne wyniki wyborów już znane. Artykuł na bieżąco będzie aktualizowany o nowe treści. W 2019 odbyły się także wybory do europarlamentu. W majowych wyborach do Parlamentu Europejskiego PiS otrzymało 45,38 proc. głosów, Koalicja Europejska - 38,47 proc., Wiosna - 6,06 proc., Konfederacja - 4,55 proc., Kukiz'15 - 3,69 proc., Lewica Razem - 1,24 proc. Jak wyniki wyborów do Parlamentu Europejskiego przełożyły się na mandaty? Prawo i Sprawiedliwość zdobyło 27 mandatów w europarlamencie. Koalicja Europejska otrzymała 22 miejsca. Do Parlamentu Europejskiego weszło również troje przedstawicieli Wiosny. Średnia frekwencja wyborcza dla całego kraju wyniosła 45,68 proc. Zobacz także: Wybory parlamentarne 2019. Relacja na żywo Polska jest podzielona na 41 okręgów wyborczych. W każdym z nich wybiera się od 7 do 20 posłów. Po zakończeniu głosowania zliczane są wszystkie głosy zdobyte przez poszczególne komitety wyborcze. W podziale mandatów uczestniczą tylko te komitety, które w skali kraju otrzymały co najmniej 5 proc. (lub w przypadku koalicji - 8 proc.) głosów. Komitety, które nie przekroczyły progu wyborczego, nie otrzymują żadnych miejsc w Sejmie. W podziale mandatów uwzględniane są również komitety wyborcze wyborców zrzeszone w organizacjach mniejszości narodowych, których nie obowiązują progi wyborcze. Przy przeliczaniu głosów na mandaty stosuje się w Polsce tzw. metodę d'Hondta. jest to metoda stosowana w systemach wyborczych opartych na ordynacji proporcjonalnej. Nazwa metody wzięła się od nazwiska belgijskiego matematyka Victora D’Hondta. Czytaj także: Jarosław Kaczyński: otrzymaliśmy dużo, ale zasługujemy na więcej",Wyniki wyborów 2019 Exit poll. PiS wygrywa wybory. Kto w Sejmie?,
https://wiadomosci.onet.pl/kraj/wyniki-wyborow-przemyslaw-czarnek-komentuje/8fncmef,Wyniki wyborów 2019. Przemysław Czarnek: to efekt znakomitej oceny rządów PiS,"Według wstępnych prognoz wojewoda lubelski ma spore szanse na zostanie posłem z ramienia Prawa i Sprawiedliwości. Sondażowe wyniki wskazują, że Przemysław Czarnek spędzi najbliższe cztery lata w polskim parlamencie. Według nieoficjalnych informacji partia już szuka jego następcy na stanowisku wojewody lubelskiego.","- Dzisiejszy wynik to efekt znakomitej oceny rządów PiS od końca 2015 roku. Bez tej oceny społeczeństwa tego wyniku, by nie było. To znakomite reformy wprowadzone przez PiS. To ogromne zobowiązanie, by je kontynuować. Będzie szli jeszcze szybciej i efektywnie - powiedział Przemysław Czarnek. Mandat poselski dla wojewody lubelskiego nie powinien nikogo dziwić. Po pierwsze, Czarnek startował do Sejmu z wysokiego, drugiego miejsca listy Prawa i Sprawiedliwości. Po drugie, przez ostatnie cztery lata zdobył ogromną popularność wśród wyborców partii Jarosława Kaczyńskiego.  Przemysław Czarnek urodził się w 1977 roku w Kole. Chodził do II Liceum Ogólnokształcącego im. Hetmana Jana Zamoyskiego w Lublinie. W 2001 roku ukończył studia prawnicze na Wydziale Prawa, Prawa Kanonicznego i Administracji Katolickiego Uniwersytetu Lubelskiego. Pięć lat później został doktorem nauk prawnych, a w 2015 r. uzyskał habilitację. Jego specjalnością jest prawo konstytucyjne. Jego kariera polityczna wyraźnie przyspieszyła w grudniu 2015 roku, kiedy został mianowany wojewodą lubelskim. W 2016 roku Centralne Biuro Antykorupcyjne uznało, że prezydent Lublina złamał przepisy tzw. ustawy antykorupcyjnej. Chodziło o zasiadanie w radzie nadzorczej PZU Życie S.A. w okresie od 2014 roku do 21 stycznia 2016 roku. Za ten okres Krzysztof Żuk pobrał wynagrodzenie w wysokości 260 tys. zł. Na wniosek CBA 6 lutego 2017 roku wojewoda lubelski Przemysław Czarnek podpisał zarządzenie zastępcze stwierdzające wygaśnięcie mandatu prezydenta Lublina. Czarnek był wielokrotnie krytykowany za swoją decyzję. Przypisywano mu prowadzenie kampanii wyborczej przed zbliżającymi się wyborami samorządowymi. Ostatecznie sprawa trafiła do Wojewódzkiego Sądu Administracyjnego i później do Naczelnego Sądu Administracyjnego. W obu instancjach sąd uznał, że wojewoda postąpił zgodnie z prawem. Wojewoda lubelski zasłynął jeszcze z walki ze środowiskami LGBT. W 2018 roku przed pierwszym Marszem Równości w Lublinie Czarnek zamieścił w sieci filmik, w którym powiedział: ""Nie promujmy zboczeń, dewiacji, wynaturzeń"". Za te słowa został pozwany przez organizatora parady. Ostatecznie doszło do ugody między stronami. Wojewoda przeprosił za swoje słowa, ale jednocześnie dodał, że nie zmienia swoich poglądów.",Przemysław Czarnek (w środku),
https://wiadomosci.onet.pl/kraj/wyniki-wyborow-pis-wygrywa-w-malopolsce/077ym32,"PiS wygrywa w Małopolsce. Drewnicki: za PO były obietnice, a my pokazaliśmy konkrety","Prawo i Sprawiedliwość utrzyma większość w Sejmie. Według sondażu exit poll Ipsos dla TVN24, partia Jarosława Kaczyńskiego zdobyła 43,6 proc. w skali kraju i może liczyć na 239 mandatów. W Małopolsce PiS zdobyło 50,8 proc. głosów. Region w Sejmie reprezentuje 41 posłów, a prawica może liczyć na ok. 28 mandatów. - Za PO dla Małopolski były tylko obietnice, a my pokazaliśmy konkrety - komentuje wynik w rozmowie z Onetem Michał Drewnicki, wiceprzewodniczący Rady Miasta Krakowa i rzecznik PiS w Krakowie.","Drewnicki wymienia trzy czynniki, które jego zdaniem wpłynęły na bardzo dobry wynik w Małopolsce. - Po pierwsze w regionie żyje tradycyjny elektorat, dla którego ważne są rzeczy, które my jako PiS staramy się wspierać. Chodzi o rodzinę czy wsparcie osób potrzebujących, mniej zamożnych - wyjaśnia samorządowiec. - Po drugie, inwestycję w infrastrukturę w województwie. Za czasów rządów PO-PSL były obietnice, były nadzieje mieszkańców, natomiast nic praktycznie się w tym temacie nie działo. My możemy pochwalić się konkretami. Minister Andrzej Adamczyk podpisał wiele umów. Przykłady? Północna obwodnica Krakowa, w przyszłym roku mają rozpocząć się prace. Duże inwestycje kolejowe, które są właśnie realizowane w Krakowie i regionie. Budowa zakopianki, przyspieszenie prac związanych z powstaniem trasy S7 na północ od Krakowa - wylicza Drewnicki. - Pamiętać należy też o funduszu dróg samorządowych, z którego korzystały lokalne społeczności. To pozwoliło na wyremontowanie wielu mniejszych dróg w Małopolsce, ale ważnych dla mieszkańców mniejszych miasteczek - dodaje Drewnicki. - Trzecia czynnik, to działanie rządu na rzecz przedsiębiorców i wsparcie dla nich. Proszę popatrzeć Sąndeczczyzna zwaga jest zagłębiem milionerów, a od bardzo dawna PiS notuje tam jedne z najlepszych wyników w całym kraju - wyjaśnia Drewnicki. Samorządowiec PiS zwraca uwagę na to, że kandydaci PiS byli widoczni w całym regionie. - To spora zasługa mieszkańców, którzy np. chętnie wieszali na swoich płotach banery z naszymi kandydatami. Często było tak, że sami mieszkańcy zgłaszali się, bo zobaczyli gdzieś bilbord kogoś kogo znają i też chcieliby powiesić taki baner u siebie. W ten sposób chcieli się choć w małym stopniu zaangażować w kampanię - wyjaśnia Drewnicki. A jak ocenia działania i kampanię Koalicji Obywatelskiej w Małopolsce? - Była bezbarwna. Koalicji Obywatelskiej w terenie nie było praktycznie widać - odpowiada. Na ostateczne wyniki przyjdzie nam jeszcze poczekać. Jednak ze wstępnych informacji w Sejmie na 41 posłów z Małopolski, aż 28 będzie pochodzić z listy PiS. Najlepszy wynik prawica może osiągnąć w okręgu sądeckim. Tam do zdobycia jest 10 mandatów. Wiele wskazuje na to, że 9 z nich zdobędzie PiS. W ostatnich wyborach do Sejmu PiS w tym okręgu zdobył 8 mandatów. Wyniki exit poll dzięki uprzejmości TVN24.","Michał Drewnicki, wiceprzewodniczący Rady Miasta Krakowa oraz rzecznik PiS w Krakowie",
https://wiadomosci.onet.pl/kraj/wyniki-wyborow-mateusz-morawiecki-komentuje/q3p69jz,Mateusz Morawiecki: to wielkie zobowiązanie,"- Te 7,5 - 8 mln Polaków, które nam zaufały, są wielkim zobowiązaniem do spełnienia nadziei na kolejne cztery lata, na to, żeby był to kluczowy etap na drodze do Polski jako państwa dobrobytu - mówił tuż po ogłoszeniu sondażowych wyników wyborów premier Mateusz Morawiecki.","Premier stwierdził, że jeśli wyniki sondażowe się potwierdzą, wówczas będzie to oznaczało, że procent głosów oddanych na PiS ""przełoży się na niemal 8 mln wyborców"". - Dzisiaj świeciło słońce jak rzadko w październiku, mam nadzieję, że jutro zaświeci jeszcze mocniej, ale już dzisiaj możemy pełni radości powiedzieć, że ten wynik daje nam ogromny społeczny mandat. Wiatr nam wiał w oczy przez cztery lata. To była droga z plecakiem kamieni pod górę, kręta droga – dodawał Morawiecki, który niezwykle cieszył się ze wzrostu mandatu społecznego. Czytaj także: Grzegorz Schetyna: nie będzie Budapesztu w Warszawie Zapewnił, że chce przekonywać do wizji Państwa wg PiS również tych wyborców, którzy nie oddali głosu na Prawo i Sprawiedliwość. Zobacz także: Wybory parlamentarne 2019. Relacja na żywo PiS zdobywa 239 mandatów, Koalicja Obywatelska - 130, SLD - 43, a PSL 34. Do Sejmu według sondażu Ipsos wchodzi też Konfederacja, zdobywając 13 mandatów. Poznaliśmy wyniki wyborów parlamentarnych 2019 roku. PiS wygrywa, zdobywając większość parlamentarną według sondażu Ipsos. Jak głosowali Polacy? Według wyników exit poll PiS poparło 43,6 proc. wyborców a Koalicję Obywatelską - 27,4 proc. SLD zdobywa 11,9 proc., a PSL 9,6 proc.. Do parlamentu wchodzi także Konfederacja - 6,4 proc. Czytaj także: Lewica wraca do Sejmu. Będzie trzecią siłą Wieczór wyborczy Onetu, Faktu i Newsweeka",Mateusz Morawiecki,
https://wiadomosci.onet.pl/kraj/wyniki-wyborow-ojciec-rydzyk-byl-waznym-tematem-kampanii/hy55t4t,Ojciec Rydzyk był ważnym tematem kampanii,"Jeszcze nigdy podczas kampanii wyborczej dyskusja na temat ojca Rydzyka nie była tak intensywna. Atakowali go zwłaszcza działacze Koalicji Obywatelskiej (bardziej z Bydgoszczy niż Torunia), a w jego obronie dzielnie, jak zawsze, stanęła posłanka PiS Anna Sobecka. Tym razem redemptorysta nie siedział jednak cicho i pod koniec kampanii ostro odgryzł się swoim krytykom.","Ostatnio było odwrotnie: politycy z przezorności starali się za bardzo nie poruszać tematów związanych z redemptorystą, za to on, w zawoalowany sposób, podpowiadał odbiorcom założonych przez siebie mediów, na kogo głosować. Np. rok temu dzień przed ciszą poprzedzającą wybory samorządowe zasugerował, by nie oddawać głosów na osoby, które mają związek z marszami równości lub są niewierzące. W tym roku wypowiedzi ojca Rydzyka były już ostrzejsze, jakby z miesiąca na miesiąc nabierał odwagi. W lipcu wskazał wroga przed wyborami: lewactwo i LGBT. - Widzimy, jaka jest inwazja tego lewactwa, LGBT, jak to nazywają - a to po prostu lesbijki, geje, transseksualni czy biseksualni - i również marksizmu w polskich uniwersytetach - stwierdził toruński zakonnik. Tym razem bezpośredniego nawoływania do głosowania na konkretne partie nie było, jednak na kilka godzin przed ciszą wyborczą strona główna Radia Maryja była zapełniona doniesieniami i cytatami polityków związanych z PiS. Udało się na niej zmieścić zdjęcia m.in. Jarosława Kaczyńskiego, Elżbiety Rafalskiej, Mateusza Morawieckiego, Andrzeja Dudy, Joachima Brudzińskiego, Krzysztofa Szczerskiego, Jacka Sasina, Bartosza Kownackiego, Antoniego Macierewicza, Patryka Jakiego, Jarosława Zielińskiego, Krystyny Pawłowicz, a także ministrów: Zbigniewa Ziobry, Marka Zagórskiego, Jadwigi Emilewicz i Marka Gróbarczyka. Każda fotografia odsyłała do osobnego artykułu. Ile w tym czasie było tam zdjęć liderów opozycji? Zero. Podczas kampanii jako pierwszy dał sygnał bydgoski poseł PO Michał Stasiński, który przyjechał do Torunia i nagrał krótki film o inwestycji geotermalnej redemptorystów. Przekonywał, że pomysł nie jest najlepszy, bo woda znajdująca się pod tym gruntem nie należy do najbardziej gorących, a mimo to rząd PiS przeznaczył na jego realizację kilkadziesiąt milionów złotych. Film zyskał bardzo dużą popularność w sieci. - Woda, która wybiła na terenie ojca Rydzyka, ma 64 stopnie - przekonywał Stasiński. - Aby była użyteczna w geotermii, musi mieć stopni 130. W związku z tym Tadeusz Rydzyk wybudował sobie kotłownię, która będzie tę zimną wodę podgrzewać. Kotłownia nie będzie specjalnie ekologiczna, będzie emitować tyle dwutlenku węgla, co 45 tysięcy samochodów w ciągu godziny. Za tę ekologiczną kotłownię, żeby było jeszcze śmieszniej, zapłaciła Unia Europejska. Tak się robi interesy. Inny bydgoski poseł PO, Paweł Olszewski, zaprezentował swój prywatny program wyborczy. W pięciu obietnicach zadeklarował m.in. budowę ekspresówki S10 z Bydgoszczy do Torunia oraz zakręcenie kurka z publicznymi pieniędzmi, które płyną na przedsięwzięcia związane z ojcem Tadeuszem Rydzykiem. Natomiast poseł PO Krzysztof Brejza, który walczył o mandat senacki w Inowrocławiu, podczas kampanii przypominał o ujawnionych przez siebie publicznych dofinansowaniach dla redemptorystów. Miał się czym chwalić, bo w ciągu minionych czterech lat wiele informacji o tych dotacjach wypłynęło wyłącznie dzięki niemu. Część podmiotów publicznych nie chciało odpowiadać na pytania o nie dziennikarzom, mimo że prawo je do tego obligowało. W Toruniu, który ma inny okręg wyborczy niż Bydgoszcz, krytyka ojca Rydzyka i publicznych dotacji nie była aż tak silna, co nie znaczy, że nie było jej w ogóle. Lewicowa posłanka Joanna Scheuring-Wielgus (dawniej w Nowoczesnej) podczas kampanii głośno mówiła o sporym wzroście wydatków państwa na fundusz kościelny, więc nie mogła nie zahaczyć też o dofinansowania instytucji związanych z toruńskim zakonnikiem. Natomiast pod koniec kampanii toruński poseł PO Arkadiusz Myrcha podczas briefingu nad Wisłą zaprezentował tablicę z pytaniem ""Czy PiS woli wspierać imperium ojca Rydzyka zamiast mieszkańców Torunia?"". Według jego danych rząd przeznaczył na to wsparcie ponad 217 mln zł, a za taką kwotę można było wybudować 20 przedszkoli albo żyć w mieście cały rok bez podatków i opłat lokalnych. Redemptorysta był pod ostrzałem również paru innych polityków. Powód był prosty: jeszcze nigdy nie popłynął w stronę jego i jego współbraci tak szeroki strumień publicznych pieniędzy, jak przez ostatnie cztery lata. To głównie z tych środków powstaje obecnie ""miasteczko Rydzyka"", w którym (poza istniejącym już monumentalnym kościołem i uczelnią) będą: muzeum, park pamięci oraz geotermia. Zdjęcia z budowy ""miasteczka"" można zobaczyć klikając w ten link. Przeciwko tezom przedstawionym podczas briefingu Myrchy zaprotestowała Anna Sobecka, w przeszłości spikerka Radia Maryja, która wielokrotnie stawała już w obronie toruńskiego redemptorysty. Tym razem wystosowała list otwarty do posła, w którym zaznaczyła, że głównym organizatorem muzeum ""Pamięć i Tożsamość"" jest Ministerstwo Kultury, a nie Tadeusz Rydzyk. ""Szanowny Panie Pośle, zamiast budować swój kapitał polityczny na niesłusznej krytyce Radia Maryja i organizować konferencje, podczas których wprowadza Pan mieszkańców Torunia w błąd, zachęcam do podjęcia skutecznej pracy na rzecz naszego miasta. Jestem przekonana, że jeśli zrobi Pan Poseł dla Torunia tyle co ja, mieszkańcy naszego miasta z pewnością na tym bardziej skorzystają"" - zakończyła swój list Sobecka. Jednak i sam Rydzyk potrafił się bronić. Robił to w swoim osobliwym stylu, porównując na antenie Radia Maryją posła Arkadiusza Myrchę (rocznik 1984) do komunistów. - To, co ten człowiek mówi, to nie jest nowość – skomentował kapłan. - Dawniej komuniści, SLD-owcy z Torunia też to mówili. Chcieli się nagłośnić i nas zaczepiali. To jak aktorka, które chce błyszczeć, zostać gwiazdą światową, a nie da rady. Nie ma takich talentów, czy nie ma możliwości, więc robi skandale. Żeby o niej tylko mówili. Redemptorysta zwrócił uwagę, że wszystkie przedsięwzięcia, które przeprowadza razem ze współpracownikami i współbraćmi, są zgodne z prawem. Powiedział, że gdyby nie korzystali z możliwości, jakie się przed nimi otworzyły, to popełniliby grzech zaniechania. Zarzucił też posłowi PO, że nie jest prawdziwym ""toruńczykiem"", skoro nie cieszy się z tego, że Radio Maryja przynosi Toruniowi sławę. Rydzyk stwierdził nawet, że miasto powinno płacić za taką reklamę. Poseł Myrcha, absolwent prawa UMK w Toruniu, radca prawny po odbytej aplikacji, był przez Tadeusz Rydzyka krytykowany również bardziej dosadniej: - Niech się oni do roboty wezmą, a nie! Gdyby byli dobrymi Polakami, to by się cieszyli, że każdy, i wierzący, i niewierzący, jeżeli robi coś dobrze dla Polski, niech robi! Polska jest najważniejsza! A nie, kłaniać się Niemcom, inni kłaniali się Sowietom. To jest takie... Gorzej niż miernota. To szkoda słów. To to żadnego honoru nie ma. To najgorsze, że on jeszcze jakieś dyplomy ma. Oni mają jeszcze dyplomy, że niby pokończyli studia. Jak oni kończyli studia, jak to takie nierozumne? Przepraszam. Tadeusz Rydzyk nie ukrywał też żalu do dziennikarzy, że zniekształcili historię o samochodach, które redemptoryści dostali od bezdomnego Stanisława. - Oni z tego zrobili, ci nienawistnicy i kłamcy, luksusowe maybachy - wspomniał. - Ja nawet nie wiedziałem, co to w ogóle jest maybach. Później pytam się ojców: ""co to jest?"".",Ojciec Tadeusz Rydzyk,
https://wiadomosci.onet.pl/kraj/wybory-2019-kandydaci-na-kogo-glosowac-w-wyborach/d6vptm2,Na kogo głosować? Wybory parlamentarne 2019 [Quiz],"Wybory parlamentarne już w niedzielę. Tematów, o których mówią politycy w tej kampanii, jest całe mnóstwo. Polityka zagraniczna, gospodarka, 500 plus, emerytury, aborcja i związki partnerskie. I inne elementy rzeczywistości, na które wpływ mają politycy. Przedstawiamy Państwu zabawę w quiz wyborczy Onetu.","Przed wyborami parlamentarnymi przeanalizowaliśmy dla Państwa programy wyborcze oraz wypowiedzi liderów pięciu komitetów, które wystawiły kandydatów we wszystkich okręgach wyborczych. Konfederacja, PSL, Lewica, KO i PiS. Wystarczy odpowiedzieć, na 14 zagadnień, a odpowiedź, na pytanie ""na kogo zagłosować"" w wyborach parlamentarnych pojawi się sama!",Wybory parlamentarne 2019. Na kogo głosować? Quiz wyborczy Onetu,
https://wiadomosci.onet.pl/tylko-w-onecie/trzaskowski-jezeli-pis-wygra-wybory-bedziemy-musieli-niestety-szykowac-sie-do-tego/db096cm,"Trzaskowski: Jeżeli PiS wygra wybory, będziemy musieli niestety szykować się do tego, żeby ograniczać wydatki. Nie będzie innego wyjścia","- Stawiam tezę, że za realizację PiS-owskich obietnic zapłacą mieszkańcy miast  - mówi w rozmowie z Onetem Rafał Trzaskowski. Prezydent Warszawy krytykuje także media publiczne. - Nic mnie już nie zdziwi. Ci ludzie niczego się nie nauczyli po śmierci Pawła Adamowicza - ocenia.","*** Piotr Halicki: Czy bierze Pan udział w kampanii wyborczej do parlamentu? Rafał Trzaskowski, prezydent Warszawy: Nie. Ale media narodowe mają chyba inne zdanie. Pytam z przekąsem, bo mimo że nie startuje pan ani do Sejmu, ani do Senatu, w tej kampanii wyborczej pana nazwisko pojawia się częściej niż nazwiska większości kandydatów. Z czego to wynika? Trzeba zapytać o to wspomniane już media narodowe. Myślę, że to strach PiS przed samorządowcami. A wiadomo, że telewizja publiczna jest tubą propagandową tej partii. Nie mówię tylko o telewizji czy innych mediach, ale też o konferencjach kandydatów, spotach wyborczych itd. No tak, ale 90 proc. najbardziej agresywnych pytań i ataków jest właśnie ze strony TVP. I to właśnie w tej stacji jestem praktycznie codziennie jednym z głównych „bohaterów”. *** *** Wszystko, co dzieje się w Warszawie, jest personalizowane i to pan jest tego sprawcą. Wystarczy przypomnieć chociażby paski w TVP Info typu „Trzaskowski wywozi toksyczny szlam na Mazury”, „Trzaskowski wywołał kryzys w Warszawie”, „Trzaskowski wstrzymuje wypłaty 500+”. To jest metoda PiS-owskiej propagandy. Ci ludzie niczego się nie nauczyli po śmierci Pawła Adamowicza. Jak wezmą kogoś na cel, to muszą się wyżywać jak banda komunistycznych pionierów na kułaku. Taki mają sposób funkcjonowania. Na niewiele więcej ich stać. Myślą, że im bardziej będą obrzydzać i człowieka atakować, tym większa czeka ich nagroda od prezesa Kurskiego. Jeżeli chodzi o media PiS-owskie, to nic mnie już nie zdziwi. Dlaczego akurat pana obrano za cel? Myślę, że wynika to z niechęci do samorządów ze strony Jarosława Kaczyńskiego. Prezes PiS nie znosi wszystkiego, co niezależne. A media pisowskie dobrze czują ten klimat. Po drugie: wiadomo, jeżeli atakuje się samorządowców, to przede wszystkim w Warszawie, bo stolica jest symbolem. Po trzecie: najwyraźniej zabolała PiS i samego Jarosława Kaczyńskiego przegrana w Warszawie i brak możliwości realizowania swoich przedsięwzięć biznesowych. Rozumiem, że ma pan na myśli inwestycję Srebrnej? Tak, również o to chodzi. Plany biznesowe dewelopera Kaczyńskiego na pewno odgrywają ważną rolę w polityce partii rządzącej. Prezes PiS przyzwyczaił się, że cała Polska jest na jego pstryknięcie palcem. Tymczasem samorządy są niezależne. To go strasznie drażni i boli, więc bierze je na celownik. I tu nie chodzi o mnie personalnie, tylko chodzi o samorządy jako takie - ograniczenie prerogatyw, zabranie pieniędzy... Myślę, że właśnie niezależne media i samorządy to będą kolejni wrogowie PiS, jeżeli, nie daj Boże, wygra wybory. *** *** Jeden z najmocniejszych ataków na pana w ostatnim czasie dotyczył programu Rodzina 500+. PiS zarzucał panu, że wstrzymuje pan wypłaty w ramach tego programu. Wstrzymuje je pan? To ciekawe, bo ja pisałem bardzo grzeczne listy do pana premiera właśnie dlatego, że byłem zaniepokojony tym, czy 500+ będzie wypłacane na czas. I nie ja z tego zrobiłem awanturę polityczną, tylko PiS, atakując mnie w momencie, kiedy zadawałem racjonalne pytania. Zadawałem je dlatego, że pieniądze przelewane były w ostatnich dniach miesiąca. Ostatnia transza w ubiegłym miesiącu przyszła 26 września. Byłem zaniepokojony, bo nie widziałem tych pieniędzy w budżecie, zwłaszcza na pierwsze dziecko. Chciałem więc wiedzieć, czy na pewno te pieniądze są w przewidziane w planie finansowym. Inne samorządy też zwracały uwagę, że mają ten sam problem. A PiS próbuje mi stawiać zarzut, że to ja opóźniam proces wypłacania pieniędzy. Nieprawda. Podkreślam – wszystkie pieniądze zostały wypłacone na czas, dzięki wytężonej pracy urzędników ratusza, za co im bardzo dziękuję. Natomiast jeżeli pieniądze wpływają dopiero pod koniec miesiąca, to powoduje nerwowość, a ja chciałbym jej uniknąć. Wojewoda mazowiecki Zdzisław Sipiera, na zwołanej zaraz po całej tej awanturze konferencji prasowej, podawał liczby – jakie sumy przelewał i kiedy. Stwierdził też, że pieniądze leżą na koncie miasta, a na koniec miesiąca wciąż są miliony, które są niewypłacane. Co pan na to? Pisałem listy do pana premiera, ponieważ nie było pieniędzy przewidzianych na październik, listopad i grudzień. Po awanturze wywołanej przez PiS widać, że presja działa, bo pierwsza transza na ten miesiąc została przelana już 1 października. Absurdem jest robienie mi zarzutów właśnie dlatego, że byłem zaniepokojony, czy na pewno będziemy mogli wypłacać fundusze z 500 plus w odpowiednim momencie. Później sam tweet ministra finansów pokazał, że coś było na rzeczy, skoro musiał zmieniać plany finansowe. Czy te 500+ stało się głównym orężem w tej kampanii wyborczej? 500+ od samego początku jest orężem, zwłaszcza, że PiS wciąż opowiada nieprawdę. My od wielu lat mówimy, że ten program zostanie podtrzymany. I że cokolwiek zostało dane przez rząd PiS, nie zostanie nikomu zabrane. Obawiam się, że wielu Polaków uważa, że musi akceptować rozbójniczą władzę, by mieć gwarancję 500+. Tymczasem można mieć i 500+, i normalną praworządną Polskę bez kasty partyjnych cwaniaków, która szczuje Polaków przeciwko sobie. Jeżeli ja tych pieniędzy nie widzę na miejskich kontach, jako gospodarz miasta mam prawo o nie pytać, zwłaszcza, że budżet PiS-owskich rządów jest naciągnięty jak struna. Mogę zapewnić, że żadne pieniądze nie zalegają na koniec miesiąca na naszych kontach, wszystko jest wypłacane przed jego końcem. W nawiązaniu do tej sprawy prawicowy publicysta Rafał Ziemkiewicz napisał na Twitterze pod pana adresem: „oddaj złodzieju dzieciom ich 500+”. Zapowiedział pan skierowanie sprawy do sądu. Czy już wysłał pan pozew? Miarka się przebrała. Ten człowiek oskarżył mnie, że jestem złodziejem, który kradnie pieniądze dzieciom. Ja bym jednak mimo wszystko namawiał do tego, że jeżeli ktoś próbuje mienić się dziennikarzem, a nie sfrustrowanym, internetowym chuliganem, to powinien ważyć słowa. I niech się nad tym trzy razy zastanowi. Tak więc albo niech mnie przeprosi – i takie pismo skierowałem do pana Ziemkiewicza – albo będziemy wnioskowali o prace społeczne na rzecz miasta. *** *** Kolejnym orężem w walce politycznej stały się ścieki, czyli awaria systemu oczyszczalni ""Czajka"". To, że radni opozycji zadają pytania w sprawie awarii i nawet wyolbrzymiają tę sprawę czy formułują agresywne tezy polityczne - jestem w stanie zrozumieć. Chociaż nie sposób nie zauważyć, że w normalnym państwie w momencie, kiedy zdarza się awaria, wszyscy zaczynają sobie nawzajem pomagać, a dopiero potem zaczynają się rozliczenia. A w naszej rzeczywistości ataki i straszenie Polaków zaczęły się już godzinę po awarii. I padły słowa o Czernobylu czy największej katastrofie ekologicznej świata. Ja bym jednak oczekiwał ze strony partii rządzącej współpracy. Przecież pojawiła się propozycja współpracy ze strony rządu. Tak, ale dopiero po czterech dniach, po zrobieniu z awarii wielkiego kryzysu i niebywałej afery. Mnie najbardziej niepokoi to, że wszystkie instytucje państwa są używane do tego ataku. Politycy zatrudnieni w wojewódzkim inspektoracie ochrony środowiska, który powinien być całkowicie niezależny, bezpodstawnie straszą ludzi. I zagłuszają prawdziwych ekspertów. Żaden z autorytetów w tej dziedzinie nie wydał do tej pory ekspertyzy podpisanej własnym nazwiskiem czy sygnowanej laboratorium z atestem, że awaria była katastrofą ekologiczną albo stanowiła jakiekolwiek zagrożenie dla Bałtyku. Bo to są po prostu bzdury, używane politycznie przez wspomniane państwowe służby i publiczne media, na które wszyscy płacimy podatki. Na tym polega problem. Że wszystkie instrumenty państwa są używane, żeby atakować, wyolbrzymiać i straszyć. Przecież pamiętamy te zdjęcia żołnierzy w kombinezonach przeciw zagrożeniom chemicznym czy kłamstwa na temat zatrucia Bałtyku. Stopień upolitycznienia państwa naprawdę jest niebywały. Sugeruje pan, że to wszystko skoordynowana akcja? Uważam, że tak jest. Każda taka akcja jest skoordynowana między politykami, mediami PiS-u i innymi instytucjami państwa. To było widać również przy próbie wywołania kryzysu śmieciowego. Na każdym kroku widać, że są to sytuacje przygotowane przez organy państwa, także takie jak prokuratura, która jest w 100 proc. upolityczniona, podobnie jak CBA. Wszystko jest ze sobą zsynchronizowane. I dla przykładu wygląda tak, że z jednej strony partyjne media tworzą presję, żeby natychmiast wybudować rurociąg awaryjny, a z drugiej strony CBA i prokuratura tylko czekają, by postawić zarzuty o niegospodarność, kiedy cokolwiek zostanie zrobione za szybko. No dobrze, ale leitmotivem akcji związanej ze ściekami były zarzuty, że awaria była ukrywana… Oczywiście, że nie była ukrywana. To kłamstwo. Odpowiednie instytucje i opinia publiczna były powiadomione. Pamiętajmy jednak, że to nie jest też tak, że w momencie, kiedy zdarza się jakakolwiek awaria, która jest usuwana i próbuje się zorganizować jej naprawę w ramach gwarancji od firmy, która wyprodukowała wadliwy komponent, to od razu urządza się wielką konferencję prasową. Nikt tego nie ukrywał, informacja o tym była na stronach MPWiK, dosyć szybko został powiadomiony Wojewódzki Inspektorat Ochrony Środowiska, chociaż nie musiał być informowany. Każdy, kto chciał, mógł też sprawdzić, co się dzieje w czasie rzeczywistym, bo na stronie Wodociągów jest pokazane, jak działają wszystkie instalacje. Wszystko, co rozgrywało się w tej sprawie, działo się i dzieje zgodnie z prawem, zarówno próba usunięcia awarii, jak i zagospodarowanie osadów, które nie są szkodliwe. Stawiane nam zarzuty są bezpodstawne. Kto właściwie zawinił w sprawie tych awarii? Jeżeli chodzi o kolektor, to ustalamy to jeszcze ponad wszelką wątpliwość, pracują nad tym eksperci z Politechniki. Wiadomo, że rury zostały źle scalone. Pytanie, jak to się stało i kto zawinił – wykonawca, projektant, czy może nadzór. Będziemy mieli dokładny raport niezależnych ekspertów, którzy to stwierdzą. Jeżeli chodzi o spalarnię osadów, taki element, który się nazywa rekuperatorem, po prostu był wadliwie zrobiony. Zresztą już wcześniej się psuł. Jesteśmy w sporze z Veolią, czy powinno to zostać objęte naprawą gwarancyjną. W naszej ocenie wina spoczywa na firmie, która dostarczyła ten wadliwy komponent. Kiedy awaria zostanie ostatecznie usunięta i wszystko wróci do normy? Jeżeli chodzi o kolektor, to w połowie listopada powinien być naprawiony rurociąg pod Wisłą. Jak już ogłaszałem, będzie też dodatkowy rurociąg, wykorzystywany do rozbudowy i modernizacji kolektorów, czy też na wypadek awarii, czy prac konserwacyjnych. Ale to akurat jeszcze pieśń przyszłości, bo to inwestycja skomplikowana i kosztowna. Jeżeli chodzi o spalarnię, mam nadzieję, że do końca roku sprawa zostanie załatwiona. *** *** Czy twórca profilu „Sok z Buraka” pracuje wciąż w stołecznym ratuszu? Tak. Z tego, co wiem, to pracuje. Został zatrudniony na pół roku na zastępstwo, więc chyba właśnie kończy mu się umowa. Czy nadal będzie zatrudniony w urzędzie? Tak, bo jest to osoba wyjątkowo dobrze wykwalifikowana, jeżeli chodzi o kwestie dotyczące znajomości sieci i zwiększania zasięgów portali miejskich. I tylko do tego była nam ta osoba potrzebna. I dobrze wypełnia swoją pracę. Ale zna pan „Sok z Buraka”, prawda? Przeglądał pan ten internetowy profil? Tak, czasem w moich mediach społecznościowych docierają do mnie treści z Buraka. Akceptuje pan treści, które się tam ukazują? Ja nie jestem cenzorem, żeby akceptować treści na humorystycznych portalach internetowych. To inaczej – podobają się panu te treści? Część mi się podoba, część nie do końca odpowiada mojej wrażliwości. Niektóre treści są zabawne, inne nie do końca. Ale ja też nie jestem osobą, która śledzi memy w internecie, bo nie mam na to czasu. I nie jestem od oceny „Soku z Buraka”. Wiem jedno – osoba, która pracuje w urzędzie, miała za zadanie poświęcenie się portalom miejskim, to robiła i do niczego innego nie była przez ratusz wykorzystywana. Czyli stołeczny Ratusz nie współpracował w żaden sposób z profilem „Sok z Buraka”? Nie. Ten profil postrzegany jest jednak w sieci jako miejsce pełne hejtu. Nie przeszkadza panu, że człowiek z nim związany pracuje z panem? Nie będę prowadził dochodzenia w tej sprawie. Nota bene uważam, że śmieszne jest porównywanie tej sytuacji do hejterów w PiS, którzy są na listach wyborczych tej partii albo w ministerstwach, skąd wyjmują wrażliwe dane i używają ich do walki politycznej, dezawuowania sędziów i są programowani przez ministra, jak to robić. Rozumiem, że ma pan na myśli sprawę farmy trolli w Ministerstwie Sprawiedliwości, opisaną przez dziennikarkę Onetu Magdalenę Gałczyńską? Tak. Tam skala problemu była przerażająca.  Ale pytał pan twórcę ""Soku z Buraka"" o tę sprawę? Rozmawiał pan z nim? Nie jestem w stanie co rusz rozmawiać z każdą z 24 tys. osób, które mi podlegają. *** *** Zmieniając temat - jak to możliwe, że kozami i owcami na wyspie na Wiśle, przebywającymi tam w ramach ekologicznego projektu miasta, opiekował się bezdomny, wynajęty przez właściciela stada? Na dodatek z relacji tegoż opiekuna i fundacji, która odkryła ciała kóz, wynika, że część z nich zostało wyrzuconych do rzeki. Te informacje nie są potwierdzone, choć sprzyja to budowaniu dziwnej narracji. Wiadomo, że była podpisana umowa z człowiekiem i w momencie, kiedy dotarły do nas niepokojące sygnały, została tam wysłana nasza kontrola. To wcześniej tych kontroli nie było? Nie było codziennych kontroli dotyczącej tego, kto nadzoruje to stado, tylko sprawdzaliśmy, czy wykonywany jest kontrakt. Czyli czy rzeczywiście trawy są wyjadane przez te kozy, bo taki był cel przebywania ich na wyspie. I tu nie było żadnych niepokojących sygnałów. Według podanych przez pana podwładnych informacji, ostatnia kontrola była w sierpniu. Niczego nie wykazała? Była, ale dotyczyła tego, co jest w kontrakcie. Nikt nie sprawdzał – być może to jest uchybienie – dokumentów osób, itd. W momencie, kiedy okazało się, że ta osoba, z którą podpisano umowę, podnajmowała kogoś, żeby wykonywał za nią pracę, ta umowa została rozwiązana. Natomiast dlaczego padły kozy - jest to wyjaśniane w tej chwili. Reszta jest tylko spekulacją medialną. Czyli podczas tych kontroli, które się odbyły, nikt nie widział, że zwierząt jest coraz mniej? Raporty, które dostawaliśmy, pokazywały, że wszystkie kozy są na miejscu, że program, który trwa przecież od trzech lat, przynosi odpowiedni efekt. Teraz wiemy i trzeba się na tym uczyć, że tego typu kontrole powinny być znacznie szersze i trzeba sprawdzać, czy na pewno osoby, które podpisały kontrakt, go realizują. Wyciągamy z tego wnioski. Ja też uważam, że kontrola powinna być dużo głębsza. Trzeba było być bardziej uważnym i zalecimy to swoim urzędnikom. Kontrakt został rozwiązany i konsekwencje zostaną wyciągnięte. Program trwa od 3 lat, nie przeszkadza to mediom rządowym twierdzić, że to osobiście ja jestem temu winien. Czy jak PiS-owscy ministrowie rozbijają się samochodami, ktoś mówi „kraksy Morawieckiego”? Czy jeżeli mamy aferę Banasia lub inne problemy, które PiS ma wszędzie, mówi się, że to ""afera Morawieckiego""? Nie. A w TVP wszędzie Trzaskowski. Kozy Trzaskowskiego, awaria Trzaskowskiego i wszystko, co się dzieje w Warszawie, jest Trzaskowskiego. To zaczyna być nawet zabawne. Na tej samej zasadzie wszystko, co się dzieje w Polsce rządzonej przez PiS, to jest wina Morawieckiego albo Kaczyńskiego. To absurd, który PiS próbuje nam wmówić. Według PiS nieważne, czy coś ma swoje korzenie nawet pięć czy 10 lat temu i tak jest to wina obecnych władz samorządowych. Akurat w przypadku Czajki korzenie problemu sięgają dekad. Ja dokładnie pamiętam, że przyspieszenie prac brało się też z tego, że PiS zaniedbał ten projekt, tracił pieniądze unijne i w ostatniej chwili one zostały odzyskane. Sam jako europoseł lobbowałem w Brukseli na rzecz pieniędzy na Czajkę. Pytanie, gdzie są granice absurdu pisowskiej propagandy? Często pan używa tego określenia – czy czuje się pan zaszczuty? Nie, ja mam twardą skórę, ale widzę, co ci ludzie chcą zrobić. I widzę, że ich działania wywołują agresję, z którą parę razy się spotykałem. Nie mówiąc już o agresji w internecie, która jest niebywała. Przy czym większość agresji internetowej jest po prostu opłacana i realizowana przez trolli partii rządzącej. I to nie są memy czy jakieś śmichy-chichy, tylko chamska agresja, z groźbami karalnymi, próbą odczłowieczenia, atakami poniżej pasa. Jad często niestety opłacany z pieniędzy z naszych podatków. Wyliczył pan, że w 2020 roku do reform przeprowadzonych przez PiS Warszawa będzie musiała dołożyć 1,5 mld zł. Skąd wzięła się ta kwota? Wszystkie obietnice PiS dot. obniżania podatków będą kosztowały Warszawę ponad 800 mln zł. PiS realizuje swoje obietnice. Żeby było jasne - ma do tego pełne prawo, jak każda partia rządząca. Ale mój postulat jest taki – niech Kaczyński realizuje swój program z budżetu państwa albo niech wypłaci samorządom rekompensaty za ubytki w naszych dochodach. Nie jest to uczciwe, by realizować swoje obietnice za pieniądze samorządów. Np. obiecywać podwyżki nauczycielom, a potem powiedzieć samorządom - a teraz wy za to zapłacicie.  Same cięcia podatkowe to jest ponad 800 mln zł, wzrastające Janosikowe to 140 mln, do tego zmiany dotyczące ZUS-u oraz 500 mln zł rocznie więcej kosztuje nas edukacja. Jeszcze parę lat temu płaciliśmy na edukację 2,5 mld zł rocznie, a teraz to jest 4,5 mld zł. Te wzrosty kosztów są olbrzymie. Wynika to z tego, że coraz więcej rząd przerzuca na barki samorządów, chociażby dużą część pensji nauczycieli. I jeszcze rząd zapowiada, że subwencja będzie teraz przyznawana według kryteriów czysto politycznych – czym bogatszy samorząd, tym dostanie mniej. Czyli to mieszkańcy miast mają zapłacić za kompletnie nieprzygotowaną, niepotrzebną i wprowadzającą chaos reformę. Czyli Warszawa będzie musiała oszczędzać. Na czym? Jeżeli PiS wygra wybory, będziemy musieli się niestety szykować do tego, żeby ograniczać wydatki, zamrażać wydatki bieżące i opóźniać niektóre inwestycje. Bo nie będzie innego wyjścia. Dlatego stawiam tezę, że za realizację obietnic PiS-owskich zapłacą mieszkańcy miast. Bo to nam się wystawia rachunek – samorządom i przedsiębiorcom. Mam nadzieję, że PiS nie będzie miał większości rządzącej i wtedy nie będzie problemu, bo w programie Koalicji Obywatelskiej cały PIT ma zostawać w samorządach. Natomiast jeżeli wygra PiS, trzeba się przygotować, że warszawiacy zapłacą rachunek wystawiony przez partię rządzącą. A nie wspomniałem jeszcze o wzrastających cenach energii i wszystkich usług. Czyli jakich konkretnie zaplanowanych inwestycji nie będzie? Jeżeli mam w kolejnym roku 450 mln więcej przeznaczyć na edukację, to przecież nie obniżę pensji nauczycieli, nie chcę likwidować dodatkowych zajęć i współpracy z organizacjami pozarządowymi. Tak więc jedyne, na czym mogę oszczędzić, to remonty w szkołach. I to i tak nie wystarczy, by te pieniądze znaleźć. Czy miasto będzie też oszczędzać na komunikacji miejskiej? To jest ostatnia rzecz, na której chciałbym oszczędzać. Trzeba jednak dodać, że oprócz tego, że zabierane są nam pieniądze, rząd nie jest w stanie wynegocjować odpowiednich środków z Unii Europejskiej. W unijnym budżecie pojawiły się cięcia, o których nikomu z nas się nawet nie śniło, bo rząd PiS jest tak mało profesjonalny w dbaniu o nasze interesy w Brukseli. Kiedy pojawiła się propozycja Komisji z olbrzymimi cięciami w polityce spójności, to rząd mówił ""my to poprawimy"". Serio? Najpierw trzeba było zadbać o dobrą pozycję wyjściową do negocjacji. Tak więc niestety po pierwszych turach negocjacji między państwami członkowskimi zapowiadają się jeszcze większe cięcia. Pojawia się więc pytanie o finansowanie tych najważniejszych dla nas inwestycji infrastrukturalnych, takich jak obwodnica śródmiejska, Sinfonia Varsovia czy Teatr Rozmaitości. Jeżeli PiS będzie nam zabierał setki milionów, to są te inwestycje, które być może będą musiały być opóźnione. Czy rozbudowa metra też jest zagrożona? Na szczęście na to pieniądze są. Nie będzie problemu z ukończeniem II linii metra. Pytanie, co dalej z kolejną linią i czy będą na nią pieniądze z UE. Ja przypominam, że minister Kwieciński stawał w kampanii wyborczej obok kandydatów z PiS i mówił, że rząd będzie współfinansował te najważniejsze inwestycje dla warszawiaków. Dlatego skierowałem takie pismo do premiera – skoro obcinacie nam tak wielkie pieniądze, to dajcie rekompensaty albo niech rząd współfinansuje niektóre ważne dla warszawiaków inwestycje, z których korzysta cała Polska, jak np. właśnie metro czy Sinfonia Varsovia. Jak pan ocenia dotychczasową kampanię wyborczą w Polsce? Działamy w sytuacji kryzysowej w mieście, bo jesteśmy wciąż atakowani, więc nie za bardzo mam czas rozglądać się, co się dzieje wokół mnie. Poza tym zawsze politykowi wydaje się, że jego kampania była najbardziej gorąca, twarda i wymagająca wysiłku. Ja mam takie wrażenie, że kampania samorządowa była dużo dłuższa, cięższa i bardziej było ją widać na ulicach miasta. Wydaje mi się, że temperatura tej kampanii jest dużo niższa. To nie zmienia faktu, że warunki nie są uczciwe, media „publiczne” cały czas szczują, biją poniżej pasa i manipulują opinią publiczną. *** *** Dość głośnym elementem tej kampanii stały się taśmy Neumanna. Czy pana kolega partyjny słusznie podał się do dymisji, rezygnując ze stanowiska szefa klubu parlamentarnego PO-KO? Jeżeli patrzę na to, co się działo z tzw. taśmami Platformy Obywatelskiej, poczynając od tych z ""Sowy i Przyjaciół"", trzeba przyznać, że jest tam brak kindersztuby, sporo przekleństw, których nie powinno być, są sformułowania, które nie powinny się pojawić, ale na tych nagraniach nie ma śladu żadnego łamania prawa. A jak słyszymy, co się dzieje po stronie PiS-owskiej i porównuję to z tymi wszystkimi faktami, które wychodzą na światło dzienne, to po prostu w głowie się nie mieści. Przypominam, że za naszych czasów minister musiał zrezygnować z kariery politycznej, bo mu rodzina zegarek kupiła i go nie zadeklarował w oświadczeniu majątkowym. A teraz mamy gościa, który pracuje z sutenerami, ma kamienice nie wiadomo skąd i nic mu się nie dzieje, idzie sobie tylko na urlop. Tak więc proporcja jest ważna. Oczywiście, że te słowa, za które dobrze, że Neumann przeprosił, nigdy nie powinny paść w konwersacji, a nazywanie swych kolegów w partyjnych w ten sposób nie powinno mieć miejsca. Szef klubu zrezygnował, bo słusznie uznał, że kampania wyborcza nie sprzyja tłumaczeniu kontekstu całej sprawy. Jest pan przeciwko agresji w internecie. Do czego Koalicji Obywatelskiej potrzebna jest Klaudia Jachira, która słynie właśnie z agresji internetowej? Mnie osobiście styl pani Jachiry się nie podoba. To nie jest humor, który lubię. Uważam też, że przekraczanie pewnych granic jest kontrproduktywne. Ale nie ja układałem listy wyborcze. Zachowajmy jednak proporcje. Ja wiem, że w wypowiedziach pani Jachiry pojawiają się rzeczy bardzo kontrowersyjne, a to, co zrobiła pod pomnikiem Armii Krajowej nie ma żadnego uzasadnienia. Zresztą za to akurat przeprosiła. Ja rozumiem, że też pojawiają się jakieś treści na tych portalach, które solidaryzują się z opozycją, które nie zawsze mają smak, ale umówmy się, że to jest wciąż coś zupełnie innego niż hejt oraz dyskredytowanie i atakowanie ludzi za pomocą państwowej machiny. Gdy wchodzi się ludziom do domu, rodzinie posła zabiera się telefony, a potem treści z tych telefonów pokazywane są w mediach publicznych. Albo kiedy hejterzy w ministerstwie wyciągają wrażliwe dane, do których nikt nie powinien mieć dostępu i wykorzystują je do ataku i dyskredytowania ludzi. To jednak jakościowo kompletnie co innego niż najgłupszy nawet mem czy dowcip. Stwierdził pan, że ""zagrożeniem dla Polski jest budowa nowych elit"". Jak pan to rozumie? To bardzo duże zagrożenie. Widzimy atak na demokrację, sądy, Trybunał Konstytucyjny, a ludzie mówią – „mnie to nie dotyczy” i uważają, że to coś abstrakcyjnego. Natomiast jeżeli mówimy o tworzeniu nowych elit, to wystarczy, że wejdzie się z nimi w kolizję i może to spowodować prawdziwe problemy dla każdego człowieka. Przykładowo: nie będzie ci się podobał hotel na godziny, który wynajmuje jakiś gangster od polityka, będziesz miał stłuczkę z autem polityka albo twój biznes wejdzie w konflikt z biznesem oligarchy partyjnego, którego Kaczyński chce za wszelką cenę chronić. Wtedy instrumenty państwowe będą wykorzystywane przeciwko tobie. Ostatnio toczyłem dysputę o książce Harariego, podobne obserwacje ma zresztą Jared Diamond o tym, jak rozwijają się cywilizacje. W książkach tych pada bardzo dobry przykład tego, dlaczego hiszpańska potęga kolonialna i gospodarcza w pewnym momencie upadła, w przeciwieństwie do angielskiej – bo w Anglii były niezależne sądy, które potrafiły wydawać wyroki przeciwko oligarchom i królowi. A w Hiszpanii były sądy, które nigdy w życiu nie wytoczyłyby takim osobom procesu. Dlatego Hiszpania przestała się rozwijać. Niezależne sądy stoją na straży interesów nas wszystkich. I ktoś może powiedzieć: ""ja nie będę oglądał TVP, nie mam nic wspólnego z Trybunałem Konstytucyjnym, a jak pogonią kilku sędziów to może i dobrze"". Tylko do momentu, gdy moje życie nie będzie miało punktów stycznych z oligarchią Kaczyńskiego. A skoro PiS chce tworzyć nowe elity, to wiadomo, jak to się może skończyć. Mam znajomych na Podhalu, którzy wywiesili plakaty Koalicji Obywatelskiej i następnego dnia była kontrola skarbowa w ich firmie i przyszedł dyrektor szkoły, w której nauczycielką była jedna z mieszkanek tego domu i powiedział ""weź, nie rób nam tego, zdejmij, bo nasza szkoła będzie miała problemy"". Tak to już dziś wygląda. *** *** Czy w świetle naszej rozmowy myśli pan, że jeżeli PiS wygra te wybory, w pierwszej kolejności ""weźmie się"" właśnie za samorządy? Spodziewam się, że PiS, jeżeli wygra, będzie dalej zwalczał wszystko, co niezależne. Będą dalej próbowali dokręcić śrubę sędziom i upolitycznić wymiar sprawiedliwości. Będą próbowali doprowadzić do tego, żeby przedsiębiorcy zapłacili za realizację ich obietnic i jak przed chwilą wspominałem tworzyć własną oligarchię. I oczywiście samorządy – PiS widzi, że mają dużo władzy, są popularne, że mają pieniądze. A nic bardziej nie boli prezesa Kaczyńskiego niż niezależność. Jakie konkretnie widzi pan zagrożenia dla samorządów ze strony PiS? Można próbować samorządom odebrać pieniądze i przerzucić na nich koszty funkcjonowania państwa albo przeprowadzić reformę administracyjną, na przykład oddzielając Warszawę od Mazowsza, by zwiększyć podatki albo przeprowadzić wcześniejsze wybory. Można też próbować na siłę stawiać samorządowcom przeróżne zarzuty, by ich obrzucić błotem i do tego próbować szukać pretekstów, by wprowadzać komisarza, właściwie bez żadnego powodu. Wszystkie te instrumenty będą używane przeciwko tym samorządowcom, którzy będą się zachowywali w sposób niezależny i niepokorny. Co panu najbardziej nie pasuje w pomyśle podziału Mazowsza na dwa województwa, który wraca jak bumerang właściwie przy każdej kampanii wyborczej? Że wszyscy na tym stracą. Czy można wymyślić głupsze rozwiązanie? Jeżeli chodzi o pieniądze z Unii, to podział statystyczny pozwalający Mazowszu na większe transfery finansowe z UE już mamy. Więc ten argument odpada. Tymczasem chce się odciąć województwo od podatków warszawskich, bo tylko 17 proc. podatków Mazowsza pochodzi z regionu, a reszta ze stolicy. Chce się doprowadzić do tego, żeby być może Warszawa płaciła podwójne janosikowe i by trudniej było o synergię między stolicą a regionem, a przecież Warszawa napędza rozwój całego regionu. Chce się doprowadzić do tego, by było zdwojenie administracji i zmniejszenie spójności wspólnych działań. Wszystko po to tylko, by próbować odebrać władzę tym, którzy zostali wybrani w ostatnich wyborach samorządowych, czyli marszałkowi województwa i prezydentowi miasta. W jaki sposób zachęciłby pan ludzi do pójścia do wyborów? Mamy takie przedsięwzięcie, które ""Akcja Demokracja"" rozkręciła pod hasłem ""Idziemy na rekord"". W każdym mieście będziemy starali się bić naszą frekwencję z wyborów samorządowych i zastanawiamy się, jaką ustalić premię dla tych miast, które wygrają. Ścigamy się, bo mobilizacja jest najważniejsza. Bo te wybory będą miały znaczenie fundamentalne. Albo będziemy mieli Polskę silną pracą swoich obywateli, silną samorządem, albo Polskę, w której Jarosław Kaczyński będzie próbował zbudować nową elitę, a więc szansę na awans i sukces będą mieli tylko partyjni aparatczycy lub ludzie posłuszni władzy. Ale do wyborów nie idzie duży odsetek ludzi młodych, w wieku od 18 do 30 lat. Badania pokazują, że w domach zostaje nawet 70 proc. tej grupy. Jak ich przekonać? Młodzież musi sobie zdać sobie sprawę, że tu nie chodzi o kłótnie między politykami. Tylko o to, czy chcesz mieć czyste powietrze, czy stawiać dalej na węgiel? Czy chcesz mieć szansę traktowania jako obywatel Europy, podróżowania po niej, czy też by twój kraj od Europy się coraz bardziej oddalał? Czy chcesz mieć szansę założyć biznes, kształcić się i rozwijać swoje umiejętności w państwie, które traktować cię będzie obiektywnie, czy też w którym fory będą mieli członkowie partyjnej elity?",Rafał Trzaskowski,
https://wiadomosci.onet.pl/kraj/wybory-parlamentarne-2019-kandydaci-pis-do-sejmu/32m42jy,Wybory parlamentarne 2019. Kandydaci PiS z pierwszego miejsca,"Wybory parlamentarne już w niedzielę. Pierwszą z partii, która zaprezentowała swoje ""jedynki"" było Prawo i Sprawiedliwość. Poniżej przedstawiamy listę wszystkich kandydatów PiS z pierwszego miejsca wraz z okręgami, w których startują w zbliżających się wyborach parlamentarnych.","PiS - podobnie jak inne komitety wyborcze - podało wszystkich kandydatów, którzy wystartują jako ""jedynka"" w wyborach do Sejmu, które odbędą się 13 października. O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",Wybory. Jarosław Kaczyński przemawia na konwencji wyborczej,
https://wiadomosci.onet.pl/kraj/wybory-parlamentarne-2019-kandydaci-do-sejmu-kielce-okreg-33-lista/29ek9l8,"Wybory parlamentarne 2019. Kandydaci do Sejmu – Kielce, okręg 33 [LISTA]","Wybory parlamentarne odbędą się już 13 października. W całym kraju Polacy wybiorą 460 posłów, którzy przez najbliższe cztery lata będą ich reprezentować w Sejmie. Kto będzie walczył o głosy wyborców w Kielcach i województwie świętokrzyskim? Przedstawiamy nazwiska kandydatów i ich numery na listach w okręgu nr 33.","Okręg 33 z siedzibą OKW w Kielcach obejmuje swoim zasięgiem całe województwo świętokrzyskie. W obecnym kształcie został utworzony w 2001 roku. W tym okręgu do zdobycia jest 16 mandatów. Przedstawiamy kompletną listę kandydatów z tego okręgu wyborczego z podziałem na komitety. ""Jedynkami"" są: Czesław Siekierski (PSL), Zbigniew Ziobro (PiS), Andrzej Szejna (SLD), Krzysztof Bosak (Konfederacja), Bartłomiej Sienkiewicz (Koalicja Obywatelska), Stanisław Skuza (Bezpartyjni i Samorządowcy) oraz Piotr Liroy-Marzec (KW Skuteczni Piotra Liroya-Marca). Poniżej pełna lista kandydatów. Zobacz również: Przedwyborczy sondaż w Świętokrzyskiem. PiS zdecydowanym zwycięzcą Zobacz też: Dr Witold Sokała: partie opozycyjne mocno ułatwiły ewentualny triumf ekipie Jarosława Kaczyńskiego",,
https://wiadomosci.onet.pl/kraj/wybory-parlamentarne-2019-torun-kandydaci-do-sejmu-okreg-5-lista/l1k2ny4,"Wybory parlamentarne 2019. Kandydaci do Sejmu – Toruń, okręg 5 [LISTA]","Wybory parlamentarne w Polsce odbędą się w niedzielę 13 października. Poniżej znajduje się lista wszystkich kandydatów do Sejmu w okręgu obejmującym Toruń oraz jego okolice, a także ich numery na listach.","Okręg nr 5 obejmuje wschodnią część województwa kujawsko-pomorskiego, m.in. Toruń, Włocławek, Grudziądz, Brodnicę, Wąbrzeźno, Golub-Dobrzyń, Lipno i Chełmno. Do wzięcia jest 13 mandatów. Więcej informacji o wyborach parlamentarnych KW Polskie Stronnictwo Ludowe - kandydaci do Sejmu, okręg 5 [Toruń]: 1. Paweł Szramka 2. Zbigniew Sosnowski 3. Janusz Dzięcioł 4. Edyta Lidia Zakrzewska 5. Ewa Sławomira Kierzkowska 6. Damian Rafał Kaczan 7. Marcin Okruciński 8. Magdalena Kiciak-Kucharska 9. Andrzej Ignacy Gross 10. Jarosław Przemysław Najberg 11. Sławomir Franciszek Staniszewski 12. Anna Maria Kubczak-Kosicka 13. Bartosz Damian Kubacki 14. Marzena Ewa Rachubińska 15. Sławomir Słowik 16. Angelika Monika Baryło 17. Andrzej Owczarz 18. Danuta Ewa Warszawska 19. Przemysław Mamrot 20. Marika Katarzyna Matuszewska 21. Tomasz Łuczak 22. Anna Pastuszka 23. Witold Kwapiński 24. Joanna Budzińska 25. Krzysztof Czarnecki 26. Krzysztof Baranowski KW Prawo i Sprawiedliwość - kandydaci do Sejmu, okręg 5 [Toruń]: 1. Jan Krzysztof Ardanowski 2. Krzysztof Czabański 3. Iwona Michałek 4. Joanna Borowiak 5. Anna Elżbieta Sobecka 6. Anna Urszula Gembicka 7. Maria Mazurkiewicz 8. Mariusz Piotr Kałużny 9. Wojciech Jaranowski 10. Zbigniew Girzyński 11. Arkadiusz Andrzej Stefaniak 12. Marcin Strych 13. Krzysztof Roman Kosiński 14. Jacek Aleksander Tyburski 15. Anna Bożena Szwed 16. Arkadiusz Orłowski 17. Edyta Maria Jaszczak 18. Piotr Sadurski 19. Łukasz Szymon Klimek 20. Ewa Zofia Klimaszewska-Antos 21. Ziemowit Zawisza Kłosowski 22. Paweł Komorowski 23. Alina Katarzyna Kaliszewska 24. Zbigniew Dariusz Warnel 25. Izabela Iwona Ratyńska-Drabczak 26. Marzenna Stefania Drab KW Sojusz Lewicy Demokratycznej - kandydaci do Sejmu, okręg 5 [Toruń]: 1. Robert Artur Kwiatkowski 2. Joanna Izabela Scheuring-Wielgus 3. Marek Władysław Rozpłoch 4. Piotr Kowal 5. Kazimiera Janina Janiszewska 6. Maria Magdalena Rumińska 7. Czesława Janina Augustynowicz 8. Krzysztof Michał Małecki 9. Zofia Kuczmarska 10. Sebastian Maciej Olewiński 11. Jolanta Ewa Maćkiewicz 12. Andrzej Jerzy Krzyżanowski 13. Andrzej Krajewski 14. Tomasz Piotr Matraszek 15. Katarzyna Czernic 16. Jerzy Zawadzki 17. Inez Justyna Szczurowska 18. Artur Eichhorst 19. Paweł Mateusz Bytner 20. Anna Zofia Turska 21. Julia Joanna Pokorska 22. Stanisław Kazimierz Olejnik 23. Dorota Belska 24. Łukasz Mariusz Kowarowski KW Konfederacja Wolność i Niepodległość - kandydaci do Sejmu, okręg 5 [Toruń]: 1. Sławomir Jerzy Mentzen 2. Piotr Czajkowski 3. Marcin Tomasz Łasiński 4. Grzegorz Bogusław Buczek 5. Jarosław Robert Romanowski 6. Leszek Zieliński 7. Artur Jackowski 8. Anna Agnieszka Malendowicz 9. Tomasz Walczuk 10. Joanna Dorota Sewerynowicz 11. Jakub Andrzej Lisiecki 12. Przemysław Szczech 13. Remigiusz Lipiński 14. Justyna Krystyna Kuk 15. Paweł Zwoliński 16. Maria Magdalena Krzywińska 17. Anna Czarnecka 18. Ewa Sabina Tarazewicz 19. Andrzej Mariusz Gontarek 20. Tomasz Sikorowski 21. Lucyna Klaudia Toczyska 22. Klaudyna Barbara Kulińska 23. Rafał Błażejowski 24. Karolina Domańska 25. Agata Cybuchowska 26. Paweł Januszewski KKW Koalicja Obywatelska, PO, .N, IPL, Zieloni - kandydaci do Sejmu, okręg 5 [Toruń]: 1. Tomasz Lenz 2. Arkadiusz Myrcha 3. Iwona Hartwich 4. Tomasz Józef Szymański 5. Krystian Marek Łuczak 6. Przemysław Kazimierz Termiński 7. Dariusz Adam Alabrudziński 8. Katarzyna Anna Lubańska 9. Wojciech Tomasz Czerwiński 10. Sylwester Tomasz Jankowski 11. Jerzy Kowalski 12. Lidia Urszula Zwierzchowska 13. Alicja Józefa Stańco-Wawrzyńska 14. Emilia Jaskólska 15. Barbara Agata Zalewska 16. Grażyna Joanna Ziółkowska 17. Mirosław Roman Graczyk 18. Sławomir Henryk Bogucki 19. Aneta Agnieszka Wojtkowska 20. Halina Kowalkowska 21. Danuta Maria Rak 22. Paweł Montowski 23. Wacław Jan Szramowski 24. Dominika Marta Piotrowska 25. Marcin Seweryn Skonieczka KWW Koalicja Bezpartyjni i Samorządowcy - kandydaci do Sejmu, okręg 5 [Toruń]: 1. Marek Kuszyński 2. Radosław Krajewski 3. Sebastian Leszek Ziółkowski 4. Marek Grzegorz Wrzesiński 5. Angelika Agnieszka Kwiatkowska 6. Krzysztof Janusz Pytkowski 7. Dorota Maria Skiba 8. Marek Szadkowski 9. Zofia Biniak 10. Patryk Krzysztof Kacprowicz 11. Ewa Niewiadomska 12. Agnieszka Katarzyna Obiezierska 13. Marek Adam Zadworzański 14. Monika Fijałkowska 15. Lidia Kamińska 16. Magdalena Rutecka 17. Joanna Nowak 18. Piotr Paweł Karski 19. Michał Piotr Jabłoński","Od lewej: Paweł Szramka, Arkadiusz Myrcha, Artur Eichhorst",
https://wiadomosci.onet.pl/kraj/rodzina-pis-na-swoim-kuzyn-prezesa-zona-ministra-ziec-senatora-znalezli-prace-w/76j6lkl,"Rodzina PiS na swoim. Kuzyn prezesa, żona ministra, zięć senatora. Znaleźli pracę w państwowych urzędach i spółkach","Krewni premiera i wicepremierów, prezesa partii rządzącej i posłów rządzącej prawicy żyją z państwowych pieniędzy. OKO.press publikuje 42 nazwiska krewnych i powinowatych czołowych polityków PiS, którzy znaleźli pracę w państwowych urzędach i spółkach.","Prawo i Sprawiedliwość zapowiadało stworzenie rejestru polityków, których krewni pracują w państwowych urzędach, agencjach i firmach. Ale go nie stworzyło. Wyręcza ich OKO.press i publikuje takie zestawienie. Portal korzysta z własnych źródeł, a także publikacji m.in. Onetu, “Faktu”, “Gazety Wyborczej” i “Newsweeka”. Konrad Tomaszewski - ze strony matki powinowaty Jarosława Kaczyńskiego. Powołany przez ówczesnego ministra środowiska Jana Szyszkę na dyrektora Lasów Państwowych. OKO.press ujawniło, że zarabiał tam miesięcznie 18 tys. zł, czyli więcej niż ministrowie, a nawet premier. Przez dwa lata wypłacono mu około 430 tys. zł pensji. Dodatkowo dostał w tym czasie prawie 100 tys. zł nagród. Monika Morawiecka - stryjeczna siostra premiera Mateusza Morawieckiego. Na początku 2019 r. portal money.pl informował, że została prezesem spółki PGE Baltica należącej do kontrolowanej przez państwo Polskiej Grupy Energetycznej. Spółka ma koordynować działania związane z realizacją programu budowy morskich farm wiatrowych. W grupie PGE Morawiecka pracowała już wcześniej, od dziewięciu lat była szefową departamentu strategii. Jak ustaliło OKO.press, od jesieni 2018 r. jest też prokurentką w trzech innych spółkach należących do PGE: Elektrowni Wiatrowej Baltica-1, EWB-2 i EWB-3. Angelika Konaszczuk to szwagierka wicepremiera Jacka Sasina. W lutym 2016 r. została zatrudniona w Lubelskim Urzędzie Wojewódzkim w Lublinie, najpierw na stanowisku wicedyrektorki, a od 1 kwietnia 2017 – dyrektorki Wydziału Spraw Obywatelskich i Cudzoziemców. Jak wynika z odpowiedzi, którą OKO.press dostało z urzędu wojewódzkiego, średnie wynagrodzenie na stanowisku dyrektora LUW w 2018 r. wynosiło ponad 7,4 tys. zł. Witold Ziobro to brat ministra sprawiedliwości Zbigniewa Ziobry. Kolejne etapy jego kariery w spółkach z udziałem Skarbu Państwa od kilku lat opisuje „Newsweek”. W 2016 r. dziennikarze ustalili, że jest on „szarą eminencją” w PZU (na czele spółki stał wówczas Michał Krupiński). W kwietniu 2017 r. ujawnili, że został doradcą prezesa PZU Życie. Pracę na państwowym dostali też m.in. partner siostry premiera, zięć byłego ministra Konstantego Radziwiłła, syn Mariana Banasia (o którym ostatnio głośno), brat Pawła Muchy z kancelarii prezydenta Dudy, siostra marszałek Sejmu Elżbiety Witek...",Jarosław Kaczyński,
https://wiadomosci.onet.pl/kraj/wybory-parlamentarne-2019-jaroslaw-kaczynski-zwyciezymy-jesli-bedziemy-do-konca/pynk23m,"Jarosław Kaczyński: to była długa droga PiS, w której wielką rolę odegrał mój śp. brat","- Tak będzie wyglądała demokracja, czy raczej coś, co będzie parodią demokracji, jeśli Prawo i Sprawiedliwość nie utrzyma władzy - stwierdził Kaczyński. W swojej wypowiedzi odniósł się do konkurentów, którzy obiecują podtrzymanie polityki socjalnej. Podczas wystąpienia, prezes PiS wspomniał również swojego zmarłego brata. - To dzięki niemu tu jesteśmy - powiedział.","- Oni tego nie chcą, oni tego nie potrafią, dlatego, że jeśli przez lata tolerowali okradanie Polaków, to musi to z czegoś wynikać - przekonywał. Prezes PiS podkreślił, że jeśli do władzy dojdzie opozycja ""nie będzie polityki rozwoju, skierowanej do ludzi, którzy pracują"". - Oni żadnej innej polityki nigdy nie prowadzili i nie umieją prowadzić. Albo utrzymanie naszej polityki społecznej i prorozwojowej, albo jej całkowite załamanie. A to, że dziś niektórzy snują, że będą podtrzymywać, a nawet dodawać, mogą państwo dziś wsadzić między bajki i to takie dla naprawdę małych dzieci - skwitował. Jarosław Kaczyński powiedział, że wybór w niedzielnym głosowaniu ""to też wybór w sferze naszej godności narodowej"". - Pamiętajcie państwo, że Polska przez lata była atakowana i ten proces kilkadziesiąt lat temu, po wojnie został wznowiony. Nadal nie chcą nam przyznać statusu ofiary II Wojny Światowej, uderzając tym samym w naszą reputację, a w interesie każdego Polaka jest o tę reputację dbać - podkreślił. - Jesteśmy pierwszą władzą, pierwszą elitą władzy, która się na to nie zgodziła. Zawarto już porozumienia, w których jawnie się mówi, kto jest winny za Holocaust i czym grozi antypolonizm. Jeśli ci, którzy byli u władzy, do niej wrócą, wróci atakowanie Polski również od środka - dodał. Jak mówił, w nadchodzących wyborach będziemy decydowali o wszystkim, co ważne. - I dlatego mają rację ci, którzy mówią, że to najważniejsze wybory po 1989 roku. Nasi przeciwnicy mówią tak, bo marzą o powrocie do władzy, o powrocie do dawnych beneficjów, o powrocie do tego, żeby im się dobrze żyło. Ale także marzą o tej wielkiej rewolucji, rewolucji obyczajowej, o rozbiciu rodziny, o rozbiciu nawet tożsamości, co do podziału na płcie - na kobiety i mężczyzn. Dążą do tego - żeby można powiedzieć - nas zniszczyć - podkreślił. Prezes PiS apelował do Polaków o udział w wyborach. - By zwyciężyć, trzeba nawet jeszcze dziś pracować nad tym, by każdy poszedł do wyborów, by ci, którzy chcą bronić wartości w sferze materialnej i duchowej, oddali głos. Wyborów nie wygrywa się w sondażach, wybory wygrywa się przy urnach. Badania bywają różne, a prawdę widzi się w wynikach wyborów. Wznosząc okrzyki o zwycięstwie, nie zapomnijcie, że jest jeszcze parę godzin, które trzeba wykorzystać - przekonywał.",Jarosław Kaczyński,
https://wiadomosci.onet.pl/kraj/wybory-2019-sondaz-czy-pis-powinno-sprawowac-wladze/lyktgtl,Wybory 2019. Sondaż: Czy PiS powinno sprawować władzę w kolejnej kadencji?,"43 proc. uprawnionych do głosowania uważa, że najlepiej byłoby, gdyby Prawo i Sprawiedliwość wraz z koalicjantami sprawowało władzę przez kolejną kadencję - wynika z wrześniowego sondażu CBOS. Przegranej PiS chciałoby 34 proc. respondentów","Odmiennego zdania jest 34 proc. respondentów, którzy u władzy woleliby widzieć opozycję. 18 proc. deklaruje obojętność wobec tego, kto będzie rządził Polską w kolejnej kadencji, a 5 proc. nie interesuje się polityka i nie ma w tej kwestii zdania. Podobnie na pytanie odpowiadają respondenci, którzy zapewniają, że na pewno wezmą udział w październikowych wyborach. W tej grupie sukcesu PiS chciałoby 48 proc. badanych, zaś wygranej opozycji chce 38 proc. wybierających się do urn. 10 proc. deklaruje brak zainteresowania wynikiem wyborów. Brak zdania w tej sprawie deklaruje 4 proc. pytanych w tej grupie. ""Stopień mobilizacji zwolenników obu sił politycznych jest niemal taki sam po obu stronach barykady – równie często o swoim pewnym udziale w październikowych wyborach zapewniają ci, którzy życzą sobie kontynuacji rządów PiS (81 proc. badanych deklarujących taką orientację), jak i ci, którzy chcą odsunięcia rządzącej partii od władzy i objęcia rządów w kraju przez siły opozycyjne (82 proc.). Spośród respondentów z obojętnością przyjmujących wynik wyborów w głosowaniu chce wziąć udział tylko nieco ponad dwie piąte (42 proc.)"" - podkreśla CBOS. Największą obojętnością co do wyniku wyborów cechują się osoby bierne politycznie, które nie wybierają się na niedzielne wybory (38 proc.) Z kolei wśród osób, które zapewniają o swoim udziale w wyborach największą obojętnością co do wyniku cechują się osoby niezdecydowane na kogo mają zagłosować (25 proc.), zwolennicy koalicji wyborczej PSL i Ruchu Kukiz’15 (24 proc.), oraz wyborcy Konfederacji (18 proc.). Najsilniej zwycięstwa popieranej partii chcą wyborcy PiS. 92 proc. chciałoby, żeby popierana przez nich partia rządziła przez kolejną kadencję. Zwycięstwa opozycji życzyłoby sobie 89 proc. wyborców Lewicy oraz 85 proc. wyborców Koalicji Obywatelskiej. Wśród zwolenników PSL-KP jedynie 54 proc. jest pewna, że lepiej byłoby, gdyby po wyborach rządziła opozycja. Takie przekonanie wyraża 50 proc. wyborców Konfederacji. Zwycięstwa PiS w wyborach częściej chcą mężczyźni (47 proc.) niż kobiety (40 proc.). Najbardziej chcą tego osoby o poglądach prawicowych (76 proc.), często uczestniczące w praktykach religijnych częściej niż raz w tygodniu (83 proc.). Zwycięstwa PiS chcą także częściej osoby z wykształceniem podstawowym (64 proc.) i z wykształceniem zasadniczym zawodowym (51 proc.), a także 54 proc. osób w wieku 65 lat i więcej, a także mieszkańcy wsi (53 proc.) oraz osoby negatywnie oceniające warunki materialne swojego życia (54 proc.). W grupach społeczno-zawodowych najczęściej zwycięstwa PiS życzą sobie rolnicy (64 proc.), renciści (58 proc.) i emeryci (53 proc.). Zwycięstwa opozycji częściej niż inni chcą osoby o lewicowych poglądach (73 proc.), mieszkańcy największych miast (68 proc.), respondenci z wyższym wykształceniem (57 proc.), o najwyższych dochodach na osobę w rodzinie (53 proc.), niebiorące udziału w praktykach religijnych (51 proc.). W grupach społeczno-zawodowych rządów opozycji najczęściej życzyliby sobie przedstawiciele kadry kierowniczej i specjaliści z wyższym wykształceniem (61 proc.), pracownicy administracyjno-biurowi (50 proc.), a także średni personel, technicy (43 proc.) oraz uczniowie i studenci (42 proc.). ""Według przewidywań niemal wszystkich podejmujących się prognozy niekwestionowanym zwycięzcą nadchodzących wyborów parlamentarnych będzie PiS. Wyborczy tryumf rządzącej koalicji wróży aż 77 proc. ogółu ankietowanych. Niemal nikt nie przewiduje, by mogłaby wygrać Koalicja Obywatelska (1 proc.) lub jakiś inny komitet (1 proc.)"" - zaznaczył CBOS. Przekonanie o zwycięstwie PiS jest jeszcze bardziej powszechne wśród osób zdecydowanych na udział w wyborach. ""Aż 84 proc. zdeklarowanych uczestników październikowego głosowania wybiera się do urn z przeświadczeniem, iż wygra je PiS. Tylko dwóch na 100 wyborców mówi o zwycięstwie KO lub innych ugrupowań opozycyjnych czy wszystkich sił opozycji łącznie. Co siódmy (14 proc.) wybierający się na wybory nie podejmuje się stawiania żadnych prognoz"" - czytamy. Wśród tej grupy pewni wyborczego zwycięstwa swojego ugrupowania są niemal wszyscy zwolennicy PiS (94 proc.). Natomiast porażkę swoich komitetów wyborczych i prawdopodobnie powtórne rządy PiS w kolejnej kadencji przewidują w zdecydowanej większości elektoraty PSL-Koalicji Polskiej (85 proc.), Koalicji Obywatelskiej (81 proc.) oraz Lewicy (71 proc.). Badanie „Aktualne problemy i wydarzenia” przeprowadzono metodą wywiadów bezpośrednich (face-to-face) wspomaganych komputerowo (CAPI) w dniach 12–19 września 2019 roku na liczącej 936 osób reprezentatywnej próbie losowej dorosłych mieszkańców Polski. Zobacz więcej sondaży w raporcie Onetu","CBOS: 43 proc. Polaków uważa, że PiS powinno sprawować władzę w kolejnej kadencji",
https://wiadomosci.onet.pl/tylko-w-onecie/polityka-pis-wobec-imigrantow/e1xnpq0,"Temat, który rozpalił nas do czerwoności. I o którym zapomnieliśmy","Mimo że PiS postawił na stanowczy sprzeciw wobec przyjmowania uchodźców oraz imigrantów, to za rządów tej partii w Polsce wydano rekordową liczbę pozwoleń na pobyt dla obywateli spoza Unii Europejskiej. Przodują oczywiście Ukraińcy, ale nie tylko.","Według raportu Eurostat w 2017 roku wydaliśmy 683 tys. pierwszych dokumentów pobytowych dla obywateli krajów spoza Unii. Liczba wydanych przez Polskę pozwoleń na pobyt w związku z pracą to 59 proc. wszystkich tego typu pozwoleń wydanych w 2017 w UE. Jeśli z kolei zerkniemy na rządowy portal Migracje.gov to zauważymy, że liczba migrantów przyjeżdżających do Polski rośnie rok do roku. Zebrane dane z dotychczasowego roku są następujące - 238 422 zezwolenia na pobyt czasowy i 76 656 pobyt stały. Jeśli chodzi o zarejestrowanie obywateli Unii Europejskiej to mamy do czynienia z liczbą 73 538. Podkreślmy jednocześnie, że jak dotąd w 2019 roku wydano jedynie 1956 zgód na pobyt humanitarny. Kto do nas przyjeżdża? Imigranci zarobkowi - głównie z Ukrainy, ale nie tylko. 211 167 to napływ z Ukrainy, później są Białorusini (24 543), Niemcy (21 318) i Rosjanie (12 415). W tabelach znajdziemy także tych, których rząd tak strasznie się bał - są Syryjczycy, czy Irakijczycy, niewiele ponad 1000, a także mieszkańcy Bangladeszu, również podobna liczba. Okazuje się więc, że opłaca nam się przyjmować ""obcych"", jeśli - właśnie - nam się opłaca. To politycy stworzyli taki klimat, i to nie tylko z PiS. Jak do tego doszło? Polityka migracyjna, przyjmowanie uchodźców, oraz kwestia otwartości na napływ obcokrajowców do Polski tak naprawdę w polskiej polityce jako temat do roku 2015 nie istniała. Zbieżność wydarzeń na arenie międzynarodowej i krajowej sprawiła, że to właśnie rząd Prawa i Sprawiedliwości musiał na poważnie zmierzyć się z tymi kwestiami. Gdyby nie tzw. kryzys migracyjny, czyli apogeum problemów na zewnętrznej granicy Unii Europejskiej, tematu politycznie by nie było. Tak jak nie ma go właśnie teraz, w kończącej się kampanii wyborczej. Początki tzw. kryzysu migracyjnego sięgają kwietnia 2015 roku, gdy zaczyna dochodzić do masowych zatonięć łodzi z ludźmi usiłującymi dostać się do Europy drogą morską. W sierpniu mamy już do czynienia z masowym ruchem na szlaku bałkańskim - cała Europa oraz Polska widzi na własne oczy jak wygląda problem migracji, z którym dotychczas zmagały się kraje obrzeży Unii Europejskiej, a także kraje bezpośrednio sąsiadujące z miejscami konfliktów zbrojnych np. na Bliskim Wschodzie (Syria, czy Irak). W Polsce jest to czas wyjątkowo gorący. W maju wybory prezydenckie, w październiku parlamentarne. Choć z początku nic na to nie wskazuje, bo przed pierwszą turą wyborów prezydenckich sondaże nie dają zbyt dużych szans Andrzejowi Dudzie, zbliża się wielka zmiana na polskiej scenie politycznej. Platforma Obywatelska po ośmiu latach rządzenia zostanie odsunięta od władzy przez PiS. Polacy widzą, co dzieje się w Europie, a politycy zaczynają kampanijną grę na nastrojach społecznych. Sprzyjające różnym opcjom politycznym media zaczynają wtórować (seria antyuchodźczych i antymigracyjnych okładek w prawicowych tygodnikach z jednej strony; odezwy, apele i listy intelektualistów w mediach liberalnych z drugiej). Migracja staje się tematem politycznym oraz kolejnym czynnikiem polaryzującym polskie społeczeństwo, a także jednym z wielu kamyczków, które przeważają szalę zwycięstwa na stronę PiS-u. Gdy rząd Ewy Kopacz składa pierwsze deklaracje, że Polska przyjmie określoną liczbę uchodźców w ramach unijnego programu relokacji - PiS, jako partia idąca po władzę, staje w ostrej kontrze. Pod koniec września Jarosław Kaczyński - jeszcze poseł opozycji - grzmi z mównicy sejmowej o strefach szariatu w Szwecji (jeden z najczęściej powielanych przez światową prawicę antyimigranckich fake newsów), o kościołach zamienianych w toalety we Włoszech, a niedługo później zapyta o to, czy europejskie służby medyczne są przygotowane na starcie z chorobami, które idą do Europy. Bo przecież ""różnego rodzaju pasożyty, pierowtniaki, które nie są groźne w organizmach tych ludzi, mogą tutaj być groźne"". Na podobnych nutach grają oczywiście działacze i politycy ruchów narodowych, także ci, których do Sejmu wprowadzi Paweł Kukiz. Ówczesna premier Ewa Kopacz mówi z kolei, że przyjmowanie uchodźców to test na przyzwoitość: - Możemy powiedzieć ""nam nic do tego, niech sobie Europa z tym radzi"", tylko pytam, co powiemy naszym obywatelom, kiedy zmieni się sytuacja za naszą wschodnią granicą i to my będziemy potrzebowali pomocy, bo uchodźców, którzy będą przybywać, będą setki tysięcy. Co wtedy? - pyta. Rząd podkreśla też na każdym kroku, że liczba relokowanych na jaką się zgadza to kropla w morzu polskiego społeczeństwa, więc żadnego zagrożenia nie ma. - My chcemy przyjmować uchodźców, ale nie tych, których oglądacie w telewizji - tłumaczy premier, mając na myśli obrazki ze szlaku bałkańskiego. - Uchodźca, to ta matka z dzieckiem, płacząca matka z dzieckiem, która z tą jedną reklamówką przyjechała, bo chciała uchronić swoje własne dziecko przed śmiercią - mówi odpowiadając na argumenty o ""wypasionych byczkach"" idących po europejski socjal (i kobiety). Co się dzieje po przejęciu władzy przez PiS? Spór nie wygasa, przeciwnie rozpala się do czerwoności, choć początkowo Beata Szydło podtrzymuje deklerację Ewy Kopacz. Co ciekawe, tuż po zamachach w Paryżu i Saint-Denis, w których ginie 130 osób. To kolejne, po ataku na redakcję „Charlie Hebdo”, ataki w stolicy Francji, ale PiS nie grzmi, przeciwnie, ustami Szydło mówi: - Jesteśmy rządem przewidywalnym i racjonalnym - i deklaruje przyjęcie 100 osób. Te 100 osób to de facto liczba symboliczna, ale dzięki niej Polska spełniłaby deklarację oraz uniknęłaby krytyki na arenie europejskiej, oskarżeń o brak solidarności i ostatecznie uruchomienia procedur. Do tego jednak nie dochodzi, a punktem zwrotnym są zamachy na lotnisku i stacji metra w Brukseli, gdzie ginie 35 osób. Tym razem z deklaracji swych poprzedników PiS wycofuje się błyskawicznie, bo w przeciągu dwóch dni i rozpoczyna dokręcanie retorycznej śruby. Od tej pory z ust partii rządzącej nie usłyszymy ani jednego pozytywnego słowa na temat przyjmowania uchodźców z Bliskiego Wschodu. Rząd natomiast strzela liczbą ponad miliona uchodźców z Ukrainy, którym daje schronienie. Szybko okazuje się, że to kapiszon - w Polsce nie ma uchodźców z Ukrainy, są migranci zarobkowi. Każdy kolejny zamach w Europie będzie natomiast okazją do przypominania, że rząd broni Polaków, kolejne naciski Unii na zachowanie solidarności europejskiej to szantaż brukselskich elit, a cały problem zostaje sprowadzony do winy Niemiec, porażki multi-kulti i polityki ""Herzlich Willkomen"". Dla opozycji spod sztandarów poprzedniej władzy z kolei, każda antyuchodźcza i antyimigrancka tyrada to kolejny dowód na to, że władze trzyma rząd zaściankowy, ksenofobiczny, antyeuropejski i wręcz faszystowski. I choć niechęć do przyjmowania uchodźców w sondażach cały czas idzie w górę, to temperatura sporu będzie powoli spadać. Polską wyobraźnię polityczną zdominuje walka o wolne sądy, Europa dogadując się z Turcją zamknie szlak bałkański, sam proces relokacji zostanie w końcu zakończony, a widmo obcych przestanie krążyć nad Polską. Temat pojawi się jeszcze raz w kampanii, tym razem samorządowej, a samorządowcy już wcześniej zaczęli rozgrywać temat w kontrze do rządu. Mowa tu o tzw. sierotach z Aleppo. To dość niefortunnie brzmiąca deklaracja prezydenta Sopotu Jacka Karnowskiego (luty 2017), który deklaruje, że przyjmie na leczenie właśnie sieroty z Syrii. Niefortunność polega na tym, że prezydentowi szybko wytknięto, że na Bliskim Wschodzie nie ma de facto sierot. Owszem, są dzieci osierocone, potwornie okaleczone, ale w krajach arabskich z reguły są zaopiekowane przez bliższą, lub dalszą rodzinę, co oczywiście nie zmienia faktu, że w zrujnowanej wojną domową Syrii nie ma mowy o jakimkolwiek leczeniu. Trudno także o odpowiednią i specjalistyczną opiekę medyczną w bliskowschodnich krajach ościennych, które goszczą miliony uchodźców z Syrii (w sąsiadującym Libanie jest to już niemal 1/4 populacji). To jednak nie argument o braku sierot, w naszym rozumieniu, spowodował, że dzieci do Polski nie przyjechały. Rząd poszedł bowiem w narrację ""pomagania na miejscu"". I dodatkowo uznał, że w związku z prowadzonymi działaniami wojennymi w Aleppo, nie ma możliwości bezpiecznej ewakuacji. Tak radykalne postawienie sprawy było utrzymane w duchu tego, co politycy PiS powiedzieli ustami Kaczyńskiego i Błaszczaka o Somalijczykach w Finlandii. Była to argumentacja oparta na błędnie interpretowanych statystykach, ale przytaczamy ją, bo po pierwsze została wygłoszona przez czołowych polityków partii rządzącej, po drugie obrazuje logikę antyimigrancką. Błaszczak i Kaczyński tego samego dnia opowiadają historię 100 Somalijczyków, których w latach 80. przyjęła Finlandia. ""Dziś ich jest 18 tys., bo muzułmanie mają liczne rodziny, sprowadzają swoich krewnych i ta społeczność się rozrasta"" - mówi Błaszczak na antenie RMF FM. Niezalezna.pl cytuje szefa PiS ""(...) dziś mają już ich 18 tys. Przelicznik jest 1 do 180. My mieliśmy przyjąć 7 tys. Proszę sobie to teraz przemnożyć razy 180 i wychodzi ponad 1,2 miliona"". Niezwykle ostra była też reakcja PiS na deklarację prezydentów polskich miast w sprawie wspierania migracji, którą podpisano 30 czerwca 2017 roku. Samo podpisanie deklaracji nie obyło się też bez wpadki. Została zaprezentowana jako dokument podpisany przez dwunastu prezydentów, przy czym prezydent Katowic, mimo że jego nazwisko znalazło się na dokumencie, własnoręcznie go nie podpisał. Tłumaczył później, że nie podpisuje dokumentów, których nie tworzył, ale otwartość na migrację wspiera i popiera - podkreślał, że chodzi o otwartość na ludzi z podobnego kręgu kulturowego, chętnych na podjęcie pracy. Jeśli zaś chodzi o uchodźców to: ""Mówimy tu wyłącznie o rodzinach lub matkach z dziećmi, które z powodu wojny lub prześladowania zostały zmuszone do opuszczenia Syrii"". A co znalazło się w deklaracji? - Deklarujemy otwartość i wolę partnerskiej współpracy z administracją rządową, organizacjami pozarządowymi i związkami religijnymi w zakresie tworzenia i wdrażania polskiej polityki migracyjnej, opartej na zarządzaniu bezpiecznymi migracjami. Wspólnie jesteśmy w stanie wypracować odpowiednią kulturę przyjęcia migrantów, co pomoże rozwijać nasze miasta, czynić je bardziej innowacyjnymi i konkurencyjnymi - napisano w deklaracji, co nie było niczym innym, jak postulatem wypracowania sensownej polityki migracyjnej. Przez rząd zostało jednak odebrane jako chęć wpuszczania obcokrajowców, w kontrze do oficjalnej polityki rządu i tylnymi drzwiami. I wypomniano to w antyuchodźczym i antyislamskim (i pełnym przekłamań oraz uproszczeń) spocie PiS z października 2018 roku, straszącym strefami szariatu, gwałtami oraz przemocą wobec kobiet, do czego miałoby dojść, jeśli to PO przejęłaby władzę w regionach. PiS w kampanii samorządowej było kontrowane przez liberałów, lewicę i skrajną prawicę. Liberałowie i lewicowcy podkreślali otwartość miast i ich proeuropejskość, ale generalnie dość niechętnie inicjowali dyskusję o kwestiach związanych z migracjami. Część dawnego twardego elektoratu PiS orzekła, że partia zdradziła i przeprowadza #PiSlamizację. Taki hasztag pojawił się w mediach społecznościowych i był powielany m.in. na profilach niedawnych sympatyków Beaty Szydło, którzy z nostalgią wspominali płomienne wystąpienie premier w Sejmie, gdy pytała dokąd zmierza Europa i ostrzegała, że jeśli nie powstanie z kolan, to codziennie będzie opłakiwać swoje dzieci. Zauważono też, że na ulicach polskich miast pojawiły się kobiety w chustach, a jedzenie do zarobionych po łokcie pracowników korporacji zaczęli dostarczać śniadzi kurierzy na rowerach (zazwyczaj Hindusi, z muzułmanami nie mający nic wspólnego). Mówili też o tym narodowcy, a na dowód, że mamy do czynienia z inwazją publikowano robione z ukrycia telefonem zdjęcia. I co prawda opowieści o inwazji można włożyć między bajki, to faktycznie - PiS mimo płomiennych deklaracji otworzył Polskę na imigrację, i to nie tylko z Ukrainy, ale także z krajów muzułmańskich, nie stawiając tamy na przykład wobec pracowników z Bangladeszu. Ale o tym rząd głośno niestety nie mówił. Mimo tego wszystkiego, co rozpaliło media społecznościowe w niektórych ich zakamarkach, kampania samorządowa pokazała, że tematyka uchodźcza nie jest już tak nośnym paliwem wyborczym, jak w 2015, gdy mówiono i pisano o kryzysie uchodźczym, fali migracyjnej a szlak bałkański był zatłoczony. W kampanii do europarlamentu, która w polskich warunkach jest traktowana jako przedskoczek przed wyborami parlamentarnymi, temat wyraźnie przygasł. A dziś? Politycy z ław rządowych nie straszyli uchodźcami i migrantami podczas obecnej kampanii wyborczej. Próżno też szukać głosów po stronie opozycji, które upominałyby się o godność ludzi w zatłoczonych hiszpańskich, włoskich, francuskich, czy greckich obozach. Pożar w jednym z nich na Lesbos z ostatnich dni nie rozpala dziś politycznej wyobraźni Polaków. Podobnie jak tonące pontony. To nie jest nasz problem. Przynajmniej jak na razie.",,
https://wiadomosci.onet.pl/tylko-w-onecie/material-tvp-o-inwazji-lgbt-robert-biedron-komentuje-w-onet-rano/6vrbn7b,"Biedroń o materiale TVP nt. ""inwazji"" LGBT: podobną retorykę stosowano wobec Żydów","Robert Biedroń był gościem Jarosława Kuźniara w ""Onet Rano."". Lider Wiosny skomentował, wyemitowany przez TVP, materiał o ""inwazji"" LGBT. - Podobną retorykę stosowano wobec Żydów przed II wojną światową. Doprowadziło to do obozów koncentracyjnych – stwierdził. - Od mowy nienawiści, do przestępstw z nienawiści jest bardzo krótka droga – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/pod-rzadami-pis-u-polska-na-drugim-miejscu-najczesciej-przegrywajacych-glosowania-w/7cr26rf,Pod rządami PiS-u Polska na drugim miejscu najczęściej przegrywających głosowania w UE [OPINIA],W swoim programie wyborczym Prawo i Sprawiedliwość pisze o dorobku swoich rządów w polityce europejskiej: „jesteśmy w Unii Europejskiej silni i skuteczni w realizacji polskich interesów”. Nic bardziej mylnego.,"„Skuteczność” i „realizacja polskich interesów” oraz odmienianie „interesu narodowego” przez wszystkie przypadki, to często używane określenia na obecność Polski w UE pod rządami PiS. Tymczasem okres ten należy uznać za okres marginalizacji pozycji Polski w Unii Europejskiej. Między listopadem 2015 r. a końcem 2018 r. rząd Polski był drugim najczęściej przegłosowywanym rządem w całej Unii, ustępując jedynie Wielkiej Brytanii, której rząd od 2016 r. zainteresowany jest czym innym niż negocjowanie prawa europejskiego – wynika z danych Votewatch.eu. Polska w tym okresie znalazła się w mniejszości, przegrywając głosowania w Radzie Unii aż 19 razy: 12 razy Polska się wstrzymała, a siedem – głosowała przeciw. W tym samym okresie Rada Unii przyjęła 286 dokumentów prawnych, tym samym wskaźnik znalezienia się w przegłosowanej mniejszości wyniósł 6,6 proc. Na pierwszy rzut oka może wydawać się to mało istotne: wszak w 93,4 proc. przypadków rząd PiS głosował na „tak”. Ale wskaźniki te należy interpretować w odniesieniu do poprzednich rządów Polski oraz innych państw unijnych. W okresie rządów PiS gorszy rezultat mają tylko Brytyjczycy – 43 przypadki przegłosowań, a trzeci w zestawieniu Węgrzy przegrali głosowania w 18 przypadkach. Wskaźnik wieloletni dla głosowań wszystkich rządów RP (od 2009 r., odkąd zbiera się takie dane) wynosi średnio 4,1 proc., rządy PO-PSL były przegłosowane w 3,1 proc. przypadków.  Pogorszenie wskaźnika do 6,6 proc. do dramatyczny sygnał sugerujący, że właściwe jest zadanie pytania: czy obecny rząd Polski jest w stanie skutecznie bronić interesu narodowego? Argument wszystkich rządów był, jest i będzie podobny: obrona interesu narodowego wymaga, by wetować szkodliwe dla Polski rozwiązania. Stąd kontrowersyjny ostatni komentarz prezydenta Macrona, że Polska „wszystko wetuje” w sprawach klimatycznych. Ale wetować można tylko to, co wymaga jednomyślności w Unii. Większość prawa europejskiego powstaje na podstawie głosowania większościowego i zgody między rządami i Parlamentem Europejskim. Gdy dochodzi do głosowania między rządami i kraj przegrywa głosowanie, to takie prawo jest obowiązujące w całej Unii Europejskiej, w tym w Polsce. Skoro rząd Polski przegrywa głosowania dwukrotnie częściej niż poprzednicy, czy to znaczy, że broni skuteczniej interesu narodowego? Jest wręcz odwrotnie: dwukrotnie rzadziej potrafi skutecznie argumentować i budować sojusze w Europie tak, by skutecznie realizować interes kraju. Logika tworzenia prawa europejskiego nie polega na tym, by kogoś przegłosować. Logika zbudowania większości obowiązuje w Parlamencie Europejskim, ale w Radzie Unii złożonej z ministrów państw narodowych chodzi o to, by się porozumieć. Głosowania są rzadkością – stąd wyniki zgodne są powyżej 90 proc. Przegłosowania są niepożądane, ale wprowadzono możliwość głosowania właśnie po to, by usunąć groźbę paraliżu decyzyjnego rodem z liberum veto pierwszej Rzeczpospolitej. 19 razy w mniejszości, albo przegłosowani, albo wstrzymujący się od głosu. Czyli dziewiętnaście razy polska perspektywa nie została w dostatecznym stopniu uwzględniona. Nie dlatego, że nikt nie chciał tej perspektywy uwzględnić. Dlatego, że rząd RP nie potrafił przekonać do polskich racji. Winą za brak skuteczności w negocjacjach należy obarczać tych, którzy za nie odpowiadają: rząd Polski. Patrząc wstecz na prawo, które weszło w życie i jest stosowane w Polsce wbrew stanowisku polskiego rządu, warto zastanowić się, czy rząd Polski miał rację. W tym kontekście wymienia się niezastosowanie do prawa dotyczącego automatycznej relokacji uchodźców. Ale oprócz tamtej decyzji było 286 innych. Te dyrektywy i rozporządzenia są obowiązujące w Polsce. 19 z nich obowiązuje, mimo sprzeciwu rządu w Warszawie. Polska zagłosowała przeciw lub wstrzymała się m.in. przy głosowaniu w sprawie ograniczeń emisji CO2, pomocy prawnej dla osób objętych Europejskim Nakazem Aresztowania, zanieczyszczonego powietrza, dostępu do broni, ochrony interesów finansowych Unii, czwartego pakietu kolejowego (mającego na celu wzrost konkurencji na kolei), czy utworzenia Europejskiego Korpusu Solidarności. Szeroko komentowaną sprawą było przegrane głosowanie w sprawie ochrony pracowników delegowanych, gdy rząd Francji zbudował skuteczną koalicję, gdy Polacy w ogóle nie chcieli rozmawiać.  Ministrowie Polski wstrzymali się m.in. przy głosowaniu o ograniczaniu składowania toksycznej rtęci. Podobnie, nie głosowano za zwiększoną ochroną antyrakową pracowników. Rząd Polski, nominalny „przyjaciel” Ukrainy, wstrzymał się także od głosu w sprawie udzielenia dodatkowych koncesji handlowych z tego kraju. Przykłady na wątpliwe głosowania polskich ministrów można mnożyć, tylko czasem są to argumenty warte uznania. Niemniej za każdym razem rząd RP głosowanie przegrywał. Głosowanie na „nie” w Unii Europejskiej to za mało, by bronić swoich argumentów. Trzeba do nich przekonywać. Trzeba szukać rozwiązań akceptowalnych dla wszystkich. Trzeba być elastycznym. Aby przekonać, trzeba rozmawiać. Aby przekonać, należy być wiarygodnym. Z partnerami europejskimi Polacy rozmawiają, ale coraz mniej, i przez to – coraz mniej skutecznie. W swoim programie wyborczym Prawo i Sprawiedliwość pisze o dorobku swoich rządów w polityce europejskiej: „jesteśmy w Unii Europejskiej silni i skuteczni w realizacji polskich interesów”. Nic bardziej mylnego.",shutterstock_1235547424,
https://wiadomosci.onet.pl/tylko-w-onecie/podsumowanie-rzadow-pis-polska-w-unii-europejskiej/h430f43,"Polska ma w UE gorszą pozycję niż miała cztery lata temu, kiedy władzę objął PiS [OPINIA]","Cztery lata działań rządu PiS w Unii Europejskiej to ciąg bitew, które w większości nasza dyplomacja przegrała. Polska, która do października 2015 r. grała w Brukseli powyżej swojej realnej demograficznej i gospodarczej siły, została przez te cztery lata praktycznie odcięta od możliwości wpływania na unijną legislację i od dostępu do eksponowanych stanowisk, a teraz jeszcze może poważnie ucierpieć przy podziale funduszy pomocowych w nowym wieloletnim budżecie UE.","13 października, w dniu wyborów minie równo cztery lata, odkąd prezes Prawa i Sprawiedliwości Jarosław Kaczyński ogłosił, że przybywający zza Morza Śródziemnego imigranci przynoszą ""różnego rodzaju pasożyty, pierwotniaki, które nie są groźne w organizmach tych ludzi, ale mogą tutaj być groźne"". Niedługo potem prezydent Andrzej Duda wtórował mu mówiąc, że ""państwo powinno chronić obywateli przed epidemią z zagranicy"". Był to szczytowy moment wielkiego kryzysu migracyjnego, a Unia właśnie uzgodniła ilu każdy z krajów członkowskich przyjmie uchodźców – to te słynne ""kwoty"", które potem tak energicznie zwalczał rząd Beaty Szydło. Brukselski portal POLITICO umieścił wówczas wspomniane dwie wypowiedzi wśród 10 największych bzdur wygłoszonych przez europejskich polityków w sprawie kryzysu migracyjnego. Zaraz po wyborach, które wtedy odbyły się 25 października, kolejny spór z Brukselą otworzył prezydent Duda, wetując unijny pakt klimatyczny z Doha i powodując, że Unia nie mogła do niego przystąpić (chodziło o zobowiązanie do ostrych ograniczeń emisji dwutlenku). Gest Polski był jednak pusty, bo choć powstrzymał Unię od zadziałania jako blok, to wszystkie członkowskie państwa były i tak indywidualnie zobowiązane do przestrzegania go. Równolegle rozpoczęła się też wojna z Trybunałem Konstytucyjnym, w ramach której prezydent Duda zaprzysiągł nocą czwórkę sędziów ""zmienników"", co oczywiście w Brukseli odnotowano. W kwietniu 2016 r. Parlament Europejski ogromną większością głosów uchwalił, że jest ""poważnie zaniepokojony faktem, że faktyczny paraliż Trybunału Konstytucyjnego w Polsce zagraża demokracji, prawom człowieka i praworządności"". Tak zaczęła się trwająca do dzisiaj bitwa Unii z Warszawą o kształt rządów prawa w Polsce. A w jej ramach Komisja Europejska w czwartek posłała do Trybunału Sprawiedliwości kolejny pozew o łamanie niezawisłości sędziów. Zobaczmy co działo się między tymi datami. Rząd Beaty Szydło, choć był świadom, że zrywa podpisane umowy, uparł się, że nie przyjmie ani jednego uchodźcy. Komisja zainicjowała wobec Polski tzw. procedurę naruszenia, ale sprawa rozeszła się po kościach, bo ostatecznie państwa członkowskie zrezygnowały z obowiązkowych kwot. Można powiedzieć, że Warszawa odniosła tu – walcząc ramię w ramię z Budapesztem – zwycięstwo. Jak wyglądały inne spory? Ponad dwa lata trwały w Brukseli przygotowania do powołania unijnego prokuratora. Została nim niedawno Rumunka Laura Codruța Kövesi, ale Polska uparcie nie chce się włączyć do prac tej instytucji, choć jej głównym zadaniem ma być ściganie unikających VAT-u eksporterów – jeden ze sztandarowych projektów rządu PiS. Warszawa nie zdołała zbudować wystarczająco silnej koalicji dla obrony interesów polskich przedsiębiorców w sporze o tzw. dumping socjalny, czego najbardziej znanym objawem są stawki kierowców ciężarówek na terenie Unii. Rok temu Bruksela, pod naciskiem zwłaszcza Francji, postanowiła, że tzw. pracownicy delegowani będą musieli dostawać ""zachodnie"" wynagrodzenia, jeśli będą odpowiednio długo pracować za granicą. Mimo wielkiego oporu ze strony Polski i innych krajów naszego regionu, nie udało się zatrzymać budowy drugiej nitki rosyjskiego gazociągu pod Bałtykiem, Nord Stream 2. Nie pomógł tu nawet głośny sprzeciw Donalda Tuska, który jako szef Rady Europejskiej powinien raczej zachowywać wstrzemięźliwość. Rząd zmuszony został wyrokiem Trybunału Sprawiedliwości w Luksemburgu (TSUE) do zaprzestania wycinki drzew w Puszczy Białowieskiej. No i najważniejsza dla Polski rozgrywka: spór o reformę systemu sądownictwa. Po wspomnianej rezolucji Parlamentu Europejskiego, doradzająca mu prawnicza Komisja Wenecka wydała druzgocącą opinię, oskarżając Warszawę o podkopywanie fundamentu demokracji, jakim jest niezależność trzech władz – prawodawczej, wykonawczej i sądowniczej. W grudniu 2017 r. Komisja Europejska wdrożyła procedurę z art. 7 traktatu o Unii Europejskiej, która może zakończyć się odebraniem praw do głosowania w Radzie Europejskiej. Do tego zapewne nie dojdzie, bo obroni nas konieczność uzyskania jednomyślności wszystkich państw członkowskich w ewentualnym głosowaniu – ponieważ na ""ławie oskarżonych"" zasiadamy razem z Węgrami, to wymaganej jednomyślności nie będzie. W czwartek Komisja Europejska przesłała do TSUE kolejny swój pozew w sprawie polskiej reformy sądownictwa – tym razem zakwestionowała system dyscyplinowania sędziów, który uznano za zagrażający ich niezależności. (W oddzielnej sprawie, zainicjowanej przez Sąd Najwyższy, TSUE wyda w listopadzie wyrok w kwestii niezależności nowo powołanej Izby Dyscyplinarnej Sądu.) W pierwszej sprawie z pozwu Komisji, Trybunał wydał w czerwcu wyrok, potwierdzający konieczność wycofania się władz z ustawy obniżającej wiek emerytalny sędziów Sądu Najwyższego. W czym się z Unią zgadzamy? Pomimo usilnych starań ze strony Wielkiej Brytanii, Polska pozostała jednomyślna z resztą państw członkowskich w sprawie twardego stanowiska Unii wobec brexitu. Rząd miał tu problem, bo wybrał sobie w 2015 r. Wielką Brytanię na głównego sojusznika w Unii, a tu tymczasem wyspiarze woleli brexit. Warszawa stanęła ramię w ramię z Brukselą, między innymi dlatego, że może to dać pewien wpływ na przyszłość mieszkających na Wyspach Polaków. W minionych dwu kadencjach unijnych władz od 2009 roku Polacy zajmowali najbardziej eksponowane stanowiska w Brukseli – najpierw Jerzy Buzek został pierwszym pochodzącym z naszego regionu przewodniczącym Parlamentu Europejskiego. Jednocześnie stanowisko komisarza ds. budżetu – najważniejszą tekę w Komisji – objął Janusz Lewandowski, który mocno przyczynił się do tego, że Polska uzyskała rekordową wysokość funduszy unijnych w ramach długoletniego budżetu, który zakończy się w przyszłym roku. Pięć lat temu szefem Rady Europejskiej, w której zasiadają przywódcy krajów unijnych wybrano Donalda Tuska. Stanowisko to obejmuje się na maksimum dwie dwuipółletnie kadencje i w marcu 2017 r. doszło przy jego wyborze na drugą kadencję do najbardziej spektakularnej porażki naszego rządu odkąd Polska jest w Unii: ówczesna premier Beata Szydło, sprzeciwiająca się jego reelekcji Tuska została przegłosowana 27-1. Po majowych wyborach do Parlamentu Europejskiego, Polsce nie udało się już uzyskać żadnego ważnego stanowiska w Brukseli. W obecnym budżecie (2014–2020) Polska ma przyznane ok. 105 mld euro, z czego ponad 85 mld na fundusze spójnościowe, a reszta na dopłaty dla rolnictwa. Ten poziom jest jednak nie do utrzymania w przyszłym budżecie, znanymi jako Wieloletnie Ramy Finansowe (MFF). Są dwie przyczyny obiektywne – po pierwsze bogacimy się, a unijne fundusze są ściśle powiązane z poziomem PKB obdarowywanego, a po drugie brexit będzie oznaczał dziurę w wysokości ok. 8 proc. całego przyszłego budżetu. Nie mówiąc o tym, że jeśli dojdzie do brexitu bez porozumienia, to Wielka Brytania nie zapłaci uzgodnionych kilkudziesięciu miliardów euro alimentów, jeszcze bardziej zmniejszając pulę pieniędzy do podziału. Negocjacje w sprawie MFF wkrótce się rozpoczną, a państwa będące tzw. płatnikami netto głośno mówią o uzależnieniu wypłat funduszy unijnych od przestrzegania przez kraje członkowskie unijnych zasad rządów prawa. Niemcy wystąpiły nawet z formalnym wnioskiem w tej sprawie. Wydaje się, że rząd Mateusza Morawieckiego zdaje sobie sprawę, że wobec perspektywy, iż finansowanie może zostać powiązane z poszanowaniem praworządności, nie ma sensu kontynuować nieprzynoszącego żadnych rezultatów awanturnictwa. Zmienia więc postawę – wycisza antyunijną retorykę i współpracuje z nową przewodniczącą Komisji Europejskiej Ursulą von der Leyen. Jak napisał niedawno w POLITICO analityk Piotr Buras, Warszawa, która jeszcze dwa lata temu sprzeciwiała się ponownemu wyborowi Donalda Tuska na przewodniczącego Rady Europejskiej, bo jest rzekomo niemiecką marionetką, jest obecnie orędowniczką byłej niemieckiej minister obrony, jednej z najbliższych sojuszniczek Angeli Merkel. Zamiast jak zwykle ostro protestować, PiS nie robił też żadnego zamieszania, gdy żadna z najlepszych posad nie została przyznana kandydatom z regionu. Jeśli ta obserwacja jest słuszna, to pozostaje tylko trzymać kciuki, by nowy polski rząd starał się utrzymać dobre stosunki z Brukselą. I oby trwało to dłużej niż spodziewane na mniej więcej rok negocjacje budżetowe.",,
https://wiadomosci.onet.pl/tylko-w-onecie/wybory-parlamentarne-2019-lukasz-warzecha-o-udziale-w-wyborach-opinia/g49zdlv,"Łukasz Warzecha: będę stawiał krzyżyk na karcie, zatykając nos [OPINIA]","Wybory zawsze były bardziej skomplikowaną grą niż się zdaje. Powtarzane wiele razy wezwania, żeby koniecznie iść głosować albo żeby nie marnować głosu, choć brzmią jak standardowe slogany, są w gruncie rzeczy podstępami stosowanymi wtedy, gdy się to opłaca tej czy innej partii.","Pamiętam debatę, zorganizowaną wiele lat temu przez któryś z niechętnych PiS lewicujących think-tanków. Było to przed wyborami 2007 r., w których ówczesnej opozycji udało się ostatecznie doprowadzić do bezprecedensowej mobilizacji elektoratu. Stało się to za sprawą szczególnie intensywnej agitacji profrekwencyjnej, prowadzonej przez środowiska niechętne rządowi Kaczyńskiego. Podczas wspomnianej debaty zabrałem głos, wskazując, że frekwencja zawsze komuś służy bardziej, a komuś mniej, więc nie powinniśmy udawać, że kampanie profrekwencyjne są neutralne politycznie. Nie są, a ugrupowania mają to wszystko dokładnie przeanalizowane i przebadane. Moje słowa wywołały wzburzenie na sali, nastawionej, rzecz jasna, nieprzychylnie wobec Prawa i Sprawiedliwości. Obecni woleli udawać, że chodzi jedynie o społeczeństwo obywatelskie, a nie głównie o dokopanie partii Jarosława Kaczyńskiego.  Dziś sytuacja jest odwrotna: wysoka frekwencja najprawdopodobniej sprzyjać będzie przede wszystkim PiS-owi. Zatem to głównie politycy obozu władzy zachęcają ludzi do głosowania, a „Wiadomości” pouczają, że to obywatelski obowiązek. Otóż nie. To nie jest obywatelski obowiązek, a jedynie prawo. Takie samo jak prawo do niegłosowania. Od lat walczę z przedstawianiem głosowania w wyborach jako probierza obywatelskiej postawy. Jest wręcz przeciwnie: wartościowsza bywa świadoma decyzja o niegłosowaniu niż bezrefleksyjna decyzja wyborcza. Choć oczywiście siła głosu oddanego świadomie i bezmyślnie jest, niestety, dokładnie taka sama.  Nie powinniśmy sobie jednak dać wmówić, że nie głosując jesteśmy gorszymi obywatelami. Absolutnie nie – mamy do tego prawo. Wolno nam zaprotestować przeciwko brakowi odpowiadającej nam oferty albo przeciwko kiepskiej jakości klasy politycznej, pozostając w domu w dniu wyborów. To w żadnym wypadku nie odbiera nam potem prawa do oceniania sytuacji w kraju. Ja sam nie głosowałem w wyborach do Sejmu przez wiele lat, będąc zdeklarowanym przeciwnikiem obowiązującego w Polsce systemu proporcjonalnego z podziałem mandatów według d’Hondta. Nie czułem się przez to gorszy.  Nie wierzmy, że skoro nie startuje nikt, kto by nam naprawdę odpowiadał, to musimy głosować na mniejsze zło, bo to jest świadectwem naszego realizmu i dojrzałości. Nieprawda. Pojedynczy wyborca nie jest politykiem, którego z realizmu w momencie ważnych decyzji można rozliczać. Wyborca ma ten luksus, że może uznać, iż wybór mniejszego zła go nie satysfakcjonuje. Nie musi się na niego decydować. Skoro polityczna elita nie dostarcza mu tego, co naprawdę mu się podoba – trudno, ich strata. On ma prawo nie głosować w ogóle, pozostając za to w zgodzie z samym sobą.  Drugi rodzaj szantażu, z lubością uprawianego przez największe ugrupowania, to powtarzanie mantry o „marnowaniu głosu”. Ma to sprawić, że wyborcy nie zagłosują na mniejsze ugrupowania, ale dołączą do jednego z wielkich obozów. Nie trzeba jednak specjalnej przenikliwości, żeby dostrzec kryjący się w tej narracji paradoks. Przecież głosy zostaną „zmarnowane” – czyli oddane na ugrupowanie ostatecznie nieprzekraczające progu – jeśli wystarczająco wiele osób przejmie się właśnie ostrzeżeniami o „marnowaniu” głosu i zrezygnuje ze wsparcia tego ugrupowania. Jeśli zaś straszenie nie podziała, jest znacznie większa szansa, że głosy się nie „zmarnują”, czyli dane ugrupowanie wejdzie do Sejmu.  Ale to niejedyny powód, aby puszczać opowieść o „marnowaniu” głosu mimo uszu. Przecież gdyby wziąć ją na serio, trzeba by uznać, że w ogóle sens jest głosować jedynie na którąś z dwóch największych partii, a może w ogóle tylko na jedną, bo to ona najpewniej będzie rządzić, a głos na nierządzącą opozycję się „zmarnuje”. Byłaby to prawda, gdyby „niezmarnowany” głos dawał nam jakikolwiek realny wpływ na władzę w trakcie kadencji – ale tak przecież nie jest. Czy zagłosujemy na partię, która będzie rządzić, czy na największą partię opozycji, czy na którąś z mniejszych, czy wreszcie okaże się, że ugrupowanie, które poparliśmy, do Sejmu nie wchodzi – nasz wpływ przez kolejne cztery lata będzie tak samo zerowy.  Opowieść o „zmarnowanym” głosie to zatem ulubiona bajka tych, którzy chcieliby na trwałe zaprowadzić w naszym życiu politycznym duopol, wykluczając z niego wszystkie alternatywy. Tymczasem żaden oddany głos nie jest „zmarnowany”, bo każdy jest świadectwem naszego wolnego wyboru, do którego mamy pełne prawo.  Pamiętajmy też, że wprawdzie próg wyborczy to w Polsce 5 proc. (lub 8 proc. dla koalicji), ale już od 3 proc. partie otrzymują subwencje z budżetu państwa. Zatem nawet jeśli wybrane przez nas ugrupowanie jednak w Sejmie się nie znajdzie, wciąż ma szansę na zdobycie pieniędzy, na które my sami się składamy, płacąc podatki. Dzięki tym pieniądzom, jeśli zostaną dobrze wykorzystane, dana partia może przetrwać kadencję poza Sejmem i lepiej przygotować się do następnych wyborów. Zatem nasz głos może pomóc i w ten sposób. A jeśli te cztery lata takie ugrupowanie prześpi, a pieniądze wyda na bzdury – cóż, będziemy mieć powód, żeby nie wspierać go ponownie.  Nie mam w zwyczaju publicznie deklarować, jak zamierzam głosować. Dość powiedzieć, że dobrze swój wybór przemyślałem i że nie była to decyzja łatwa. Będę stawiał krzyżyk na karcie, zatykając nos, ale tak czasem bywa. Państwu życzę jednego i jedno zalecam: nie dajcie się omamić i zmanipulować. Zróbcie w niedzielę to, co uznacie za słuszne. To może być wyjście do lokalu wyborczego, ale to może też być dzień przed telewizorem albo wycieczka po górach, w trakcie której o wyborach nawet sobie nie przypomnicie. Macie do tego prawo – nie pozwólcie się terroryzować! Zobacz więcej tekstów Łukasza Warzechy w Onecie","""Nie dajmy sobie wmówić, że nie głosując, jesteśmy gorszymi obywatelami""",
https://wiadomosci.onet.pl/kraj/wybory-2019-emocje-na-finiszu-kampanii-wyborczej-relacja-na-zywo/8vm0x7w,Wybory parlamentarne 2019. Ostatni dzień kampanii [RELACJA],"Wybory parlamentarne już 13 października. Dziś ostatni dzień kampanii wyborczej. Wszystkie komitety wyborcze organizują podsumowanie swojej działalności, a politycy do ostatnich godzin będą przekonywać wyborców. Zapraszamy do obserwowania relacji na żywo z ostatniego dnia przed ciszą wyborczą.",,,
https://wiadomosci.onet.pl/kraj/wybory-2019-jaroslaw-kaczynski-zacheca-do-udzialu-w-wyborach/wgd3dsy,"Jarosław Kaczyński: jeśli PiS przegra, to może się zdarzyć, że cofniemy się w rozwoju przed 1989 r.","Wybory parlamentarne już w niedzielę. - To, co my mówimy, że warto być Polakiem i warto, by Polska trwała, powinno być drogowskazem dla wszystkich polityków - powiedział w ""Sygnałach Dnia"" prezes PiS, zachęcając do udział w niedzielnych wyborach. - PiS to Polska+, jego przegramy, to powrót Polski- — podkreślał w trakcie rozmowy.","- Będziemy w stanie utrzymać naszą politykę, zarówno w wymiarze społecznym, jak i rozwojowym, mimo ewentualnego kryzysu, czyli pogorszenia sytuacji gospodarczej wokół Polski - zapewnił w wywiadzie Jarosław Kaczyński. Odnosząc się do rządów jego formacji, że ""my nie zwiększamy długu publicznego, choć nasi przeciwnicy próbują nam to przypisywać, ale ten dług publiczny wyraźnie zmniejszamy"". - Dług publiczny liczy się w stosunku do PKB i on jest coraz mniejszy - dodał. - To jest też zabezpieczenie wobec tego wyzwania, które może nas spotkać i które wiąże się z pogorszeniem sytuacji gospodarczej wokół Polski - powiedział Kaczyński. Lider PiS ocenił, że ""to jest w tej chwili jeszcze dosyć mgliste wyzwanie"". ""Ale gdyby się zrealizowało, to my jesteśmy w pełni przygotowani na to, właśnie poprzez odpowiedzialną politykę finansową, że będziemy w stanie utrzymać naszą politykę, i to w wymiarze społecznym i w wymiarze rozwojowym, mimo tego kryzysu"". - To jest też bardzo ważna sprawa - oświadczył. Lider Prawa i Sprawiedliwości był pytany w ""Sygnałach Dnia"" w radiowej Jedynce o znaczenie wyborów parlamentarnych w kontekście swojej wcześniejszej wypowiedzi, że Polacy będą musieli odpowiedzieć sobie na podstawowe pytania m.in. czy żyje im się lepiej. - Ta odpowiedź będzie dotyczyła tego, czy będziemy mieli ""Polskę plus"", czyli kontynuację m.in. wielkiej polityki społecznej (...), kontynuację przemyślanej polityki rozwoju, (...) przemyślanej polityki nastawionej na możliwie szybki wzrost PKB, ale w sposób odpowiedzialny – wskazał Kaczyński. Prezes PiS podkreślił, że jego formacja działa konsekwentnie i jest za to chwalona. - Jedna z agencji ratingowych podkreślając, że Polska ma dobre perspektywy, mówiła, że ich elementem i gwarancją jest bardzo rozsądna polityka gospodarcza – zaznaczył. - Są też kwestie dotyczące bezpieczeństwa naszego państwa, zarówno w wymiarze militarnym – wzmacniamy naszą armię i wzmacniamy nasze sojusze, jesteśmy w tej chwili członkiem NATO pierwszej kategorii (...), jak i w sferze energetycznej – gdzie wszystkie szantaże, które nas spotykały w poprzednich latach, ogromne ceny jakie płaciliśmy np. za gaz, przechodzą do historii – dodał. Lider Prawa i Sprawiedliwości ocenił, że kolejną kwestią jest też polska wieś, która w dalszym ciągu będzie wspierana. Kaczyński pytany, jak rozumie takie stanowisko polityków opozycji ocenił, że ""jest to kwestia realizacji planu wiceprezydenta Rabieja"". - I to będzie realizowane, nie dlatego, że ci ludzie w to wierzą (...), tu jest kwestia realizacji pewnych zewnętrznych oczekiwań, z którymi Polska w żadnym razie nie może się liczyć, jeżeli chce być po prostu Polską i zachować swoją tożsamość - powiedział prezes PiS. W rozmowie poruszono też kwestię krytyki środowisk LGBT. - Polska plus to jest państwo wolności słowa, wolności przekonań, wolności religijnej i wolności nauki. Polska minus to jest państwo, które - na wzór skądinąd innych państw i społeczeństw - tę wolność likwiduje. Ten proces niestety w wielu krajach na świecie zachodzi i przybiera to formy drastyczne. W Szkocji wyrzuca się ze szkoły chłopca, który stwierdził, zgodnie z oczywistością, że są kobiety i mężczyźni i że innej płci nie ma- mówił Kaczyński. Jak zauważył, jest to ""bardzo poważny problem"", zwłaszcza, że Polacy przez wiele lat musieli walczyć o wolność. - A teraz chce się tę wolność likwidować - ocenił. - To nie jest nawet kwestia środowisk LGBT, to jest kwestia zwykłej wolności Polaków - dodał prezes PiS. Kaczyński przekonywał przy tym, że polski obywatel, który idzie w niedzielę głosować, będzie decydował ""właściwie o wszystkim"", co jest ważne w życiu ""społecznym, gospodarczym, politycznym, a także w sferze wolności, demokracji"". - Może być tak, że - przynajmniej w niektórych obszarach - cofniemy się przed 1989 rok - ocenił szef PiS.",Jarosław Kaczyński podczas konwencji w Kielcach,
https://wiadomosci.onet.pl/kraj/maria-koc-wyksztalcenie-praca-dzialalnosc-polityczna-odznaczenia-pis/898kthc,Maria Koc,"Maria Koc to polska polityk i działaczka samorządowa. Z wykształcenia etnograf i antropolog kultury. Od 2014 roku senator VIII i IX kadencji, rok później wybrana na urząd wicemarszałka Senatu IX kadencji, z ramienia Prawa i Sprawiedliwości.","Maria Zofia Koc (z domu Jurczak) urodziła się 22 sierpnia 1964 roku w Prudniku na Opolszczyźnie, aczkolwiek wychowywała się na Mazowszu, w Karolewie koło Węgrowa. Właśnie w tej ostatniej miejscowości ukończyła Liceum Ogólnokształcące im. Adama Mickiewicza. Jest ponadto absolwentką etnografii i antropologii kultury na Wydziale Historycznym UW (1997) oraz studiów podyplomowych w Centrum Studiów Samorządu Terytorialnego i Rozwoju Lokalnego (2008). Maria Koc zawodowo związana była z Węgrowskim Ośrodkiem Kultury. Później pracowała także w Sokołowskim Ośrodku Kultury w Sokołowie Podlaskim, gdzie przez wiele lat sprawowała funkcję dyrektora tej instytucji. W 2006 roku Maria Koc zdecydowała się na start w wyborach samorządowych, zdobywając mandat radnej miasta Węgrowa z ramienia Komitetu Wyborczego Wyborców Przyjazny Węgrów. W tej samej kadencji, przez rok (2007-2008), sprawowała urząd wiceburmistrza Węgrowa. W kolejnych wyborach samorządowych, w 2010 roku, z powodzeniem ubiegała się o mandat radnej sejmiku mazowieckiego z listy Prawa i Sprawiedliwości. Koc otrzymała wówczas 7860 głosów (2,55 proc.). W 2011 roku wystartowała z listy PiS-u w wyborach parlamentarnych do Sejmu. Kandydatka partii Jarosława Kaczyńskiego uzyskała 6615 głosów (1,93 proc.) w okręgu siedleckim (nr 18), nie dostając się ostatecznie do Parlamentu. Trzy lata później, w uzupełniających wyborach do Senatu, kandydatka PiS uzyskała mandat w okręgu nr 47, z poparciem na poziomie 58 proc. (9832głosy). W 2015 roku Koc z powodzeniem ubiegała się o reelekcję, znacząco poprawiając swój wynik. Kandydatka PiS otrzymała bowiem aż 70 217 głosów, co spowodowane było jednak przede wszystkim relatywnie wysoką frekwencją w wyborach. Po zakończonych sukcesem wyborach parlamentarnych, 12 listopada 2015 roku Maria Koc została wybrana na wicemarszałka Senatu IX kadencji z ramienia Prawa i Sprawiedliwości. Ugrupowanie Jarosława Kaczyńskiego po zwycięskich wyborach uzyskało większość zarówno w Sejmie, jak i w Senacie. Marszałkiem izby wyższej został wówczas Stanisław Karczewski. Za jego kandydaturą opowiedziało się aż 93 senatorów (na 100 możliwych). W IX kadencji Senatu Koc została członkinią Komisji Kultury i Środków Przekazu oraz Komisji Samorządu Terytorialnego i Administracji Państwowej. W maju 2019 roku Maria Koc znalazła się na liście komitetu Prawa i Sprawiedliwości w wyborach do Parlamentu Europejskiego. Wicemarszałek Senatu otrzymała 69 814 głosów w okręgu podwarszawskim, nie uzyskując jednak mandatu europosłanki. Największym poparciem cieszyła się wówczas w powiatach: garwolińskim, sokołowskim i węgrowskim. Niepowodzenie w wyborach europejskich Koc postanowiła zrekompensować sobie startem w jesiennych wyborach parlamentarnych do Senatu. Wicemarszałek izby wyższej znalazła się bowiem na liście komitetu Prawa i Sprawiedliwości w okręgu nr 47 (Siedlce). Maria Koc za swoją pracę otrzymała kilka nagród i wyróżnień. W 2004 roku została odznaczona przez prezydenta Aleksandra Kwaśniewskiego Brązowym Krzyżem Zasługi, za działalności na rzecz organizacji kombatanckich. Została uhonorowana także Medalem ""Pro Memoria"", odznaczeniem Benemerenti oraz nagrodą Ludomira Benedyktowicza. W 2012 roku otrzymała także tytuł „Kobiety Sukcesu Mazowsza”",Maria Koc,
https://wiadomosci.onet.pl/kraj/grzegorz-tobiszowski-wyksztalcenie-dzialalnosc-polityczna-pis/hdxcs50,Grzegorz Tobiszowski,"Grzegorz Tobiszowski jest politykiem Prawa i Sprawiedliwości. Z ramienia tej partii zasiadał w Sejmie V, VI, VII oraz VIII kadencji. W latach 2002-2004 był prezesem Zarządu Górnośląskiej Agencji Rozwoju Regionalnego. Od 2015 do 2019 roku sprawował urząd sekretarz stanu w Ministerstwie Energii. W maju 2019 roku został wybrany na posła do Parlamentu Europejskiego IX kadencji. Tobiszowski jest szefem katowickich struktur Prawa i Sprawiedliwości.","Grzegorz Józef Tobiszowski urodził się 1 listopada 1965 roku w Rudzie Śląskiej, gdzie ukończył także szkołę podstawową oraz średnią. W 1991 roku został absolwentem socjologii i ekonomii na Katolickim Uniwersytecie Lubelskim Jana Pawła II. W 1993 roku ukończył zaś studia podyplomowe na kierunku zarządzanie i marketing w Polskiej Akademii Nauk. Grzegorz Tobiszowski pracował jako inspektor w wydziale kredytów Banku Śląskiego. Następnie w 2002 roku został wybrany na prezesa Górnośląskiej Agencji Rozwoju Regionalnego w Katowicach. Sprawował tę funkcję do 2004 roku. Tobiszowski przygodę z polityką rozpoczynał od samorządu. W 1994 roku został wybrany do Rady Miasta swojej rodzinnej Rudy Śląskiej. Mandat radnego sprawował aż do 2002 roku, na drugą kadencję (w 1998 roku) został wybrany z listu Akcji Wyborczej Solidarność. W latach 1995-2000 Tobiszowski pełnił również funkcję wiceprezydenta Rudy Śląskiej ds. rozwoju. Wkrótce został także (przez rok) pełnomocnikiem prezydenta Świętochłowic. Od 1995 roku był ponadto członkiem Związku Górnośląskiego. W 2002 roku objął zaś stanowisko prezesa Górnośląskiej Agencji Rozwoju Regionalnego w Katowicach. Po zakończeniu prezesowania w GARR Tobiszowski dołączył do Prawa i Sprawiedliwości. Z listy ugrupowania Jarosława Kaczyńskiego został wybrany po raz pierwszy na parlamentarzystę (7662 głosy). W 2007 roku, po rozpisaniu przedterminowych wyborów parlamentarnych, po raz drugi z rzędu został posłem na Sejm, otrzymując 13 984 głosy w swoim macierzystym okręgu katowickim. Cztery lata później z powodzeniem ubiegał się o reelekcję, uzyskując 13 268 głosów. W 2015 roku polityk Prawa i Sprawiedliwości uzyskał najlepszy wynik w historii swoich startów w wyborach parlamentarnych. Kandydując z katowickiego okręgu nr 31, śląski działacz partii Jarosława Kaczyńskiego otrzymał 36 422 głosy. W VIII kadencji Sejmu Tobiszowski został zastępcą przewodniczącego Komisji Infrastruktury, zasiadał ponadto w Podkomisji Stałej ds. Budownictwa oraz Gospodarki Przestrzennej i Mieszkaniowej, Podkomisji Stałej ds. Łączności i Nowoczesnych Technik Informacyjnych oraz Podkomisji Stałej ds. Transportu Lądowego. 1 grudnia 2015 roku Grzegorz Tobiszowski został powołany na sekretarza stanu w Ministerstwie Energii (w rządzie premier Beaty Szydło). Kilka miesięcy później, 23 marca 2016 roku, mianowano go także pełnomocnikiem rządu ds. restrukturyzacji górnictwa węgla kamiennego. W maju 2019 roku Prawo i Sprawiedliwość wystawiło Grzegorza Tobiszewskiego na swojego kandydata do Parlamentu Europejskiego z okręgu katowickiego (wicelider listy). Szef struktur partyjnych PiS w tym regionie uzyskał mandat europosła z wynikiem 65 007 głosów (4,06 proc.).",Grzegorz Tobiszowski,
https://wiadomosci.onet.pl/kraj/czeslaw-hoc-lekarz-polityk-pis/eexwgfk,Czesław Hoc,"Czesław Hoc to polski lekarz endokrynolog, od wielu lat związany z partią Prawo i Sprawiedliwość. Z ramienia tego ugrupowania sprawował mandat posła na Sejm V, VI, VII oraz VIII kadencji. W 2015 roku zajął w Parlamencie Europejskim miejsce Marka Gróbarczyka, powołanego w skład rządu Beaty Szydło, a później Mateusza Morawieckiego. W latach 2006-2016 Hoc był przewodniczącym zarządu okręgowego PiS w Koszalinie.","Czesław Hoc urodził się 22 lutego 1954 roku w Jeleninie, na Pomorzu Zachodnim. Z wykształcenia jest lekarzem. W 1979 roku ukończył studia na Pomorskiej Akademii Medycznej w Szczecinie. Uzyskał specjalizację drugiego stopnia z zakresu chorób wewnętrznych, medycyny rodzinnej i endokrynologii. Po ukończeniu studiów Czesław Hoc został zatrudniony w Regionalnym Szpitalu w Kołobrzegu, gdzie prowadził poradnię endokrynologiczną. Pracował tam do 2005 roku. Przez blisko 20 lat uczył w Liceum Medycznym i Policealnym Studium Fizjoterapii w Kołobrzegu. Z jego inicjatywy powstał Ośrodek Akredytacyjny Medycyny Rodzinnej przy ZOZ w Kołobrzegu. Hoc na łamach lokalnej, kołobrzeskiej prasy publikował artykuły w swojej stałej rubryce na temat zdrowia. Czesław Hoc na dobre zaangażował się w politykę już w 1998 roku. Wówczas został wybrany na radnego powiatu kołobrzeskiego, stając jednocześnie na czele klubu radnych „CentroPrawica RAZEM"". Został w tej kadencji przewodniczącym Komisji Zdrowia w Radzie Powiatu. W 2005 roku z powodzeniem startował z kolei na radnego Sejmiku Województwa Zachodniopomorskiego. Rok wcześniej bez powodzenia ubiegał się zaś o miejsce w Europarlamencie, podczas pierwszych wyborów europejskich. Po niepowodzeniu w wyborach do Parlamentu Europejskiego, Hoc spróbował swoich sił w wyborach parlamentarnych do Sejmu. Kołobrzeski lekarz został kandydatem Prawa i Sprawiedliwości w okręgu koszalińskim. Lider listy PiS otrzymał 10 746 głosów, dzięki czemu uzyskał mandat posła na Sejm V kadencji. Dwa lata później, po rozpisaniu przedterminowych wyborów, Hoc ponownie znalazł się na liście komitetu wyborczego PiS w województwie zachodniopomorskim, otrzymując 18 309 głosów. Tym samym po raz drugi z rzędu znalazł się w Parlamencie. Mniej szczęścia miał jednak w 2009 roku, kiedy to po raz drugi z rzędu bezskutecznie walczył o miejsce w Parlamencie Europejskim, uzyskując 10 172 głosy w okręgu nr 13 (województwa: lubuskie i zachodniopomorskie). W 2011 roku Czesław Hoc powetował sobie niepowodzenie w eurowyborach, skutecznym startem w głosowaniu do Sejmu. Zachodniopomorski działacz PiS z powodzeniem ubiegał się bowiem o reelekcję, uzyskując 19 942 głosy. Misją niemożliwą do wykonania, po raz trzeci z rzędu, okazały się wybory do Parlamentu Europejskiego w 2014 roku. Polityk PiS startujący z drugiego miejsca na liście swojego komitetu uzyskał 16 874 głosy w okręgu zachodniopomorskim, co nie pozwoliło mu na objęcie mandatu europosła. „Z pomocą” przyszedł mu w 2015 roku Marek Gróbarczyk, który dołączając do rządu Beaty Szydło w roli ministra gospodarki morskiej i żeglugi śródlądowej, zwolnił mandat europarlamentarzysty. Hoc legitymujący się drugim najwyższym wynikiem w swoim okręgu, zastąpił Gróbarczyka w Brukseli, pomimo, iż sam jesienią dostał się także do Sejmu w wyborach parlamentarnych 2015, otrzymując 25 072 głosy. W PE Hoc należał do Grupy Europejskich Konserwatystów i Reformatorów. Został wówczas członkiem Komisji Rybołówstwa, Komisji Zatrudnienia i Spraw Socjalnych, Delegacji ds. Stosunków z Chińską Republiką Ludową, Delegacji ds. Stosunków z Państwami Ameryki Środkowej oraz Delegacji do Zgromadzenia Parlamentarnego Euro-Latynoamerykańskiego. W maju 2019 roku, po upływie VIII kadencji Parlamentu Europejskiego, Czesław Hoc postanowił ubiegał się o reelekcję. Po raz czwarty z rzędu nie powiodło mu się jednak w tych wyborach. Polityk PiS w okręgu wyborczym nr 13 (Gorzów Wielkopolski) otrzymał 20 262 głosy.",Czesław Hoc,
https://wiadomosci.onet.pl/kraj/afera-mariana-banasia-politycy-ko-apeluja-do-pis/cpnkw0j,"Apel polityków KO przed rezydencją ""Klatt"": żądamy wyjaśnienia tej sprawy","Kandydaci Koalicji Obywatelskiej zorganizowali krótkie wystąpienie przed kamienicą na ul. Krasickiego 24. To tam Marian Banaś, szef Najwyższej Izby Kontroli, miał wynajmować lokal mężczyźnie, który prowadził tam hotel na godziny. - Ta kamienica należąca do szefa NIK jest symbolem upadku państwa PiS - powiedział Bogdan Klich. Na miejscu zebrało się ok. 25-30 osób.","Aleksander Miszalski apelował do polityków Prawa i Sprawiedliwości, by wyjaśnili wszystkie wątpliwości w tej sprawie. - Gdzie są jego oświadczenia majątkowe (Mariana Banasia - red.)? - pytał. - Czy naprawdę uważacie, że państwo powinno tak funkcjonować? - dopytywał. Miszalski żądał, by PiS odpowiedziało na wszystkie postawione pytania jutro, ostatniego dnia kampanii wyborczej. Polityk zapewnił też, że jeśli Koalicja Obywatelska wygra, to rozliczy wszystkie afery. Bogdan Klich dodał, że służby nie działają w sposób skuteczny. - Zostały osłabione, podporządkowane partyjnej kontroli ze strony PiS - mówił. - Jak wyglądały związki między jednym z prominentnych działaczy PiS a półświatkiem? - dopytywał. Podobnie mówił Paweł Kowal. - Powiedzcie, co zrobiliście przez dwa tygodnie, żeby tę sprawę wyjaśnić? - zwracał się do polityków Prawa i Sprawiedliwości. Kowal przywołał też słowa Olgi Tokarczuk, która Nagrodę Nobla zadedykowała wszystkim Polakom. - Dzisiaj jest wesoły dzień, mamy moment, gdy polska kultura dostała wiatr w żagle - mówił Kowal. - Wielka polska pisarka dostała Nobla i zadedykowała go Polakom i powiedziała, żeby pójść na wybory i głosować za demokracją. Chciałbym zaapelować - kupcie książkę Tokarczuk, to dzisiaj akt patriotyzmu, posłuchajcie tej wspaniałej pisarki - dodał. Marian Banaś został wybrany na szefa NIK 30 sierpnia - za jego powołaniem głosowało 243 posłów - w tym 228 z PiS (większość bezwzględna w tym głosowaniu wynosiła 204 głosy).  Niedługo po wyborze Banasia na szefa NIK ""Superwizjer"" poinformował o wątpliwościach dotyczących kamienicy, która do niedawna należała do Banasia. Banaś, były minister finansów, wpisał do oświadczenia majątkowego: dwa domy, grunty rolne oraz kamienicę. Kamienicę oraz dwa mniejsze mieszkania wynajmuje – informował w jednym z wydań magazyn ""Superwizjer"".","Kamienica, którą L. wynajmowali od Mariana Banasia",
https://wiadomosci.onet.pl/kraj/czabanski-dopoki-rzadzi-pis-media-publiczne-beda-mialy-finansowanie-abonament-jest/smcrywk,"Czabański: dopóki rządzi PiS, media publiczne będą miały finansowanie; abonament jest niemoralny","- Dopóki rządzi PiS, finansowanie mediów publicznych jest zapewnione – zapowiedział przewodniczący rady Mediów Narodowych, poseł PiS Krzysztof Czabański. Dodał, że w przyszłej kadencji zostanie przyjęta ustawa o finansowaniu mediów publicznych.","- Dopóki PiS będzie miało mandat od wyborców do sprawowania rządu, to media publiczne będą miały pieniądze, niezależnie od tego, czy jest i kiedy będzie systemowa ustawa, a jak opozycja, nie daj Bóg, by przyjęła władzę, to mediów publicznych nie będzie – powiedział Czabański w czwartek w radiowej Trójce. - Opozycja nie ukrywa tego, że nie chce, żeby media publiczne były silne, a najlepiej by zapewne chciała, żeby mediów publicznych nie było w ogóle – podkreślił. POLECAMY: Media PiS. Narodowa TVP ""dobrej zmiany"" Czabański zapowiedział, że w nowej kadencji zostanie uchwalona ustawa o finansowaniu mediów publicznych. - Systemowe rozwiązanie jest niezbędne, nie tylko dlatego, że dotychczasowy system finansowania, czyli abonament, jest nieefektywny, ale również jest niemoralny, ponieważ oznacza, że około miliona gospodarstw domowych płaci na media publiczne, a inne gospodarstwa nie płacą – zaznaczył poseł.",Krzysztof Czabański,
https://wiadomosci.onet.pl/kraj/wybory-parlamentarne-2019-pis-szuka-nowego-wojewody-lubelskiego/9ml0r44,PiS szuka nowego wojewody lubelskiego,"Jak nieoficjalnie dowiedział się Onet, Prawo i Sprawiedliwość powoli rozgląda się za osobą, która mogłaby zastąpić Przemysława Czarnka na stanowisku wojewody lubelskiego. Kandydujący do Sejmu Czarnek ma niemal mandat poselski w kieszeni. Nie jest też wykluczone, że na stanowisku pozostanie obecny wojewoda.","Już w niedzielę 13 października odbędą się wybory parlamentarne. Według prognoz, w okręgu nr 6 (Lublin) PiS może wziąć 10 mandatów. Z drugiego miejsca do Sejmu kandyduje obecny wojewoda lubelski Przemysław Czarnek. Z dużym prawdopodobieństwem można powiedzieć, że popularny w regionie Czarnek otrzyma ogromną liczbę głosów, co otworzy mu drogę do Sejmu. Jeżeli wojewoda przyjmie mandat, to trzeba będzie znaleźć jego następcę. A poszukiwania już trwają. - Taka duża i poważna partia jak Prawo i Sprawiedliwość musi być przygotowana na każdą ewentualność. To normalne, że zaczęły się już poszukiwania następcy Przemysława Czarnka. Zdziwiłbym się, gdyby tak nie było - mówi nam jeden z liderów PiS w województwie lubelskim. Wśród potencjalnych kandydatów na urząd wojewody wymienia się m.in. szefa PiS w okręgu nr 6 Krzysztofa Michałkiewicza. Tu jednak musi zostać spełniony jeden istotny warunek - Michałkiewicz, który ubiega się o mandat senatora, musiałby przegrać wybory w Lublinie. Jego najpoważniejszym kandydatem jest Jacek Bury, którego popierają partie opozycyjne. Różnica między kandydatami jest niewielka. Możliwy jest też inny scenariusz - na tym stanowisku pozostałby sam Przemysław Czarnek, który jeszcze niedawno deklarował, że o jego przyszłości zadecydują władze partii. Obecny wojewoda wielokrotnie podkreślał, że lubi swoją pracę i dalej chętnie będzie pracował na rzecz mieszkańców Lubelszczyzny.",Przemysław Czarnek i Krzysztof Michałkiewicz,
https://wiadomosci.onet.pl/tylko-w-onecie/podsumowanie-rzadu-pis-relacje-panstwo-kosciol/hsww8vy,"Sojusz tronu z ołtarzem. Dobry dla PiS, niełatwy dla Kościoła","Na pierwszy rzut oka wydaje się, że sojusz tronu i ołtarza poważnie umocnił się za rządów PiS. Ale warto pamiętać, że to umocnienie przede wszystkim retoryczne i symboliczne. W praktyce sojusz trzyma się równie mocno przez całą III RP.","Z opublikowanych w zeszłym roku, szeroko zakrojonych, międzynarodowych badań Pew Research Center wynika, że 93 proc. Polaków to katolicy, zaś w niedzielnej mszy świętej uczestniczy 42 proc. mieszkańców naszego kraju. Główny problem, na który wskazały badania, to ogromna luka pokoleniowa i odchodzenie młodych Polaków od Kościoła. Wciąż jednak religia jest bardzo ważna dla większości wyborców. Znaczenie religii sprawia, że Kościół katolicki staje się łakomym kąskiem dla władzy. Sytuacji nie ułatwia fakt, że Konstytucja i Konkordat wprowadziły specyficzny model rozdziału Kościoła od państwa. Nazywa się go często „miękkim”, bo przepisy dają duże pole do interpretacji. W Konkordacie czytamy, że Kościół i państwo mają działać razem dla dobra człowieka i dobra wspólnego. I choć są „niezależne i autonomiczne” w swoich dziedzinach, to ostatnie cztery lata rządów PiS pokazały, jak „niezależność i autonomia” mogą się przenikać. Niestety nie zawsze działo się to dla „dobra wspólnego”. Wielu polskich księży zaangażowało się w politykę. Dowodów na to jest sporo. Plakaty wyborcze kandydatów PiS zawisły na płotach kościołów m.in. w Rzeszowie, Wieluniu, Białymstoku i Dębicy. Proboszczowie udostępniali politykom PiS ambony lub przykościelne salki. Jaskrawym przykładem była sytuacja, gdy w Jedlińsku Marek Suski z ambony odczytywał list od premiera Mateusza Morawieckiego. Zdarzają się też kazania wprost nawołujące do głosowania (lub nie) na konkretną partię. Nie sposób dokładnie ocenić skali takich akcji, bo nie ma do tego precyzyjnych narzędzi. Biorąc pod uwagę liczbę parafii w Polsce, są raczej marginalne. Z drugiej strony, zdarzają się na tyle często, że regularnie trafiają do ogólnopolskich mediów. Głębszy problem leży jednak w czymś innym – zaangażowaniu politycznym i ideologicznym kościelnych hierarchów. Dają oni swoimi słowami, kazaniami i listami duszpasterskimi przyzwolenie na polityczne agitowanie w terenie.  - Polskich spraw nie rozstrzygnie ani ulica, ani zagranica. Ani ręka podniesiona w Brukseli i wymierzona przeciw rozporządzeniom w Polsce. Ani poklask dla decyzji, które negują suwerenność naszego ustawodawstwa – mówił abp Sławoj Leszek-Głódź w kazaniu pod koniec 2017 roku. - Obecnie przyszło nam żyć w czasach, w których pojawiło się kolejne wielkie zagrożenie dla naszej wolności – i to o charakterze totalitarnym. Jego źródłem jest – podobnie ja w totalitaryzmach dwudziestego wieku – radykalne odrzucenie Boga. W konsekwencji tego odrzucenia głosi się zupełnie nową wizję człowieka, która sprawia, że staje się on karykaturą samego siebie. W ramach ideologii gender usiłuje się bowiem zatrzeć naturalne różnice między kobietą a mężczyzną. Co więcej, poprzez agresywną propagandę ideologii LGBT w imię tak zwanej „tolerancji” i „postępu” wyśmiewa się i szydzi z największych dla nas świętości. Równocześnie przymusza się ludzi, w tym także osoby wierzące, do propagowania ideologii LGBT. Tym samym, łamiąc wolność sumienia, nakłania się ich do tego, aby odchodzili oni od zasad wyznawanej przez siebie chrześcijańskiej wiary. Wyraźnie to nam przypomina totalitarne czasy PRL-u, gdy awanse społeczne były zagwarantowane jedynie dla członków komunistycznej partii, a osoby wierzące były traktowane jako obywatele drugiej kategorii – to z kolei słowa z listu abp Marka Jędraszewskiego. Słowa metropolity krakowskiego, mieszające gender, totalitaryzm, PRL i łamanie sumień współgrają na tej samej nucie, na której gra wielu polityków PiS. Głos konserwatywnej części Kościoła uzupełnia się w tej retoryce z głosem rządu. Natomiast trzeba pamiętać, że polscy biskupi od zawsze zabierali głos w sprawach politycznych i ideologicznych. I nie było w historii ostatnich trzydziestu lat rządu, który nie byłby z Kościołem w mniej lub bardziej pragmatycznym sojuszu. Teoretycznie najbardziej lewicowe rządy SLD w latach 1993-97 oraz 2001-2005 nie wprowadziły w relacjach Państwo-Kościół żadnej rewolucji. Aleksander Kwaśniewski zamiast uklęknąć przed papieżem, jak Pierwsza Dama, podał mu po prostu rękę. To był symboliczny „szczyt” zaznaczenia niewiary i laickiej autonomii urzędującego prezydenta. Ale wciąż była to tylko symbolika. Na żadne oczekiwane przez bardziej lewicowy elektorat zmiany nie można było wówczas liczyć, bo kluczowe było poparcie Kościoła, albo przynajmniej niewyrażanie sprzeciwu wobec wejścia Polski do Unii Europejskiej.  POLECAMY: Smoleńsk zniknął we mgle. Razem z Macierewiczem Warto zauważyć, że w ciągu ostatnich czterech lat kościelni hierarchowie wiele razy także krytykowali i przestrzegali PiS. Abp Sławoj Leszek-Głódź i abp Stanisław Gądecki apelowali o przestrzeganie zasad trójpodziału władzy. Abp Wojciech Polak krytykował rząd za brak pomocy dla uchodźców. Inni biskupi oraz o. Tadeusz Rydzyk wytykali, że PiS nie zaostrzyło prawa aborcyjnego, mimo wcześniejszych obietnic. W mediach pojawiały się nawet spekulacje, że ludzie skupieni wokół środowiska Radia Maryja planują założenie zupełnie nowej partii w kontrze do PiS. Trudno powiedzieć, czy była to realna propozycja, czy sposób wywarcia nacisku na PiS. Tak czy inaczej, całkowicie się rozeszła.  Powyższe wypowiedzi biskupów nie przebiły się natomiast szerzej do świadomości społecznej. Za to Kościół w ostatnich czterech latach dał się wciągnąć w walkę ideologiczną prowadzoną przez PiS. Biskupi widzieli i rozumieli to zagrożenie, jednak z powodu doraźnych korzyści poszli na ustępstwa. - Trzeba sobie jasno powiedzieć, że związek rządzących i Kościoła nie służy Kościołowi i powoduje osłabienie wolności głoszenia, wikłając Kościół w doraźne układy. Są tacy, którzy chcą nas zawłaszczyć mimo naszego sprzeciwu – mówił ponad rok temu abp Polak w wywiadzie dla „W Drodze”.  Także rok temu biskup gliwicki Jan Kopiec stwierdził w wywiadzie dla KAI, że Kościół zbyt mało mówi o „upartyjnianiu państwa”. – Zdarza się popieranie określonej partii przez poszczególnych duchownych czy biskupów. A to nie powinno mieć miejsca. Trudno powiedzieć, żeby Kościół jako całość stawał po stronie jednej partii. Ale robią to niektórzy ludzie Kościoła, którzy sprawiają wrażenie, że wypowiadają się w jego imieniu. Tak być nie powinno – ocenił.  POLECAMY: Media PiS. Narodowa TVP ""dobrej zmiany"" U podstaw ideologii propagowanej przez PiS leży troska o rodzinę, międzyludzka solidarność i odwoływanie się do korzeni chrześcijańskich. Partia rządząca sama siebie postawiła jako naturalnego sojusznika wierzących w Polsce. W swoim programie PiS poświęcił Kościołowi dziewięć punktów. Czytamy w nich m.in. że: „Kościół katolicki w Polsce odegrał i odgrywa wyjątkową rolę, odmienną, niż w historii innych narodów”, „specyficzny status Kościoła katolickiego w naszym życiu narodowym i państwowym jest wyjątkowo ważny; chcemy go podtrzymać”, „w Polsce nauce moralnej Kościoła można przeciwstawić tylko nihilizm"". PiS przez ostatnie cztery lata umiejętnie wciągał Kościół w politykę na kilka sposobów. Przyznawano dotacje na różne inwestycje, m.in. budowę Świątyni Opatrzności Bożej. Wiele milionów złotych popłynęło do o. Tadeusza Rydzyka. Hojność władzy dla Kościoła nie jest jednak niczym nowym, ani nie wyróżnia się znacząco na tle wcześniejszych lat. Utrzymano przywileje Kościoła w Polsce, w tym Fundusz Kościelny, nauczanie religii w szkołach, opłacanie składek ZUS z budżetu państwa dla misjonarzy. Utrzymanie się PiS przy władzy gwarantuje utrzymanie tych wszystkich elementów w nienaruszonym stanie. Ale nawet gdyby władzę miała przejąć opozycja, z Koalicją Obywatelską na czele, to trudno spodziewać się w tym zakresie radykalnych zmian. Zawieszona pomiędzy przekazem antypisowskim a własnym konserwatyzmem Platforma Obywatelska ostatecznie zdecydowała się na propozycję wprowadzenia związków partnerskich, czy poszerzenia procedury in vitro. Dla wielu katolików takie sprzeczne przekazy obniżają wiarygodność głównego konkurenta PiS w nadchodzących wyborach. A wyraźnie widać, że reset w stosunkach Państwo-Kościół mógłby nastąpić dopiero, gdyby większość zdobyła lewica. Na to się w najbliższych wyborach nie zanosi. POLECAMY: Marihuana kontra in vitro, czyli jak leczy dr PiS Nie jest jednak tak, że sojusz PiS z Kościołem nie przynosi temu drugiemu wymiernych korzyści. Było to widać po premierze filmu „Tylko nie mów nikomu” braci Sekielskich, o ofiarach księży pedofilów. W tej trudnej i bolesnej dla całego Kościoła sprawie, partia rządząca nie dołączyła do rzeszy ludzi atakujących polskich hierarchów. Przekaz PiS był jasny: zero tolerancji dla pedofilii, zero negatywnych komentarzy w stosunku do instytucji. Kościół znalazł w rządzących cichego sojusznika, który chce pomóc w rozwiązaniu problemu, ale nie chce o tym zbyt głośno mówić. To sytuacja, która z pewnością w wielu biskupach zrodziła wdzięczność, jak choćby w abp. Stanisławie Gądeckim, który nie przekazał prokuraturze akt dotyczących księdza podejrzewanego o pedofilię. Hierarcha zasłaniał się faktem, że wysłał je do Watykanu.  Taktyka PiS okazała się niezwykle skuteczna. Przewidywania niektórych publicystów, że kryzys w Kościele związany ze skandalami pedofilskim odbije się negatywnie na notowaniach PiS, nie sprawdziły się. Problem przycichł. Z korzyścią i dla rządu i dla biskupów. Jednak najmocniejszym spoiwem, który połączył część hierarchów i PiS jest walka z „ideologią gender” i/lub „ideologią LGBT”. „Ideologia gender” jest przedstawiana jako zagrożenie dla tradycyjnie pojmowanej rodziny. Ma odebrać rodzicom możliwość wychowywania dzieci zgodnie z ich własnymi przekonaniami. Okazało się, że spory światopoglądowe wciąż mocno mobilizują elektorat. Rządzącym bardzo pomógł m.in. wspomniani już abp Marek Jędraszewski, który mówił wprost o „tęczowej zarazie” oraz abp Stanisław Gądecki. Jędraszewskiemu przyklasnęli wszyscy pozostali polscy biskupi z Konferencji Episkopatu Polski. Po takim geście trudno uciec od wrażenia, że cały Kościół wspiera PiS nie tylko w tej kwestii. O ile w przypadku pedofilii sojusz zagrał na korzyść obu stron, o tyle wydaje się, że zaangażowanie Kościoła w walkę z „ideologią gender” jest na rękę tylko rządowi. PiS umiejętnie wykorzystał Kościół w rozgrywce politycznej. Na dłuższą metę, mając przed sobą coś więcej niż perspektywę kolejnej sejmowej kadencji, radykalizacja języka Kościoła przynieść może efekt odwrotny do zamierzonego i zrodzić w końcu stanowczą kontrrewolucję. A kto jak kto, ale Kościół poza czteroletni cykl wyborczy patrzeć zwykle umie. Głos Kościoła w innych kwestiach był dużo mniej słyszalny, co także było na rękę rządzącym. Ochrona środowiska, pomoc uchodźcom, pokora i ubóstwo wśród kleru – to tematy bardzo mocno podnoszone przez papieża Franciszka. Tymczasem przez ostatnie cztery lata polski Kościół grzmiał pełnym głosem o walce ze szkodliwymi ideologiami, a o wspomnianych problemach co najwyżej nieśmiało szeptał. Zdecydowanie pozytywnym i pozbawionym właściwie kontrowersji przykładem świetnej współpracy rządu z Kościołem była organizacja Światowych Dni Młodzieży w Krakowie. Rząd dołożył do wydarzenia ok. 10 mln zł. Wszystko przebiegło bardzo sprawnie, Kościół, małopolski i krakowski samorząd i rząd dopięli wszystko na ostatni guzik. Młodzi ludzie z całego świata zapamiętają nasz kraj jako miejsce przyjazne, bezpieczne i piękne. ŚDM były bez wątpienia świetną promocją Polski w świecie w ostatnich latach. POLECAMY: Reforma edukacji: chaos, strajk i przepełnione szkoły Cztery lata temu w kampanii wyborczej PiS obiecywało zaostrzenie przepisów aborcyjnych, ograniczenie procedury in vitro, czy wypowiedzenie Konwencji Stambulskiej (Dokument Rady Europy „Konwencja o Zapobieganiu i Zwalczaniu Przemocy Wobec Kobiet i Przemocy Domowej”, przez jej przeciwników określanej jako „konstytucja ideologii gender”). Nic z tego nie zrobiono i wielu konserwatywnych wyborców może mieć o to żal do rządzących. Dość wyraźnie widać tutaj taktyczne zabiegi Jarosława Kaczyńskiego, któremu wciąż opłaca się rozgrywać kwestie in vitro, aborcji czy „ideologii gender” w mediach niż cokolwiek w tych sprawach realnie robić. Swoją rolę odegrały też masowe demonstracje przeciwko zaostrzeniu prawa aborcyjnego, czyli „czarne protesty”. Umocniły szefostwo PiS, że naruszanie delikatnych ustawowych kompromisów sprzed lat może się nie opłacić. Ma to jednak swoje konsekwencje, bo na prawicy wyrosła nowa siła: Konfederacja. Prezes PiS bardzo się obawia „oflankowania z prawej strony” dlatego, choć nikt tego głośno nie powie, Konfederacja jest dla PiS znacznie mniej wygodnym wrogiem niż Lewica. Przedstawiciele radykalnie prawicowego ugrupowania są w deklaracjach przedwyborczych dużo bardziej konserwatywni od PiS. Opowiadają się za całkowitym zakazem aborcji, brakiem finansowania dla in vitro, ostrzejszą walką z czymś, co sami nazywają. „homopropagandą”. PiS nie jest w stanie ich w radykalizmie przelicytować, bo musi się liczyć z pragmatycznymi ograniczeniami własnej władzy. Jeśli PiS wygra wybory, utrzyma oczywiście sojusz z Kościołem katolickim w Polsce. Z pełną korzyścią dla siebie. Dla Kościoła doraźnie zapewne też. Przywileje zostaną utrzymane, nic nie będzie groziło kościelnym majątkom, religii w szkole i finansom księży. Znakiem zapytania pozostaje zachowanie wymiaru sprawiedliwości w kwestiach walki z pedofilią. Jeśli i tutaj zachowane zostanie niemrawe w ściganiu przestępców w sutannach status quo, sojusz jeszcze się umocni. Ale wielu wierzących boi się, że w dłuższej perspektywie mariaż tronu z ołtarzem nie wyjdzie temu drugiemu na dobrze.","Jarosław Kaczyński, Marek Kuchciński, Agata Kornhauser-Duda, Andrzej Duda, Mateusz Morawiecki i Beata Szydło w kościele",
https://wiadomosci.onet.pl/kraj/kaczynski-w-wywiadzie-sprzed-trzech-lat-czytam-ksiazke-olgi-tokarczuk/msqx9pf,Kaczyński w wywiadzie sprzed trzech lat: czytam książkę Olgi Tokarczuk,"Podczas wywiadu udzielonego trzy lata temu Jarosław Kaczyński zapytany o aktualną lekturę odpowiedział: ""W tej chwili Państwa zaskoczę - ""Księgi Jakubowe"" Olgi Tokarczuk, która, jak sądzę, sama może być tym zaskoczona"". Z kolei wicepremier i minister kultury Piotr Gliński skomentował na Twitterze, że ""powróci do niedokończonych lektur"" noblistki.","Przypomnijmy. Olga Tokarczuk została laureatką literackiego Nobla za rok 2018. To pierwszy literacki Nobel dla Polaka od 23 lat, gdy w 1996 r. otrzymała go Wisława Szymborska. ""Jaka jest Pana ulubiona książka? Co Pan obecnie czyta?"" - takie pytanie padło podczas czatu z Jarosławem Kaczyńskim, który zorganizował w 2016 roku portal wPoltyce.pl. Szef PiS odpowiedział wtedy: ""W tej chwili Państwa zaskoczę - Księgi Jakubowe Olgi Tokarczuk, która, jak sądzę, sama może być tym zaskoczona. Największe wrażenie zrobiła na mnie chyba Czarodziejska Góra. Cenię też Konwickiego, Sienkiewicza - nie uważam, że to pierwszorzędny pisarz drugorzędny - lubię też, choć nie wszystkie tomy „W poszukiwaniu straconego czasu”. Niestety nie mam czasu by czytać wszystko co bym chciał"". POLECAMY: Polskie Noble literackie - od Henryka Sienkiewicza do Olgi Tokarczuk Z kolei wicepremier i minister kultury Piotr Gliński pogratulował i zadeklarował na Twitterze, że powróci do niedokończonych lektur polskiej noblistki. ""Gratulacje dla Pani Olgi Tokarczuk. Sukces polskiego twórcy bardzo cieszy, tym bardziej, że to kolejny międzynarodowy sukces Pani Tokarczuk. Nagroda Nobla to dobitny dowód na to, że polska kultura jest doceniana na całym świecie. Gratuluję! W związku z nagrodą Pani Tokarczuk minister kultury tym bardziej zobowiązuje się powrócić do niedokończonych wcześniej lektur noblistki ;)"" - napisał Gliński na Twitterze. Olga Tokarczuk została laureatką literackiego Nobla za rok 2018 - poinformowała w czwartek Szwedzka Akademia. To pierwszy literacki Nobel dla Polaka od 23 lat, gdy w 1996 r. otrzymała go Wisława Szymborska. Nagrodę za rok 2019 otrzymał austriacki pisarz Peter Handke. POLECAMY: Pierwsza reakcja Olgi Tokarczuk po otrzymaniu Nagrody Nobla Jak podała Szwedzka Akademia, Tokarczuk otrzymała nagrodę ""za wyobraźnię narracyjną, która z encyklopedyczną pasją prezentuje przekraczanie granic jako formę życia"".",Jarosław Kaczyński,
https://wiadomosci.onet.pl/kraj/po-co-stary-sejm-zbierze-sie-po-wyborach-beres-i-matczak-napisali-wspolne-opowiadanie/kyg01lx,Po co stary Sejm zbierze się po wyborach? Bereś i Matczak napisali wspólne opowiadanie political fiction,"""Wyobraźmy sobie taką oto sytuację. Pewien Zły Polityk, zachowując pozory praworządności, chce zabezpieczyć swej formacji sprawowanie władzy na dłużej, nawet przy mniej korzystnej dla siebie sytuacji politycznej. Wiem, zapewne nikt nie uwierzy w to, że taki Zły Polityk mógłby istnieć, ale… Pogdybajmy"" - piszą w swoim wspólnym tekście Witold Bereś i prof. Marcin Matczak.","Opowiadanie Witolda Beresia Co najpierw musiałby taki polityk zrobić, aby zachować władzę? Ano musiałby zmienić konstytucję (poseł Kaczyński, niewątpliwe samo dobro w polityce, zapowiada to ostatnio intensywnie). Ale nie trzeba zmieniać całej konstytucji, tym bardziej to praktycznie niemożliwe. Można jednak zmienić jej elementy, ważne dla sprawowania zamordyzmu. Złego Polityka tak naprawdę nie będzie interesowała warstwa ideowa, bo zapisy o prawach i przywilejach obywateli to z jego punktu widzenia – czysta propaganda. W dodatku dzisiejsza Konstytucja szalenie utrudnia zmianę rozdziałów I, II i XII. A to one kolejno omawiają: kształt Rzeczpospolitej, następnie: wolności, prawa i obowiązki obywatela, a wreszcie możliwości zmiany Konstytucji. I gdyby ktoś chciał w tych miejscach coś ZMIENIĆ, to nie może tego zrobić wcześniej niż sześćdziesiątego dnia po pierwszym CZYTANIU projektu takiejż ustawy. To – gdyby dbać o pozory prawa – jest prawie niemożliwe, nawet przy wielkim zwycięstwie obecnej władzy. Więc nikt tego nie będzie ruszał (przynajmniej jak na razie). Ale to, co interesuje Złego Polityka to źródła prawa (rozdział III – tu kwestia sądów), to „Sejm i Senat” (rozdział IV) oraz „Prezydent Rzeczpospolitej Polskiej” (rozdział V). A na deser – Preambuła Konstytucji. Złemu Politykowi chodzi bowiem o sprawy praktyczne. Żeby posunięć władzy nie mógł blokować przyszły Senat. Żeby Prezydent miał większe prerogatywy. No i żeby można było ostatecznie przetrącić kark sędziom – dlatego faktycznie trzeba znieść immunitet sędziowski i poselski, który uniemożliwia prokuratorowi aresztowanie sędziów bez zgody właściwego sądu, a posłów – bez zgody Sejmu. To będzie bat, pod którym ugną się nawet najtwardsze karki. Uzasadnienie, a właściwie propagandowa motywacja? Prosta. Pracowity koordynator służb specjalnych co rusz dostarcza dowody rzekomych przestępstw popełnianych przez parlamentarzystów i sędziów. Trzeba uzdrowić sytuację – suweren tego oczekuje! Konstytucja jednak sprawia tu kłopot: nazywa się on rozdział XII i art. 235 o zmianie Konstytucji. Co on mianowicie mówi? Oto o zmianę Konstytucji może wnioskować albo 1/5 ustawowej liczby posłów, albo senat, albo prezydent RP. Potem do zmiany konstytucji trzeba większości 2/3 w obecności co najmniej połowy ustawowej liczby – czyli 460 – posłów. Następnie, nie później niż 60 dni, zmiany musi klepnąć zwykła większość senatorów. Na sam koniec Prezydent musi podpisać te zmiany – nie później niż w 21 dni. Jednak największy kłopot jest z ustępem 3 tegoż artykułu 235, który mówi, że pierwsze czytanie projektu ustawy o zmianie konstytucji może się odbyć nie wcześniej niż trzydziestego dnia od przedłożenia sejmowi projektu ustawy. Czyli sens jest taki, że musi być czas na debatowanie nad Konstytucją.  Ale jeśli Zły Polityk nie będzie chciał debaty? Hm… Pomyślmy.  Przenieśmy się zatem w czasie o kilka dni w przyszłość. Jest poniedziałek 14 października. Oszałamiające zwycięstwo władzy. W komentarzach opozycji przeważa w najlepszym razie zniechęcenie, a w najgorszym – wściekła chęć rozliczenia swoich przywódców.  W tej atmosferze niemal niepostrzeżenie marszałek Sejmu ogłasza po południu, że w związku z wielkimi zasługami posła Kaczyńskiego, następnego dnia Sejm poprzedniej kadencji, na ostatnim swoim posiedzeniu, przesuniętym jeszcze przed wyborami, będzie głosował uchwałę-laudację dla niego. Ten poprzedni parlament – teraz już nieaktualny – po stronie PiS liczy 240 posłów i 61 senatorów. Opozycja (Koalicja i PSL/Kukiz) ma łącznie 193 „stare” mandaty.  Ale co się dzieje? Wszyscy posłowie i senatorowie PiS w sytuacji ogłoszenia takiegoż hołdu oczywiście zjeżdżają na Wiejską. A posłowie opozycyjni podłamani moralnie, a przede wszystkim – politycznie (bo przegrali wybory, a wielu nawet w nich nie startowało) – nie widzą powodu, aby jechać do Warszawy.  W ten sposób częściowo wypełniona sala Sejmu, wśród okrzyków pełnych zachwytu nad geniuszem Naczelnika przegłosowuje uchwałę nieomalże deifikującą posła. A ten hołdów odmawia: - Panie posłanki, panowie posłowie. Lepiej większy hołd złóżmy ojczyźnie i uchwalmy nową Konstytucję. To wszystko w podzięce dla Matki Boskiej za to, że dała siłom patriotycznym tak wspaniałe zwycięstwo.  Mam przed sobą podpisany przez Pana Prezydenta projekt ustawy o zmianie Konstytucji. Projekt ten, co z satysfakcją chcę podkreślić, przewiduje nową preambułę odwołująca się do katolickiego dziedzictwa Polski i zasług Kościoła. Nie przez przypadek odwołuje się też w ten sposób do najwspanialszego dokumentu polskiej demokracji – Konstytucji 3 Maja: „W imię Boga w Trójcy Świętej Jedynego, z Bożej łaski i woli Suwerena, którym może być tylko Naród Polski…” Projekt zmian w Konstytucji został złożony – zgodnie z wymogami dotychczasowej Konstytucji – na ręce jeszcze marszałka Kuchcińskiego ponad miesiąc temu. Marszałek nie chciał tego ujawniać, aby to nie było elementem gry przedwyborczej. A my nie chcemy kłótni, bo my chcemy spokoju. Raz jeszcze mu za to dziękuję. I wtedy wystarczy, by na Wiejskiej nie zjawiło się – uwaga – tylko 71 posłów partii opozycyjnych (wliczając w to PSL i Kukiza). To będzie oznaczać, że na sali sejmowej PiS w pełnym składzie 240 posłów ma konstytucyjną większość. A nie liczymy do tego po stronie władzy posłów mniejszości narodowych, którzy zwyczajowo głosują za większością, nie liczymy nacjonalistów – konfederatów, którym bliżej do PiS niż do opozycji, no i nie liczymy poputczików i zdrajców w szeregach samej opozycji (bo i tacy się znajdą). Tak czy siak wystarczy, aby co trzeci poseł opozycji nie przyjechał – i już PiS ma większość wystarczającą do uchwalenia Konstytucji!  A potem, tej samej nocy, a dlaczego nie?, zbiera się Senat w tej samej sprawie. Wszak Konstytucja mówi, że Senat ma sprawę przegłosować NIE PÓŹNIEJ niż 60 dni po Sejmie, więc poseł Piotrowicz drwiąco tłumaczy, że szybciej z duchem Konstytucji już się nie da iść.  - Zgłoszenie projektu Konstytucji do Marszałka i nie procedowanie go publiczne wyczerpuje zapisy ustępu trzeciego artykułu 235. Zwracam uwagę krytykantom, że tam gdzie ustawodawca chciał mówić o publicznym odczytaniu projektu, wpisywał do Konstytucji „pierwsze” i kolejne „czytania”. Więc projektując możliwość zmian w Konstytucji ustawodawcy chodziło po prostu o formalne zgłoszenie dokumentu. To właśnie, my demokratycznie wybrana władza, walczymy o Konstytucję, a nie totalna opozycja, która pajacuje w koszulkach z napisem Konstytucja… Prof. Marcin Matczak, prawnik: - Zacznijmy od kwestii, czy taki misterny plan, związany z dużym ryzykiem postawienia zarzutu, że dokonuje się zmian niezgodnych z Konstytucją, jest do pomyślenia, gdyby chodziłoby o tak stosunkowo niewielką zmianę jak kwestie immunitetu. Ale rzeczywiście – nawet jeżeli ktoś by podejmował takie działanie, to ono by prawdopodobnie nie polegało na uchwaleniu nowej Konstytucji. Natomiast można sobie wyobrazić, że ci, którzy by taki plan uknuli, zmieniliby tę Konstytucję w miejscach symbolicznych. Na przykład zmieniliby preambułę, wprowadziliby bezpośrednie odwołanie do Boga. Być może zmieniliby jakieś inne elementy – takie, które mogłyby być jakąś istotną zmianą ustroju dotyczącą na przykład sposobu wyboru Prezydenta RP. To jest w rozdziale piątym, gdzie zamiast wybierania prezydenta przez naród, można by zapisać jego wybór przez sejm czy zgromadzenie narodowe. I jeżeli chciałoby się w ten sposób uhonorować Jarosława Kaczyńskiego, to byłoby to zapewne rozwiązaniem wygodne. Podstawowy problem dotyczy jednak tego ustępu 3 art. 235, czyli tego, że nie można głosować projektu zmian konstytucyjnych wcześniej niż 30 dni przed przedstawieniem go w Sejmie. Przyjęcie, że jest możliwe de facto tajne przedłożenie Sejmowi projektu tak fundamentalnych zmian, to coś, czego sobie w ogóle nie można wyobrazić. Bo po co są te przepisy dotyczące 30 i 60 dni? Chodzi o to, żeby takich przekrętów nie robić. Twórcy Konstytucji znali historię i wiedzieli, że właśnie w taki sposób przemocą zmienia się ustrój konstytucyjny. Właśnie po to wprowadzono te bezpieczniki, żeby nie uchwalać ważnych zmian ustrojowych w momencie, kiedy ludzie mają gorące głowy. Tym bardziej jest to istotne w przypadku przepisów konstytucyjnych, których sens polega na tym, że wszyscy muszą wiedzieć, jaka jest propozycja zmian. Dlatego przedłożenie sejmowi nie może być traktowane jako tajne przekazanie dokumentu marszałkowi, który tego nie ujawnia. Muszę podkreślić jedno: mówię to wszystko jako prawnik i jestem pewien, że moja interpretacja jest słuszna. To byłoby złamanie Konstytucji. Ale przekręty, które ta władza robiła w związku z Konstytucją, na przykład argumentacje, które słyszeliśmy w odniesieniu do oczywistych przepisów Konstytucji określających sześcioletnią kadencję prezes Sądu Najwyższego, były tak absurdalne i bezczelne, że potrafię sobie wyobrazić wszystko. Również i to, że ktoś może zechcieć przekonać tzw. suwerena, iż przedłożenie sejmowi może oznaczać po prostu wręczenie projektu zmiany Konstytucji w zamkniętej, tajnej kopercie i to zostanie uznane za spełnienie przesłanki ustępu 3. I nie zdziwiłbym się, gdyby później doktor praw Jarosław Kaczyński w telewizji przekonywał, że to oczywista oczywistość: jeśli ustawa konstytucyjna nie precyzuje, czy przekazanie projektu zmian ma się odbyć jawnie czy tajnie, to on wybiera tajność. Trzeba sobie jasno powiedzieć: jeśli w obecnej sytuacji politycznej ktoś zechce zgwałcić Konstytucję, to może mu się to udać. Byłoby to oczywiście fatalne w skutkach. Nie tylko dlatego, że to, co zostałoby uchwalone byłoby złe. Ale dlatego, że Konstytucja musi być dokumentem zgody narodowej i określać wartości, które są akceptowane przez ogół. Dlatego jej uchwalenie musi być absolutnie zgodne ze wszystkimi procedurami. Jeżeli tak by nie było, to byłby grzech pierworodny takiej ustawy zasadniczej. Taka Konstytucja byłaby świstkiem, który zamiast być szanowany byłby pogardzany, bo wszyscy wiedzieliby – nawet autorzy tych zmian – że została wymuszona w sposób niegodny. Moim zdaniem jednak chodzi o coś innego. Termin ostatniego posiedzenia Sejmu został przedłużony dlatego, że to jest pewnego rodzaju bezpiecznik dla władzy, która – gdyby straciła możliwość samodzielnego rządzenia – stanęłaby przed groźbą rozliczeń. Można sobie bez trudu wyobrazić, że powstanie rząd złożony z partii opozycyjnych ze względu na słabą zdolność koalicyjną PiS-u. W takiej sytuacji Sejm w starej kadencji mógłby dokonać kilku zmian, które zabezpieczyłyby interesy Prawa i Sprawiedliwości jako partii. Na przykład dokonana by została zmiana oddająca prezydentowi prawo mianowania prokuratura generalnego. Może też chodzić o dokończenie skoku na Trybunał Konstytucyjny. Pamiętajmy, że w tymże Trybunale cały czas jest wniosek kwestionujący legalność wyboru trzech sędziów w roku 2010 – sędziego Zubika, sędziego Tuleyi i sędziego Rymara. A kadencja tych sędziów kończy się w grudniu tego roku. Jeżeli PiS wygra wybory, to sobie spokojnie wybierze ich zastępców w grudniu, bo będzie miał większość. Gdyby jednak stracił władzę, to wyobrażam sobie, że usłużny obecny Trybunał Konstytucyjny szybko zebrałby się i orzekł, że wybór tych sędziów w roku 2010 był jednak niekonstytucyjny, czyli zgodziłby się z ministrem Ziobro. To by oznaczało, że nie są sędziami i wtedy PiS mógłby w trybie nagłym wybrać następców tych trzech sędziów. A to dawało PiS absolutną większość w Trybunale, który wtedy mógłby blokować jakiekolwiek zmiany wprowadzane przez nowy rząd. Z pragmatycznego punktu widzenia PiS nie musi zmieniać Konstytucji, bo pokazał, że potrafi rządzić kompletnie się nią nie przejmując – faktyczne wyłączenie Trybunału Konstytucyjnego oznacza funkcjonowanie bez Konstytucji. Można uchwalić dowolną ustawę i jej sprzeczność z konstytucją nic nie znaczy, bo nie ma nikogo, kto to może stwierdzić. Ale podkreślę – nie sposób wykluczyć, że populistyczna władza złamie i w tym wypadku reguły gry i spróbuje nawet zmienić Konstytucję. A następnie – na przykład – poprosi suwerena o to, ażeby jej dał jej błogosławieństwo w postaci referendum.",Po co PiS-owi posiedzenie obecnej kadencji Sejmu już po wyborach?,
https://wiadomosci.onet.pl/tylko-w-onecie/wybory-parlamentarne-jacek-protasiewicz-ocenia-kampanie-po-w-onet-opinie/kkhsc4h,"Jacek Protasiewicz w ""Onet Opinie"": Schetyna prowadzi PO jak Titanic na górę lodową","Jacek Protasiewicz był gościem Agnieszki Burzyńskiej w programie ""Onet Opinie"". Kandydat Koalicji Polskiej wypowiedział się m.in. na temat Grzegorza Schetyny i Platformy Obywatelskiej w kontekście kampanii wyborczej. - Prowadzi PO jak Titanic na górę lodową – stwierdził były europoseł. - Jeszcze nigdy nie było takiej różnicy między PiS a PO – dodał. - Chaos jest widoczny gołym okiem. Jeszcze nigdy nie widziałem tak fatalnej kampanii w wykonaniu kogokolwiek. Nie wiadomo, o co im chodzi - powiedział Protasiewicz. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/opozycyjni-poslowie-komisji-ds-sluzb-specjalnych-skladaja-zawiadomienie-na-szefa/010vmer,Opozycyjni posłowie składają zawiadomienie na szefa komisji z PiS,"Posłowie komisji ds. służb specjalnych złożą zawiadomienie do prokuratury na przewodniczącego komisji Waldemara Andzela. Chodzi o decyzję, by nie zwoływać posiedzenia ws. systemu Pegasus, choć wnioskowali o to posłowie. Andzel ocenia, że doniesienie do prokuratury kompromituje składających je posłów.","Biernacki na konferencji prasowej w Sejmie powiedział, że tematem posiedzenia miały być medialne informacje o posiadaniu przez jedną z polskich służb specjalnych - CBA - systemu Pegasus, narzędzia pozwalającego przejmować kontrolę nad zawartością i urządzeniami smartfonów. Szłapka dodał, że pierwotnie w tej sprawie zwrócił się do ministra koordynatora służb specjalnych Mariusza Kamińskiego. Jednak, jak ocenił, jego odpowiedź była ""żenująca"". Dlatego prosił przewodniczącego o zwołanie posiedzenia w tej sprawie. Gdy do niego nie doszło 11 września wspólnie z Kukizem i Biernackim złożyli oficjalny wniosek w sejmowy trybie regulaminowym. W ocenie posłów opozycji w komisji ds. służb specjalnych ta sytuacja - brak posiedzenia - ponownie dowodzi, że po raz kolejny został złamany regulamin Sejmu i prawo. Według nich komisja sprawuje fikcyjny nadzór nad służbami, przy braku rotacyjnego przewodniczenia komisją i braku uprawnień śledczych. Posłowie podkreślali, że PiS ""kryje"" sprawę Pegasusa, dlatego opozycja żąda od prokuratury, by wyciągnęła konsekwencje wobec Waldemara Andzela. Andzel powiedział w czwartek Polskiej Agencji Prasowej, że takie doniesienie do prokuratury kompromituje składających je posłów. Zapewnił, że zwoła posiedzenie komisji ds. służb specjalnych, jednak po wyborach. - Teraz jest najgorętszy okres, trwa kampania wyborcza. Ci posłowie takimi żądaniami kompromitują się i robią sobie właśnie kampanię wyborczą - powiedział szef komisji. Pod koniec sierpnia o możliwości posiadania przez CBA systemu Pegasus poinformowały media. Program Pegasus powstał z myślą o walce z terroryzmem, jest uznawany za niewykrywalny. Pozwala na uzyskanie dostępu do każdego telefonu komórkowego i wgląd m.in. w prowadzone korespondencje zarówno telefoniczną, jak i elektroniczną bez wiedzy i zgody użytkownika. System pozwala też zdalnie, bez wiedzy posiadacza uruchamiać i korzystać m.in. z mikrofonu, aparatu fotograficznego, czy informacji o lokalizacji. Opozycja na początku września żądała m.in. od premiera odpowiedzi czy służby specjalne - CBA - kupiły system Pegasus. Jej zdaniem używanie takiego programu poważnie narusza prawa obywatelskie. Premier Mateusz Morawiecki zadeklarował wówczas, że ""oczywiście wszystko, co trzeba, będzie w stosownym czasie wyjaśnione"". Centralne Biuro Antykorupcyjne zapewniło, że prowadzi swoje działania w oparciu o przepisy polskiego prawa. ""Kontrola operacyjna jest prowadzona w uzasadnionych i opisanych prawem przypadkach, po uzyskaniu zgody Prokuratura Generalnego i wydaniu postanowienia przez sąd"" - zapewniło Biuro. Podkreśliło również, że ""nie zakupiło żadnego ""systemu masowej inwigilacji Polaków"". ""Pojawiające się w tej sprawie opinie i komentarze są insynuacjami i nie mają poparcia w faktach"" - zapewniło CBA na początku września.",Waldemar Andzel,
https://wiadomosci.onet.pl/tylko-w-onecie/szef-psl-wladyslaw-kosiniak-kamysz-o-zdrajcow-pytajcie-w-koalicji-obywatelskiej/wqz5gnc,Szef PSL: Zdrajcy? Pytajcie w Koalicji Obywatelskiej,"- Platforma traci swoje miejsce na mapie politycznej. Bo ani nie potrafi tak skręcić w lewo, jak chcieliby progresywni wyborcy, a jednocześnie przestała być formacją centro-prawicową - mówi Onetowi szef PSL. Władysław Kosiniak-Kamysz na 3 dni przed wyborami przekonuje, że część dotychczasowych wyborców PO i Koalicji Obywatelskiej przechodzi na stronę jego ugrupowania.","Kamil Dziubka: Wystraszył się pan pocałunku śmierci? Władysław Kosiniak-Kamysz: Ma pan na myśli poparcie ze strony Lecha Wałęsy? Nie zabiegałem o to. Zresztą to już chyba nieaktualne, bo pan prezydent skasował swój wpis. Zmienność jest chyba zresztą jego najbardziej charakterystyczną cechą. Chciałbym, aby przeprosił za swoje słowa na temat Kornela Morawieckiego. Dzień po jego pogrzebie powiedział, że to zdrajca. Przeprosiny byłyby najlepszym, co pan prezydent mógłby zrobić. Lech Wałęsa ostatecznie powiedział, że zagłosuje na swojego syna, który startuje z list Koalicji Obywatelskiej. Dodał też, że chciałby, aby w Sejmie znalazł się PSL. Każdy głos się liczy i ma znaczenie. Kładzie pan swoją głowę za wynik Ludowców? Od 4 lat każdego dnia biorę odpowiedzialność za partię, która jest niszczona, atakowana, która dostała jaskrawo żółtą kartkę od wyborców w 2015 roku. Mieliśmy najmniejszy klub parlamentarny. Trzeba to było wszystko pozbierać. I udało się. Stworzyliśmy w pewnym sensie nowe PSL. Przyciągnęliśmy nowych ludzi. Mamy ofertę nie tylko dla tych, którzy mieszkają na wsi i zajmują się rolnictwem. Ludowy dzisiaj znaczy też powszechny i obywatelski. Mamy projekty zwiększające udział i kontrolę obywateli nad władzą. Chcemy dobrowolnego ZUS-u, czyli zwiększamy wolność gospodarczą. Proponujemy też emeryturę bez podatku. Jarosław Kaczyński jasno zadeklarował, że nie ma szans na realizację tego ostatniego postulatu. Nie wejdziemy w koalicję z żadnym ugrupowaniem, które się na to nie zgodzi. Tu się zresztą zderzają dwie filozofie państwa. Jarosław Kaczyński uważa, że państwo powinno zbierać od ludzi jak najwięcej pieniędzy, a później prezes będzie wiedział, jak je podzielić. Płacę minimalną ustalił on sam, bez konsultacji ze związkami zawodowymi i pracodawcami. Ludzie w ankietach częściej wybierają emeryturę bez podatku, niż trzynastą emeryturę. Widać, że dla pana prezesa nie zawsze vox populi oznacza vox dei. My uważamy, że zarobione pieniądze trzeba obywatelom zostawić w portfelu. PiS uważa, że trzeba je zabrać, a potem partia panów zrobi z nimi, co uważa. To jest to zderzenie. To jeszcze raz. Nie będzie koalicji z PiS na żadnych warunkach? A ile razy już to mówiłem? Pewnie ze sto. Mogę to zrobić sto pierwszy raz. Nie będzie koalicji z partią, która niszczy inne środowiska polityczne. Nie będzie koalicji z partią, która wyklucza emeryturę bez podatku. Nie może być współpracy z ugrupowaniem, które zawłaszczyło państwo i traktuje jak swój prywatny folwark. Paweł Kukiz ma to samo zdanie? Tak. Gdyby Paweł chciał być w PiS, już by był na jego listach. A wybrał drogę dużo trudniejszą. Dzisiaj powinien pan to pytanie zadać tym, którzy zdradzili w wyborach samorządowych. Kogo pan ma na myśli? Test z lojalności oblał człowiek Koalicji Obywatelskiej, czyli radny Kałuża na Śląsku. Ale to nie chodzi o tego konkretnego pana, tylko o całą formację. To ich może trzeba zapytać, z kim pójdą pod rękę po wyborach? Ile takich przypadków się zdarzy? Pan gwarantuje, że PiS – gdyby nie zdobyło samodzielnej większości – nie zdoła przekonać żadnego z posłów PSL do zdrady? Tyle o sobie wiemy, na ile nas sprawdzono. Nas testowano po wyborach samorządowych. Mamiono naszych radnych stanowiskami ministerialnymi, apanażami. Nikt z naszych członków nie dał się na to naciągnąć. A gdyby okazało się, że jednak nie wejdziecie do Sejmu, poda się pan do dymisji? Jestem poważnym gościem. Polityka to nie jest piaskownica. Biorę odpowiedzialność za wynik. Ale dlaczego rozważamy zły scenariusz? Bo taki może się spełnić. Wiem jak się zachować w każdym z tych przypadków. Jestem w tej partii prawie od 20 lat. Nigdy nie byłem w innej. Jestem odpowiedzialny i wiem, co zrobić, żeby zachować się przyzwoicie. To rozważmy pozytywny scenariusz. Wchodzicie do Sejmu i co pan robi z partią? Bo pan mówił, że PSL się zmienił, ale byłem niedawno na posiedzeniu waszej Rady Naczelnej i gołym okiem widać, że średnia wieku jest tam naprawdę wysoka. Ale niech pan spojrzy na ścisłe władze PSL. Udało się je odmłodzić. Jest Urszula Pasławska, jest Krzysztof Hetman, Dariusz Klimczak, Adam Jarubas. Czterdziestolatkowie. Mówi pan o Naczelnym Komitecie Wykonawczym. Ale Rada Naczelna może pana odwołać w każdej chwili. I dobrze. Jestem co kwartał poddawany ocenie. Tego nie ma w innych partiach. Tam nie ma dopływu świeżej krwi do ścisłych władz. Koalicja Obywatelska wystawiła na szefa kampanii 36-letniego Krzysztofa Brejzę. I co? Nie gra pierwszych skrzypiec. Miał być jedynką do Sejmu z Bydgoszczy, a startuje do Senatu z Inowrocławia. Nie do końca rozumiem tę decyzję, ale to nie moja sprawa. Ma pan poczucie, że politycy KO coraz mocniej zaczynają Was atakować? Np. Borys Budka powiedział ostatnio, że ma informacje, iż część polityków PSL chętnie dogadałaby się z PiS. Borys Budka chyba zapomniał, że to u niego, na Śląsku radny Kałuża dogadał się z Prawem i Sprawiedliwością. I nie zapomnijmy o pośle Gryglasie, który z Nowoczesnej przeszedł do obozy Zjednoczonej Prawicy. Niech zrobią porządek we własnym ogródku, a nie zajmują się innymi. Ale rozumiem te ataki. Wydaje się, że część z tych, którzy w ostatnich latach głosowali na PO, teraz rozważa poparcie PSL-u. Platforma przyjęła lewicowy program. Jedną z jej twarzy jest Barbara Nowacka, która prezentowała w Sejmie projekt liberalizujący ustawę aborcyjną. Inną jest Katarzyna Lubnauer – też lewicowo-liberalna polityczka. Ten skręt w lewo jest, dlatego część wyborców centrowych ucieka do nas. Z drugiej strony do lewicy, bo ta jest bardziej wyrazista. Platforma traci swoje miejsce na mapie politycznej. Bo ani nie potrafi tak skręcić w lewo, jak by chcieli ci lewicowi wyborcy, a jednocześnie przestała być formacja centro-prawicową. W waszych szeregach też byli ludzie, którzy dali się kupić PiS-owi. Poseł Baszko, posłanka Możdżanowska... Przed wyborami samorządowymi. Nikt z PSL do koalicji ręki nie przyłożył. Chociaż było wielu którzy straszyli tak jak teraz. Powiem szczerze, szkoda, że politycy PO nie mają lepszego pomysłu na kampanię niż rzucanie pustych oskarżeń pod naszym adresem. Co więcej droga do odsunięcia PiS od władzy prowadził właśnie przez PSL. Głos na PSL to głos za odsunięciem PiS.  Zakładamy, że wygra PiS i będzie nadal rządzić… Jest pan człowiekiem małej wiary. To nie jest kwestia wiary. Ta kwestia naprawdę nie jest rozstrzygnięta. Przecież mało kto spodziewał się w 2015 roku samodzielnych rządów PiS. Gdyby nie słaby wynik Lewicy, gdyby nie partia Razem, gdyby nie to, że Korwin nie przekroczył 5-proc. progu, bylibyśmy dziś w zupełnie innej sytuacji. Wtedy zmarnowało się około 2 milionów głosów. Najwięcej w historii. W polityce też trzeba mieć szczęście i PiS je miało. Nie wiem, jak się potoczą te wybory. Wiem, że wielu wyborców jeszcze nie wie, na kogo odda swój głos. Ja wierzę, że wszystko jest możliwe. Jestem rozczarowany postawą niektórych polityków opozycyjnych, którzy nie walczą z całych sił. Najlepszy przykład to debaty telewizyjne. Dlaczego liderzy opozycji skapitulowali i na te debaty nie przyszli? Ja będę walczył do ostatniego dnia. Można odsunąć od władzy tych, którzy dzielą Polaków. Te podziały idą już nawet w poprzek rodzin. Nie musi tak być. Można postawić na racjonalny, centrowy program. Umiarkowany. My taki mamy i proszę tych, którzy wciąż się wahają, by nas poparli. Może nie jesteśmy wystrzałowi, ale potrzeba takiej zielonej energii, która uspokoi nastroje. Jest pan zadowolony ze swoich występów w debatach? Komentatorzy pana chwalą. Debaty są ważne, choć nimi samymi wygrać wyborów się nie da. Dla mnie najważniejszy będzie wynik w niedzielę. Ale debata to okazja. Nie rozumiem, jak inni liderzy mogą z niej nie korzystać. Spodziewa się pan wzrostu znaczenia lewicy po wyborach? Tak, zdecydowanie. Dobrze, że w tych wyborach każdy ma na kogo głosować. Po prawej stronie są dwa komitety, w centrum my, po lewej stronie Koalicja Obywatelska i całkiem silna lewica, która startuje pod szyldem SLD. Oczywiście dla mnie najważniejszy jest wynik PSL-u, bo dobry rezultat da nam szansę na realizacją naszych postulatów. Jak rozumiem, powrót Lewicy do Sejmu pana nie niepokoi? Światopoglądowo jesteśmy na dwóch różnych biegunach. Ale mamy wspólny punkt widzenia na politykę społeczną, problemy ludzi pracy. Lewica poparła też nasz pakt dla zdrowia. Bardzo szanuję wyborców o lewicowych poglądach. Grzegorz Schetyna obraził się na pana? Nie sądzę. Rozmawiacie w ogóle? Teraz każdy robi swoją kampanię. Czas na rozmowy był wcześniej. Nie ma już o czym rozmawiać? Teraz jest czas na decyzje Polaków, a nie na rozmowy liderów. Spodziewa się pan ataku ze strony PO tuż po wyborach i oskarżeń, że za słaby wynik opozycji odpowiedzialny jest pan, bo to PSL wyjął pierwszą cegłę z muru Koalicji Europejskiej? Gdyby był jeden opozycyjny blok, to już dziś mielibyśmy pewność, że PiS te wybory wygra i weźmie władzę. Na inny rozkład sił nie byłoby najmniejszych szans. Wystarczyłby jeden punkt procentowy przewagi i Prawo i Sprawiedliwość miałoby większość. W kampanii europejskiej był wspólny mianownik. Przed wyborami parlamentarnymi idąc razem, stracilibyśmy bardzo dużo wyborców. Lewica nie mogłaby być wyrazista. My nie moglibyśmy być umiarkowani. Rozumiem, że może Platforma by nawet zyskała, ale Polska by na tym straciła. Chce pan po wyborach na serio powalczyć o miasta? Oczywiście, że tak. Już dziś np. w Warszawie mamy listę z nazwiskami dla wielu pewnie zaskakującymi: prof. Władysław Teofil Bartoszewski, pani radna Joanna Staniszkis, Anna Ojer. Jest pani Agnieszka Petelicka… W okręgu podwarszawskim. Ale ten tzw. stołeczny wianuszek jest już bardzo miejskim okręgiem. To po prostu część aglomeracji warszawskiej. Widać, że się zmieniliśmy. To paradoks, ale bez tego straciliśmy możliwość reprezentowania korzeni, z których wyrastamy. Jedyną dziś rozpoznawalną na całym świecie polską marką jest nasza żywność. Nie mamy samochodów jak Czesi. Nie mamy najnowocześniejszych technologii jak Japończycy. Nie mamy gospodarki jak Chiny, czy USA. Mamy dobrą, zdrową żywność. Żeby reprezentować korzenie, z których wyrastamy, musimy walczyć też o emeryta, pielęgniarkę, przedsiębiorcę i nauczyciela. Niektórzy próbują nas włożyć do szufladki p.t. reprezentanci rolników. Z rolnictwa żyje już tylko 10 proc. mieszkańców wsi. My otworzyliśmy się na inne środowiska. Jest z nami środowisko Pawła Kukiza. Jest Unia Europejskich Demokratów, która odwołuje się do dziedzictwa Tadeusza Mazowieckiego. Łączymy różne grupy. Myślę, że to bardzo ciekawy miks. Pokazujemy, że polityka społeczna jest ważna, ale nie wystarczy. Państwo nie może uzależniać od siebie obywateli. 500 plus to za mało. Jest pan w stanie przekonać ludzi do tej wizji? Przychodzą do nas na spotkania ludzie, którzy apelują do nas, byśmy upominali się o płacących podatki. To są ludzie, którzy często nie dostali 500 złotych na dziecko. Mieliśmy niedawno spotkanie w Kłobucku, niedaleko dworca. Nawiasem mówiąc 4 lata temu remont tego dworca obiecała premier Beata Szydło. Nie zrobiono nic. Podeszła pani, która ma dzieci na studiach i powiedziała, że nie oczekuje od państwa, by ją wyręczało. „Ja chodzę codziennie do pracy. I nie chcę, żeby z mojej pensji tyle mi zabierano miesięcznie”. Trzeba podwyższyć kwotę wolną od podatku. Kolejna niespełniona obietnica Beaty Szydło. Tak się rząd chełpi wiarygodnością, a ten zapuszczony dworzec w Kłobucku, kwota wolna od podatku, czy brak darmowych leków dla kobiet w ciąży, to symbole tej władzy. Nie są tak wiarygodni, jak o tym mówią. Dużo pan mówi w tej kampanii o służbie zdrowia. Jestem lekarzem. Służba zdrowia to ruina. Jest o wiele gorzej, niż przed 2015 rokiem. To jest państwo dobrobytu, w którym lekarz rezydent w proteście zawija się w czarny worek, będący symbolem sytuacji w placówkach ochrony zdrowia? Czy w państwie dobrobytu pielęgniarka musi pracować rok, żeby zarobić tyle, ile asystentka pisowskiego prezesa NBP w miesiąc? Czy dobrze jest w państwie, jeśli matka samotnie wychowująca dziecko była pozbawiona 500 plus, bo przekraczała próg dochodowy? A w tym czasie radni PiS, „sami swoi” dorabiali sobie w spółkach Skarbu Państwa za miliony. A jak pan mówi o samych swoich, to ma pan też na myśli to, co wynika z nagranego zebrania ministra rolnictwa z podległymi mu urzędnikami ARiMR? Ta rozmowa pokazuje przede wszystkim obłudę. Co innego mówią minister rolnictwa i premier na konferencjach prasowych; „Jest super, wydajemy środki europejskie najlepiej. Po prostu sielanka. Wieś mlekiem i miodem płynąca”. Co innego mówi się na zamkniętych spotkaniach ludzi, którzy przyznają, że są w agencjach z nominacji PiS. Wnioski o fundusze leżą latami, rolnicy często już nie pamiętają, na co te wnioski składali. Ryzyko utraty pieniędzy. Taka jest prawda o kadrach pisowskich. Zwolnili ludzi, którzy pracowali przez lata. PSL też obsadzał agencje swoimi ludźmi. Czy środki europejskie za naszych czasów były marnowane? Przypominam, że rząd PO-PSL wynegocjował największe w historie fundusze unijne na rolnictwo dla Polski. To jest ta różnica. Wymiana ekspertów na samych swoich, którą przeprowadził PiS przyniosła katastrofalne skutki. Pierwszy raz prowadzi pan kampanię parlamentarną jako szef PSL. Jak to się odbija na pana prywatnym życiu?",Władysław Kosiniak-Kamysz,
https://wiadomosci.onet.pl/tylko-w-onecie/kampania-wyborcza-na-ostatniej-prostej-prezes-ibris-ocenia-w-onet-rano/j6pt1g9,"Kampania na ostatniej prostej. Prezes IBRiS ocenia: działo się dużo, ale niewiele się zmieniło","Marcin Duma był gościem Odety Moro w ""Onet Rano."". Prezes IBRiS wypowiedział się na temat kampanii wyborczej i skomentował najbardziej aktualne sondaże poparcia. - Wiemy tyle, że przez sierpień, wrzesień i październik działo się bardzo dużo, ale niewiele się zmieniło – stwierdził. - Zwycięzcę znamy. Drugie i trzecie miejsce też znamy, ale to nie jest tak, że wiemy wszystko. Nie wiemy, czy Konfederacja dostanie się do Sejmu i Janusz Korwin-Mikke osiągnie swój sukces – mówił. - Co czwarty wyborca swoją ostateczną decyzję podejmuje dopiero przed kartą wyborczą. Więc jest o co grać – dodał Duma. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-parlamentarne-rzeczniczka-sld-pis-moze-probowac-omijac-cisze-wyborcza/n4knlsk,"Anna Maria Żukowska w ""Onet Rano."": PiS może próbować omijać ciszę wyborczą","Anna Maria Żukowska była gościem Odety Moro w ""Onet Rano."". Rzeczniczka Sojuszu Lewicy Demokratycznej wypowiedziała się na temat ostatnich dni kampanii wyborczej. - Zastanawiam się, jak zachowywać się będzie PiS – powiedziała. - To oczywiście niezgodne z etyką, ale PiS może próbować omijać ciszę wyborczą, pokazując swoje aktywności, jako rządowe. Jak ktoś łamie Konstytucję, to nie można się spodziewać, że będzie przestrzegać innych zasad – powiedziała Żukowska. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-parlamentarne-anna-maria-zukowska-o-aferach-pis-w-onet-rano/tp5982d,"Rzeczniczka SLD o aferach PiS: obawiam się, że to już nie robi wrażenia na obywatelach","Anna Maria Żukowska była gościem Odety Moro w ""Onet Rano."". Rzeczniczka Sojuszu Lewicy Demokratycznej wypowiedziała się na temat wpływu, jaki na wyborców miały afery z udziałem polityków PiS. - Jak się za każdym razem mówi, że to koniec demokracji i powtarza się to setny raz przez te 4 lata, to obawiam się, że to już nie robi wrażenia na obywatelach – stwierdziła Żukowska. - Myślę, że dalsze podsycanie i mówienie, że to koniec wszystkiego, spowodowało demotywację części wyborców – dodała. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-parlamentarne-zagraniczne-tytuly-o-obawach-zwiazanych-z-potencjalnymi-wynikami/kj55k13,"Obawy ""The Guardian"" i ""The Atlantic"" przed nadchodzącymi wyborami w Polsce","Dwa opiniotwórcze zagraniczne tytuły prasowe rozpisują się dziś na temat wyborów w Polsce. ""The Guardian"" w potencjalnym zwycięstwie PiS widzi pogłębienie radykalizacji polskiego Kościoła, zaś ""The Atlantic"" obawia się, że Polska stanie się populistyczną dyktaturą.","""Guardian"" przewiduje, że w niedzielnych wyborach parlamentarnych w Polsce, ""konserwatywni nacjonaliści z Prawa i Sprawiedliwości"" prawdopodobnie ponownie okażą się dominującą siłą polityczną w kraju. ""Podczas paskudnej, spolaryzowanej kampanii, partia wielokrotnie odwoływała się do katolickiej doktryny o małżeństwie i rodzinie, aby agresywnie atakować polską społeczność LGBT"". Brytyjski dziennik przypomina słowa Jarosława Kaczyńskiego, według którego ruch na rzecz praw LGBT ma być ""zagrożeniem dla polskiej tożsamości"", a jedynie PiS może bronić tradycyjne rodziny przed obcymi ""zachodnimi"" wartościami. Zdecydowana większość, bo aż 86 proc. Polaków identyfikuje się jako katolicy, co czyni Polskę jednym z najbardziej religijnych krajów Europy. Takie proporcje przyspieszyły kampanię ""oczerniania i marginalizacji"" - pisze ""Guardian"" i przytacza poglądy głoszone przez krakowskiego metropolitę Marka Jędraszewskiego, a także wydarzenia, do których doszło na białostockim Marszu Równości. ""Franciszek stara się rozwijać coś, co określa jako »Kościół z otwartym sercem«, zaś polscy biskupi zdają się działać jako ksenofobiczne i homofobiczne skrzydło religijnego rządu. Wiara katolicka jest wykorzystywana do zastraszania i marginalizowania słabszych"" - czytamy w ""Guardianie"", który wskazuje jednocześnie, że wygrana PiS przedłuży i pogłębi taki stan rzeczy. ""W ciągu ostatnich czterech lat Kaczyński wykorzystał swoją władzę, by przeprowadzić masowy atak na polskie instytucje demokratyczne. W zadziwiająco krótkim czasie zmienił państwowe sieci medialne w dostawców propagandy rządowej. Uzyskał także kontrolę nad krajowym systemem sądowniczym, osłabił niezależność komisji wyborczej, ograniczył wolność słowa, zainicjował szereg głośnych procesów przeciwko oponentom politycznym"" - wymienia Yasha Mounk w ""The Atlantic"". Zdaniem politologa, rząd wielokrotnie atakował ""podział władzy"" kraju, co poważnie zagraża ""fundamentom państwa demokratycznego"". ""Spiskowy"" sposób myślenia Kaczyńskiego i jego ataki na niezależne instytucje zaostrzyły głębokie napięcia między miastem a wsią, wschodem i zachodem, społeczeństwem świeckim i religijnym, czyli na linii podziałów, które ""od dawna charakteryzują Polskę"". ""Obserwując polską politykę z dystansu, długo byłem zaskoczony porażką opozycji. Oto rząd, który rozpowszechnia teorie spiskowe, wzmacnia wojnę kulturową przeciwko mniejszościom seksualnym i jest ostro krytykowany przez międzynarodowe instytucje"" - pisze Monk. Powody, dla których PiS wciąż osiąga tak wysokie wyniki, politolog widzi w trzech aspektach. To program 500 plus, brak charyzmatycznego lidera na opozycji oraz ""pogarda przywódców opozycji i gazet dla tych, którzy głosowali za rządem, a których opisuje się jako niewykształconych, religijnych fanatyków lub zwodniczych idiotów"". ""Jeśli Warszawa stanie się podobna do Budapesztu, a Polska popadnie w populistyczną dyktaturę, zniszczy to jeden z największych sukcesów liberalnej demokracji od upadku muru berlińskiego. Transformacja kraju doprowadziłaby również Unię Europejską do egzystencjalnego kryzysu"" - czytamy w miesięczniku.",,
https://wiadomosci.onet.pl/politico/opinia-agnieszki-kolakowskiej-polskie-wladze-sa-na-swiecie-niesprawiedliwie-atakowane/rsdvrk8,Kołakowska: Polskie władze są na świecie atakowane niesprawiedliwie [OPINIA],"Polskę pod rządami PiS ocenia się na świecie dużo ostrzej niż inne kraje, w których zyskuje poparcie skrajna prawica i szerzy się antysemityzm. Niezależna publicystka Agnieszka Kołakowska pisze w POLITICO, że PiS nie jest szczególnie prawicowy, a jego polityka gospodarcza jest w istocie socjalistyczna, bo jest zwolennikiem silnej władzy państwowej i państwa opiekuńczego.","Artykuł w wersji oryginalnej na stronie POLITICO.eu Dlaczego tyle ludzi w Brukseli i USA chce uczynić z Polaków europejskie czarne owce? W Grecji, Austrii i Niemczech partie ekstremistyczne odnotowały wzrost poparcia. Najbardziej popularną partią we Włoszech kieruje skrajnie prawicowy pogromca imigrantów. W Wielkiej Brytanii na czele opozycji stoi antysemicki, twardogłowy marksista. Z Węgier dochodzą niepokojące sygnały autorytaryzmu. W całej Unii szerzy się antysemityzm. W USA ""liberalna lewica"" próbuje zastąpić proces demokratyczny polityką tożsamościową i narzucić cenzurę (pod hasłami walki z dyskryminacją). Ale wszyscy mają, jak się zdaje, obsesję na temat Polski. Dlaczego? Polskę zbyt często przedstawia się jako kraj, gdzie nie ma szans na sprawiedliwy proces, bez demokracji, wolności słowa oraz wolnych mediów. Mówi się o niej, że gnębią ją cenzura, korupcja i nepotyzm a kraj ugina się pod jarzmem skrajnie prawicowej władzy. Żaden z tych zarzutów nie jest prawdziwy. Nikt w Polsce nie siedzi w więzieniu z powodów politycznych. Protestujący mają pełną swobodę demonstrowania na ulicach, jak wszędzie w Unii. Sądy zapewniają sprawiedliwy proces, panuje równość wobec prawa. Uniwersytety są niezależne, podobnie jak sądy. Ani one, ani żadna inna instytucja demokratyczna nie jest pod większą presją niż gdziekolwiek indziej. A być może ta presja jest mniejsza. W Polsce nie ma też cenzury. Zaiste, większość mediów jest ostro antyrządowa. Ale nie wydaje się, żeby cokolwiek z tego zaistniało w świadomości europejskiego komentariatu, który regularnie porównuje Polskę do Turcji, Węgier czy wręcz nazistowskich Niemiec. Rządzące Prawo i Sprawiedliwość nie jest szczególnie prawicowe. Jego polityka gospodarcza jest w istocie socjalistyczna. Jest zwolennikiem silnej władzy państwowej i państwa opiekuńczego. A jego działania przynoszą pożądane skutki, zwłaszcza dla ludzi wykluczonych. Od kiedy PiS przejął władzę w 2015 r. mocno spadło bezrobocie oraz deficyt budżetowy. Po raz pierwszy od 1989 r. zapomniani biedni mieszkańcy wsi poczuli, że lepiej im się wiedzie i są bezpieczni. Zaufanie do policji jest wysokie, podobnie jak poparcie dla rządu. Niektórzy konserwatywni polscy intelektualiści są, przynajmniej teoretycznie, gotowi wylać dziecko (liberalizm) z kąpielą (polityki tożsamościowej i całej reszty), ale ludzie sprawujący władzę nie podzielają tej postawy. Ich wizja jest nie bardziej nieliberalna niż gdziekolwiek indziej w Europie. To prawda, katolicy w Polsce – podobnie jak religijne grupy w USA – starali się wprowadzić całkowity zakaz aborcji. Ale na razie im się nie udało. Niektórzy chcieli przeprowadzić klauzulę sumienia dla aptekarzy, która pozwalałaby im odmawiać sprzedaży środków antykoncepcyjnych. Ale i tego nie osiągnęli. Polskie sądy, podobnie jak te w USA, muszą rozstrzygać sprawy piekarzy i drukarzy odmawiających dekorowania ciast czy drukowania plakatów dla wspólnoty LGBT, wydając równie zróżnicowane wyroki. Kwestia ""wolności religijnej"" stanowi przedmiot równie gorących sporów jak w USA. Mogę uważać dyskryminację w imię swobody wyznawania wiary jako rzecz głęboko niewłaściwą, ale podobne debaty toczy się przecież w USA, gdzie zapadają czasem zdumiewające wyroki. Nieraz zupełnie nie zgadzam się z przyjaciółmi na ""prawicy"", ale jesteśmy w stanie toczyć racjonalną dyskusję bez obrzucania się epitetami ""faszysta"" i ""nazista"". Czy w Polsce mamy do czynienia ze wzrostem antysemityzmu? Nie bardzo. Czy występuje w takim natężeniu, jak np. we Francji i Holandii? Bynajmniej. Czy jest równie agresywny i krwiożerczy? Ani trochę. Ale każdy załamuje ręce nad Polską. W Polsce nie ma ruchów nawołujących do bojkotu Izraela, wycofywania stamtąd inwestycji i nakładania sankcji. Skąd więc cały ten alarmistyczny ton? Po części dlatego, że Warszawa wciąż opiera się próbom narzucania swej woli przez UE i upiera się, by zachować kontrolę nad kwestiami związanymi z suwerennością narodową takimi jak migracja i zarządzanie granicami. Nie podoba się to tym, którzy mają swój ukryty interes w utrzymaniu przy władzy kleptokratycznej elity. Polska to swego rodzaju poligon doświadczalny. Czy można zachować w miarę liberalną demokrację bez hołdowania polityce tożsamościowej i tym podobnym? Na razie odpowiedź brzmi: tak. Polacy mają po dziurki w nosie tego, że piętnuje się ich jako obskuranckich, prymitywnych, katolickich, nacjonalistycznych, antysemickich ekstremistów tylko dlatego, że nie uważają patriotyzm za brzydkie słowo. Nie lubią, kiedy narzuca im się modny obecnie ""liberalny"" program przemian, kiedy się podważa ich narrację i kpi z poczucia suwerenności. Odpowiadają pięknym za nadobne. I za to też zbierają cięgi. Polska przy wszystkich swoich wpadkach i błędach, jakie popełnia, mierzy się z ważnymi pytaniami. Jak można pielęgnować patriotyzm bez narażania się na zarzut ksenofobii? Jak pogodzić liberalną demokrację z historycznymi tradycjami i wartościami? Jak zachować równowagę między równouprawnieniem, a wolnością religijną? Nie tylko Polska z trudem próbuje zachować równowagę w tych kwestiach. Ale to ona, jak się wydaje, ma największe dziś szanse powodzenia.",Marsz Niepodległości w Warszawie,
https://wiadomosci.onet.pl/kraj/wybory-parlamentarne-2019-lipiec-nigdy-politycy-nie-mieli-takiej-wiarygodnosci/sfj4chv,Szef PiS w Świętokrzyskiem: nigdy politycy nie mieli takiej wiarygodności,"- My obiecujemy, realizujemy, dotrzymujemy słowa. Ta wiarygodność została dostrzeżona już podczas wyborów do Parlamentu Europejskiego. Ludzie się obudzili i zauważyli, że mają do czynienia z poważnymi i odpowiedzialnymi politykami – mówi w rozmowie z Onetem poseł Krzysztof Lipiec. Jednocześnie szef PiS w woj. świętokrzyskim bagatelizuje afery związane z obozem rządzącym i zapewnia, że plany zmiany granic tego regionu to ""totalna nieprawda"".","Piotr Rogoziński (Onet): Na początku kampanii powiedział pan, że 13 października PiS zdobędzie 13 na 16 mandatów w regionie świętokrzyskim. Dziś myśli pan podobnie? Pewnie, że jest na to szansa. Wcale się z tych słów nie wycofuję. Chociaż wtedy mówiłem też, że każdy dwucyfrowy wynik będzie dla nas sukcesem. My rzeczywiście chcemy powalczyć o silną reprezentację naszego regionu w polskim Sejmie i Senacie. Tu oczywiście wiele będzie też zależało od aktywności naszej konkurencji politycznej. Im ona będzie słabsza, tym będziemy mieć większe szanse. A jak pan oceni tę aktywność opozycji? Na finiszu kampanii widać tylko jedną aktywną partię, która stara się zabiegać o parlamentarne mandaty. To jest PiS. To jest środowisko, które wychodzi do ludzi z konkretnym programem i dobrym przekazem. Mam takie przekonanie, że ta nasza aktywność jest widoczna i potwierdzi się to, co widać w sondażach, jeśli chodzi o rosnące dla nas poparcie. Pan mówi o 13 mandatach. Lokalne sondaże dają wam 10-11, co i tak jest świetnym wynikiem, lepszym niż ten sprzed czterech lat. Nie ma się o co spierać. Najlepszym sondażem jest dzień wyborów i zobaczymy, jak to będzie. Ja patrzę na to bardzo optymistycznie, ale jeszcze raz podkreślę, że każdy dwucyfrowy wynik w postaci ilości mandatów dla nas, będzie wielce satysfakcjonujący.  W czym tkwi sukces wyborczy PiS-u? W wiarygodności polityków. My obiecujemy, realizujemy, dotrzymujemy słowa. Ta wiarygodność została dostrzeżona już podczas wyborów do Parlamentu Europejskiego. Była duża frekwencja, ludzie się obudzili i zauważyli, że mają do czynienia z poważnymi i odpowiedzialnymi politykami. To się cały czas przekłada, jeśli chodzi o rosnące poparcie dla mojego środowiska politycznego. Uważam, że jak na czas przemian ustrojowych, jest to rzecz niebywała. Nigdy politycy nie mieli takiej wiarygodności. Wręcz przeciwnie, robili wszystko, żeby być niewiarygodnymi. Dopiero po stronie Prawa i Sprawiedliwości nastąpiła nowa jakość, przemiana klasy politycznej i dzisiaj wielu środowiskom ten styl uprawiania przez nas polityki po prostu odpowiada. Jeśli chodzi o świętokrzyskie, to PiS wygrywa ostatnio prawie wszędzie. Prawie, bo tylko nie w Kielcach. Ja bym tego nie przesądzał. Spotkamy się po wyborach i mam przekonanie, że Kielce też zostaną ""pomalowane na niebiesko"". Mówi pan o dużej wiarygodności, ale w trakcie tej kadencji było kilka zapalnych momentów. Protesty przed sądami, czarne marsze, czy strajki lekarzy rezydentów i nauczycieli? To nie my inspirowaliśmy tego typu można powiedzieć ""rozróby polityczne"". Jeśli mowa o polskich sądach, to wystarczy jechać do ludzi na spotkanie i wtedy usłyszymy prawdę o tych sądach. Ci, którzy protestowali w Warszawie, są w ogromnej sprzeczności z postulatami, które ludzie artykułują po adresem wymiaru sprawiedliwości. Tak więc to był protest z typowo politykierską zagrywką, inspirowaną przez totalną opozycję. Pójdę dalej, bo nigdy nie mieliśmy do czynienia z takim protestem jak okupowanie mównicy. My byliśmy osiem lat w opozycji, ale nigdy nie blokowaliśmy mównicy, nigdy obrady Sejmu na tak długi czas nie zostały przerwane. My wtedy ciężko pracowaliśmy, zgłaszaliśmy projekty ustaw, rozmawialiśmy z ludźmi, aby w 2015 r. odnieść wyborczy sukces i to nam się opłaciło. Rada dla totalnej opozycji, że jeśli dalej będą tak pracowali, to będą marginalizowali swoją pozycję polityczną. Koalicję PO-PSL w dużej mierze pogrążyły różne afery. Dlaczego PiS-owi nie zaszkodziły loty marszałka Kuchcińskiego czy afera hejterska w Ministerstwie Sprawiedliwości? Bo to nie była żadna afera. Jeśli chodzi o sprawę marszałka Kuchcińskiego, to nikt nie podważył tego, że te działania były zgodne z prawem. Po prostu prawo było niedoregulowane, a my to wreszcie naprawiliśmy mocą ustawy. Dzisiaj można powiedzieć, że ta sprawa została rozstrzygnięta i są już odpowiednie procedury. A afera hejterska w resorcie sprawiedliwości? Jeśli mówimy o aferach hejterskich, to one mają gdzie indziej swoje źródło. Trzeba przypomnieć czasy pani Ewy Kopacz, kiedy dowodziła Platformą Obywatelską. To ona pierwsza powiedziała, że PO zatrudnia hejterów. Trzeba też spojrzeć na pana posła Brejzę, który w Inowrocławiu organizował cały szwadron hejterów, tak aby atakować niesłusznie partię rządzącą, czyli PiS. Trzeba by przyjrzeć się też Warszawie, jak tam ta sytuacja wyglądała. Tak więc my z aferami hejterskimi nie mamy nic wspólnego. Jeśli chodzi natomiast o wydarzenie, które miało miejsce wokół wiceministra sprawiedliwości (Łukasza Piebiaka – red.), to trzeba sobie jasno i wyraźnie powiedzieć, że to był sędzia oddelegowany do pracy w ministerstwie, został awansowany na wysokie stanowisko i z tego, co wszystkim jest wiadomo, była to rozgrywka między sędziowskimi klanami. Ale to był wiceminister nominowany przez Zbigniewa Ziobrę. Dlaczego więc szef resortu nie poniósł za to żadnej odpowiedzialności? Bo to wydarzenie nie miało nic wspólnego z polityką. Wiceminister był sędzią, który nie może się zajmować uprawianiem polityki. On wykonywał tylko urzędnicze stanowisko w trakcie delegacji, jaką otrzymał z sądu do ministerstwa.  Bał się pan trochę o poparcie dla PiS-u w Świętokrzyskiem, gdy Onet ujawnił tę aferę? W końcu Zbigniew Ziobro jest na czele listy w tym okręgu. O to się nie obawiałem. Rozmawialiśmy o środowisku sędziowskim, o wymiarze sprawiedliwości i ludzie są generalnie z tego niezadowoleni. Jeśli ta afera rozgrywała się w granicach tego środowiska, to byłem przekonany, że to nie przyniesie strat w poparciu dla Prawa i Sprawiedliwości. Tam po prostu jedna grupa sędziowska konfrontowała się z drugą. Oczywiście, że to jest rzecz naganna, bo takie rzeczy nie powinny mieć miejsca, szczególnie w gronie ludzi, którzy sprawują bardzo ważną władzę w naszym państwie. To kładzie się cieniem na tych ludzi, którzy tę władzę sądowniczą wykonują. Wracając do świętokrzyskiego, co dziewięciu posłów PiS-u zrobiło przez ostatnie cztery lata dla tego regionu? Jeśli powiem, że wspierało w polskim parlamencie rząd PiS, to jest to rzeczą adekwatną do tej misji, jaką pełnią parlamentarzyści. Na tym to tak naprawdę polega, żeby stanowić dobre prawo inicjowane przez różne środowiska. Poprzez ten fakt zrealizowaliśmy dobry program dla Polski, który ogłosiliśmy w 2015 r. Dzisiaj możemy Polakom spojrzeć prosto w oczy, bo udało się nam ten projekt zrealizować. Ale pytam o lokalne rzeczy, bo wasi regionalni konkurenci mówi, że było ich mało. Nasi rywale niech się mocno uderzą w piersi i niech zobaczą, co oni zrobili dla województwa świętokrzyskiego. Za ich rządów nasz region został zmarginalizowany całkowicie. To był region o najmniejszej atrakcyjności inwestycyjnej, najmniejszych zarobkach, największym wyludnianiu się społeczeństwa. Teraz jest lepiej? Oczywiście, że jest lepiej, bo jesteśmy regionem, który staje się coraz bardziej atrakcyjny inwestycyjnie. Przypomnę chociażby Specjalną Strefę Ekonomiczną ""Starachowice"", która od 2015 r. wydała na nowe inwestycje zezwoleń na 1,1 mld zł. Podczas wcześniejszych 18 lat funkcjonowania strefy te inwestycje były na kwotę 1,5 mld zł. To jest bardzo duże osiągnięcie. Jest jeszcze wiele innych rzeczy lokalnych, jakie udało nam się zrobić. To przecież kwestia Głównego Urzędu Miar, jednej z inwestycji centralnych, która będzie miała w Kielcach swoją siedzibę. Kolejną instytucją, która jest dla nas bardzo ważna, jest Agencja Rozwoju Przemysłu. Ona będzie mocno usadowiona w regionie, bo Specjalna Strefa Ekonomiczna została włączona do Agencji Rozwoju Przemysłu. To jest bardzo ważny instrument w kreowaniu dobrej rzeczywistości gospodarczej. Przypomnę, że po raz pierwszy ARP mocno zainterweniowała u nas w 2016 r. po skandalicznej prywatyzacji Kieleckich Kopalni Surowców Mineralnych dokonanej przez PO i PSL. Dzisiaj ta firma jest w bardzo dobrej kondycji. ARP wzięła pod swoją kuratelę również kielecką Premę, która też była kiedyś w dużych kłopotach. Teraz ARP mocno angażuje się w ratowanie kieleckiego Chemaru, tak aby ocalić tę markę i stworzyć dla niej nowe perspektywy. Niektóre dane, pochodzące nawet z rządu, pokazują jednak, że tych centralnych pieniędzy płynie do świętokrzyskiego nieco mniej. Tych pieniędzy jest wystarczająco dużo. My jesteśmy małym regionem, kilka razy mniejszym od Mazowsza. Tu pewnie chce pan zahaczyć o te słynne 3 mld zł, które pojawiły się na mapie Ministerstwa Inwestycji i Rozwoju, gdzie np. Mazowsze dostało 21 mld zł. Proszę zobaczyć, w jaki sposób działa Mazowsze. Trzeba pamiętać, że za czasów rządów PO i PSL dominowała zasada polaryzacyjno-dyfuzyjnego rozwoju naszego kraju, a więc najpierw inwestowaliśmy w tych dobrze rozwiniętych, a do regionów słabszych spadały okruchy. My uważamy inaczej. Dzisiaj województwo świętokrzyskie jest dostrzegane przez rządzących. A jakie priorytety na kolejne lata? Doczekamy się drogi S74? Historia tej drogi była taka, że za poprzednich rządów PiS do programu operacyjnego Infrastruktura i Środowisko ta droga została wpisana. Było zabezpieczone jej finansowanie. Donald Tusk objął rządy i jedną ręką wykreślił tę inwestycję z planów rozwojowych. Za poprzednich rządów nic nie zostało w tej kwestii zrobione, z wyjątkiem przejścia tej drogi przez Kielce, co było już koniecznością. Dopiero my zaczęliśmy nad S74 bardzo ambitnie pracować i niebawem będą tego efekty.  Na koniec zapytam jeszcze o granice województwa świętokrzyskiego. Są bezpieczne? Granice województwa świętokrzyskiego mają się bardzo dobrze. Będą zmienione? Jeśli pan ma na myśli to, co podkreślają wrogie nam środowiska polityczne, że województwo świętokrzyskie ma być uszczuplone w swych granicach, to jest to totalna nieprawda.  ""Wrogie środowiska"" to jedno, ale poseł Szymon Giżyński z Częstochowy, czyli pana partyjny kolega, nie raz mówił, że kwestia powstania województwa częstochowskiego jest już praktycznie ustalona, a nawet zaakceptowana przez prezesa Kaczyńskiego. Nigdy pan minister Szymon Giżyński nie mówił o tym, że województwo częstochowskie będzie czynione kosztem ziemi świętokrzyskiej. To czyim? Na pewno nie województwa świętokrzyskiego. Czyli pana zdaniem to jest temat nierealny? To jest temat zamknięty i nierealny.",Poseł Krzysztof Lipiec (fot. Piotr Rogoziński),
https://wiadomosci.onet.pl/kraj/andzelika-mozdzanowska/p47rr0g,Andżelika Możdżanowska,"Andżelika Możdżanowska to polska polityk, ekonomistka dziennikarka oraz posłanka na Sejm RP VIII kadencji (2015-2019) i senator RP VIII kadencji (2011-2015). W latach 2012-2016 sekretarz Rady Naczelnej Polskiego Stronnictwa Ludowego oraz wiceminister inwestycji i rozwoju w rządzie Mateusza Morawieckiego (2018-2019). Dwukrotnie pełniła funkcję pełnomocnika rządu do spraw małych i średnich przedsiębiorstw (2017-2018, 2018-2019). W maju 2019 roku została posłanką do Parlamentu Europejskiego IX kadencji z ramienia Prawa i Sprawiedliwości. W przeszłości związana była z Polskim Stronnictwem Ludowym.","Andżelika Anna Możdżanowska urodziła się 20 marca 1975 roku w miejscowości Kępno, w Wielkopolsce. W 2004 roku ukończyła zarządzanie na Uniwersytecie Ekonomicznym w Poznaniu oraz ochronę środowiska na Uniwersytecie Przyrodniczym we Wrocławiu (2010). Jest ponadto absolwentką studiów podyplomowych w zakresie przygotowywania i zarządzania projektami finansowanymi ze środków Unii Europejskiej w Instytucie Biznesu w Kaliszu. Jeszcze przed ukończeniem studiów Możdżanowska związała się z branżą wydawniczo-reklamową. Została bowiem zatrudniona w piśmie „Kurier Lokalny”, który ukazywał się w powiecie kępińskim. Pełniła tam funkcje redaktora naczelnego oraz wydawcy. Następnie przez 7 lat (2002-2009) pracowała jako nauczycielka przedmiotów ekonomicznych w Zespole Szkół Ponadgimnazjalnych w Wieruszowie. Od 2005 roku pracowała też w Społecznej Szkole Przedsiębiorczości i Zarządzania w Łodzi, gdzie rozpoczęła studia doktoranckie. Wykładała na Wydziale Zamiejscowym w Ostrowie Wielkopolskim. Możdżanowska chętnie udziela się charytatywnie. Jest założycielką i prezesem Stowarzyszenia „Po prostu pomagam”. W latach 2008-2011 była właścicielką „Centrum Obsługi Biznesu Andżelika Możdżanowska”, zajmującego się m.in. doradztwem ekonomicznym, opracowywaniem biznesplanów i pozyskiwaniem środków z UE. W 2011 roku Andżelika Możdżanowska zaangażowała się w ogólnopolską politykę. Jako bezpartyjna kandydatka startująca z poparciem Polskiego Stronnictwa Ludowego wystartowała w wyborach do Senatu w okręgu wyborczym nr 95, uzyskując 36 566 głosów (30,02 proc.). Tak wysoki wynik zapewnił jej zwycięstwo i miejsce w polskim Parlamencie. Po zwycięskich wyborach została członkinią PSL. Przez cztery lata (2012-2016) była sekretarzem rady naczelnej Ludowców. W 2014 roku nie udało jej się jednak zdobyć mandatu europosłanki. W wyborach do Parlamentu Europejskiego otrzymała 15 791 głosów, co nie pozwoliło jej na wyjazd do Brukseli, aczkolwiek pokazało duży potencjał. O ile międzynarodowa kariera Możdżanowskiej wówczas jeszcze się nie zaczęła, o tyle w polskiej polityce członkini PSL pięła się coraz wyżej. W styczniu 2015 roku została powołana na stanowisko sekretarza stanu w kancelarii premier Ewy Kopacz. Następnie wystartowała w wyborach parlamentarnych z listy Ludowców, uzyskując 18 776 głosów wyborców (najwyższy indywidualny wynik spośród wszystkich kandydatów PSL w wyborach) i dostając się do Sejmu. W trakcie tej kampanii była jednocześnie szefową sztabu wyborczego. 22 lipca 2016 roku Andżelika Możdżanowska dołączyła do składu komisji śledczej ds. Amber Gold, której szefową została Małgorzata Wassermann. Niespełna rok później, 19 lipca 2017 roku, postanowiła odejść z Polskiego Stronnictwa Ludowego, tym samym jej udział we wspomnianej komisji został zakończony, bowiem reprezentowała tam PSL. W październiku tego samego roku otrzymała nominację na sekretarza stanu (wiceministra) w Ministerstwie Rozwoju oraz pełnomocnika rządu do spraw małych i średnich przedsiębiorstw. Była posłanka Ludowców sprawowała ten urząd do stycznia 2018 roku, gdy doszło do przekształcenia resortu. Od 12 grudnia 2017 roku Andżelika Możdżanowska jest członkinią klubu parlamentarnego Prawa i Sprawiedliwości. W lutym 2018 roku otrzymała posadę wiceministra w Ministerstwie Inwestycji i Rozwoju oraz ponownie pełnomocnika rządu ds. małych i średnich przedsiębiorstw.",Andżelika Możdżanowska,
https://wiadomosci.onet.pl/kraj/bogdan-rzonca-wyksztalcenie-dzialalnosc-polityczna-pis-odznaczenia/d4vbyvp,Bogdan Rzońca,"Bogdan Rzońca jest polskim politykiem, nauczycielem, samorządowcem oraz posłem na Sejm VII i VIII kadencji z ramienia Prawa i Sprawiedliwości. Był wojewodą krośnieńskim (1997-1998), wicemarszałkiem (1999-2002) oraz marszałkiem (2006-2010) województwa podkarpackiego. W latach 1998-2011 sprawował mandat radnego sejmiku woj. podkarpackiego. W 2019 roku został wybrany na posła do Parlamentu Europejskiego IX kadencji.","Bogdan Józef Rzońca urodził się 1 lutego 1961 roku w Zarzeczu na Podkarpaciu, gdzie uczęszczał do szkoły podstawowej. Następnie ukończył Liceum Ogólnokształcące im. Mikołaja Kopernika w Żmigrodzie. Na studia wyjechał do Krakowa, zostając w 1985 roku absolwentem Uniwersytetu Pedagogicznego w Krakowie, a także Uniwersytetu Jagiellońskiego. W Wyższej Szkole Biznesu w Nowym Sączu ukończył zaś studia podyplomowe. 3 listopada 2011 roku, na Wydziale Zarządzania i Komunikacji Społecznej Uniwersytetu Jagiellońskiego w Krakowie, obronił pracę doktorską z zakresu zarządzania. Tytuł jego rozprawy doktorskiej to: „Projakościowa restrukturyzacja zarządzania urzędem marszałkowskim”. Po ukończeniu pierwszych studiów Bogdan Rzońca został zatrudniony w Studium Nauczycielskim w Jaśle, a następnie w jasielskim Zespole Szkół Ekonomicznych, gdzie między innymi pełnił funkcję dyrektora tej placówki. Pracował ponadto w Urzędzie Wojewódzkim w Krośnie, firmie Suret sp. z o.o. w Dębicy oraz w Urzędzie Marszałkowskim w Rzeszowie. Zasiadał również w radzie nadzorczej Zakładów Przemysłu Owocowo-Warzywnego Pektowin. Bogdan Rzońca na dobre rozpoczął swoją karierę polityczną w 1997 roku, gdy został wojewodą krośnieńskim, aczkolwiek już w 1989 roku przystąpił do „Solidarności”, a następnie do Zjednoczenia Chrześcijańsko-Narodowego (1993-2000). Po reformie administracyjnej został w 1998 roku radnym sejmiku podkarpackiego z ramienia Akcji Wyborczej Solidarność (AWS), a później pierwszym marszałkiem podkarpackim. Pełnił ten urząd do 2002 roku. Rok wcześniej bez powodzenia wystartował w wyborach parlamentarnych, kandydując do Senatu z ramienia komitetu „Blok Senat 2001”. Samorządowiec zajął w nich 6. miejsce spośród 10 kandydatów w okręgu krośnieńskim. W kolejnych wyborach Rzońca bezskutecznie ubiegał się o urząd prezydenta Jasła, otrzymując 2799 głosów (20,34 proc.) i tym samym nie wchodząc do drugiej tury. W 2005 roku Bogdan Rzońca został członkiem partii Prawi i Sprawiedliwość. Rok później został wybrany z ramienia PiS-u do Sejmiku Województwa Podkarpackiego. W nowoutworzonym zarządzie objął stanowisko wicemarszałka. W 2010 roku kandydat PiS ponownie został wybrany w wyborach samorządowych do sejmiku, otrzymując aż 30 082 głosów (17,63 proc.), co było najlepszym wynikiem w okręgu nr 5. Rok po objęciu mandatu w podkarpackim sejmiku, Rzońca został wystawiony przez Prawo i Sprawiedliwość w wyborach parlamentarnych. Startując w krośnieńskim okręgu wyborczym (nr 22) zdobył mandat posła na Sejm VII kadencji, otrzymując 15 623 głosy. Polityk PiS w 2015 roku z powodzeniem ubiegał się o reelekcję w wyborach do niższej izby parlamentarnej. Po czterech latach jego wynik wyborczy zdecydowanie się poprawił, bowiem tym razem otrzymał aż 28 356 głosów. W maju 2019 roku prominentny działacz PiS z Podkarpacia zdecydował się powalczyć o mandat posła do Parlamentu Europejskiego. Kandydując z okręgu podkarpackiego otrzymał 64 113 głosów i został eurodeputowanym IX kadencji (2019-2024). Tym samym, jego mandat posła VIII kadencji Sejmu z ramienia PiS został wygaszony. Miejsce Rzońcy w Sejmie zajął były parlamentarzysta i działacz związkowy Adam Śnieżek. W 2009 roku prezydent Lech Kaczyński odznaczył Bogdana Rzońcę Krzyżem Kawalerskim Orderu Odrodzenia Polski, za wybitne zasługi dla rozwoju samorządu terytorialnego oraz za osiągniecia w podejmowanej z pożytkiem dla kraju pracy zawodowej i społecznej. Rok później polityk PiS otrzymał honorowe obywatelstwo gminy Jasło.",Bogdan Rzońca,
https://wiadomosci.onet.pl/kraj/debata-wyborcza-rmf-fm-liderzy-komitetow-min-aborcji-obrazie-uczuc-religijnych-i/41re12n,"Debata wyborcza RMF FM. Liderzy komitetów m.in. aborcji, obrazie uczuć religijnych i związkach jednopłciowych","Liderzy pięciu ogólnopolskich komitetów wzięli udział w debacie organizowanej przez RMF FM, Interię i ""Dziennik Gazetę Prawną"". Odpowiadali na pytania dotyczące m.in. kwestii światopoglądowych i polityki społecznej; mogli też wzajemnie zadawać sobie pytania.","Polskie Stronnictwo Ludowe - Koalicję Polską reprezentował Władysław Kosiniak-Kamysz, Prawo i Sprawiedliwość - Jacek Sasin, Sojusz Lewicy Demokratycznej - Włodzimierz Czarzasty, Koalicję Obywatelską - Tomasz Siemoniak, a Konfederację Wolność i Niepodległość - Janusz Korwin-Mikke. Kosiniak Kamysz, w odpowiedzi na pytanie czy poparłby ustawę dającą możliwości osobom żyjącym w związkach jednopłciowych dowiadywania się o stan zdrowia, dziedziczenia i wspólnego rozliczania się podatkowego odpowiedział, że te kwestie można uregulować umową cywilno-prawną. Jak podkreślił, sprawy związków jednopłciowych zwykle powracają przed wyborami, a jego zdaniem warto uregulować je poprzez referendum. - Wprowadźmy dzień referendalny i w taki dzień zdecydujmy o sprawach, które powracają - powiedział Kosiniak-Kamysz. Jacek Sasin był pytany o zmiany dotyczące przesłanki eugenicznej we wprowadzonej przez PiS ustawie aborcyjnej, na temat której ma się wypowiedzieć Trybunał Konstytucyjny. Sasin przyznał, że PiS czeka na na wyrok Trybunału. - Uważamy, że konstytucyjna gwarancja ochrony życia w przypadku aborcji eugenicznej byłaby mocnym zabezpieczeniem na przyszłość; sama zmiana ustawy jest zabezpieczeniem słabszym - mówił. PiS uważa, że aborcja eugeniczna nie jest rozwiązaniem, które powinno funkcjonować, ale - jak powiedział - podporządkuje się wyrokowi TK. Tomasz Siemoniak na pytanie, czy KO usunie z KK zapis o pozbawieniu wolności za obrazę uczuć religijnych, odpowiedział, że nie popiera karania za poglądy. - Jestem przeciwny temu, żeby Kodeksem Karnym regulować wyrażanie poglądów - nawet głupich, niemądrych czy obraźliwych dla innych - stwierdził. Pytany o to, czy Lewica będzie dążyć do usunięcia krzyży ze szkół i urzędów, Włodzimierz Czarzasty odpowiedział, że w wymienionych miejscach krzyże nie powinny się znajdować, bo przebywają tam zarówno osoby wierzące, jaki i niewierzące. - Zasady państwa świeckiego powinny obowiązywać wszystkich. Co innego wiara - nie walczymy z wiarą, nie walczymy z wiernymi, walczymy o państwo świeckie - zapewnił. Janusz Korwin-Mikke odpowiadał na pytanie dotyczące programów 500 plus i wyprawki szkolnej. Mówił, że Konfederacja domaga się obniżki podatków - jak to określił ""programu 1000 plus"". - Dzięki 500 plus, to my musimy płacić alimenty na cudze dzieci. 1000 plus oznacza, że obniżymy o tyle podatki i wtedy wszyscy sprawiedliwie dostaną - powiedział lider Konfederacji. Siemoniak, pytany przez Kosiniaka-Kamysza o to, jak KO zamierza skrócić kolejki do specjalistów do 21 dni, przy brakach lekarzy i pielęgniarek odpowiedział: ""Ratunkiem są pieniądze europejskie"". - To w Europie, która zbudowała drogi, stadiony, dała miliardy Polsce, powinniśmy upatrywać tych, którzy pozwolą, żeby przez najbliższe lata dogonić europejski poziom - powiedział Siemoniak. Z kolei Sasin dopytywany przez Korwin-Mikkego o to, dlaczego przez cztery lata PiS nie ""zwalczył LGBT"" odpowiedział, że PiS, podczas swoich rządów będzie bronić tradycyjnego modelu rodziny. - Plan Rabieja, który przewiduje dochodzenia do małżeństw homoseksualnych i do adopcji przez takie pary dzieci, za naszych rządów nie przejdzie - zadeklarował. Czarzasty pytał Siemoniaka o to, dlaczego KO atakuje Lewicę i odbiera jej wyborców. - Koniec tego ściemniania, koniec opowiadania, że nas kochacie, a dzień i noc nas atakujecie. Nie róbcie tego, proszę was grzecznie - mówił do Siemoniaka Czarzasty. Siemoniak przekonywał, że te zarzuty nie są prawdziwe. - Mówmy o faktach. My apelujemy o to, żeby głosować na nas, mamy swoich kandydatów, swój program i jak najlepiej życzymy naszym partnerom, z którymi jesteśmy związani paktem senackim, jak z SLD i PSL, a niedawno wspólnie występowaliśmy w Koalicji Europejskiej - odpowiadał Siemoniak. - Dziś pięknie się różnimy i pokazujmy swoje programy - mówił do Czarzastego Siemoniak. Sasin pytał Siemoniaka o to, dlaczego KO chce przywrócić ""horrendalnie wysokie emerytury byłym funkcjonariuszom Służby Bezpieczeństwa oraz dlaczego KO uważa, że ci, którzy gnębili Polaków w czasie komunizmu, mają mieć w dalszym ciągu przywileje"". Siemoniak powiedział, że nie jest to prawdą. - Przyjęliście na tym dziwacznym posiedzeniu Sejmu, nielegalnym, w sali kolumnowej ustawę, która odpowiedzialnością zbiorową obciążyła 50 tys. osób; nawet takich, które tydzień zdążyły w 1989 r. służyć, albo takim, które były pozytywnie zweryfikowane i służyły już w wolnej Polsce, narażały życie i zdrowie; to ustawa dyskryminacyjna; nie ma nic wspólnego z rozliczaniem ludzi za zbrodnie czy przestępstwa - przekonywał Siemoniak. Sasin powiedział, że nie rozumie dlaczego KO uważa, że byli funkcjonariusze powinni cieszyć się przywilejami. - Nie mówimy tu o żadnej dyskryminacji - podkreślił. Siemoniak odpowiedział, że jeżeli ktoś jest winny przestępstw, powinien zostać skazany i napiętnowany. Zwracając się do Sasina powiedział: ""Wy skrzywdziliście tysiące ludzi, którzy naprawdę pracowali na szeregowych stanowiskach"". Sasin ripostował, że PiS ""nikomu nie odebrało emerytur, a KO chce przywrócić funkcjonariuszom SB przywileje"".",,
https://wiadomosci.onet.pl/kraj/pawlowski-o-programie-i-obietnicach-po-nie-skladaja-sie-w-jakas-calosc/dfjnqgx,Pawłowski o programie i obietnicach PO: nie składają się w jakąś całość,"- (Donald) Tusk w pewnym sensie potraktował wyborców jak ludzi dorosłych, zaczął im opowiadać o ważnych rzeczach - mówił w programie ""Rzeczpospolitej"" #RZECZoPOLITYCE Łukasz Pawłowski z ""Kultury Liberalnej"".","Zdaniem Pawłowskiego, Tusk w czasie kampanii wyborczej do Parlamentu Europejskiego był ""jedyną osobą, która przedstawiała w tym roku wyzwania na przyszłość"" m.in. w czasie przemówienia z 3 maja wygłoszonego na Uniwersytecie Warszawskim. Tymczasem jeśli chodzi o program i obietnice Platformy Obywatelskiej to one - zdaniem Pawłowskiego - ""nie składają się w jakąś całość"". - Co ma być tematem łączącym je razem? - pytał gość programu ""Rzeczpospolitej"". Według Pawłowskiego Platforma Obywatelska w swoich propozycjach za mało mówi o wspólnocie, a sukcesy PiS pokazują, że wyborcy oczekują takiej narracji. - Z braku alternatywy Polacy wybierają opowieść PiS - dodał. Oceniając kampanię wyborczą publicysta ""Krytyki Liberalnej"" stwierdził, że ""trochę nie odzwierciedla ona stanu w jakim jesteśmy jako państwo"". - Ja bym oczekiwał znacznie poważniejszych rozmów - dodał wskazując, że za mało mówi się o problemach służby zdrowia, edukacji czy ekologii.",Łukasz Pawłowski,
https://wiadomosci.onet.pl/kraj/zaskakujace-wyznania-posla-gryglasa-z-klubu-pis-dezubekizacja-polskich-zolnierzy-i/5hcmjfb,"Zaskakujące wyznania posła Gryglasa z klubu PiS. Dezubekizacja polskich żołnierzy i samorząd dziennikarski, który będzie „eliminował czarne owce”","- Nie znam dokładnie planów resortu, ale być może ta sprawa zostanie rozwiązana - tak poseł Zbigniew Gryglas odpowiedział na pytanie, czy rząd PiS w trakcie nowej kadencji obejmie wojsko ustawą dezubekizacyjną. Przyznał, że sam zagłosowałby za takimi przepisami. Opowiedział także, czym zajmował się będzie samorząd dziennikarski.","W odpowiedzi na pytanie prowadzącego rozmowę Witolda Jurasza, czy PiS obawia się reakcji społecznej na wprowadzenie przepisów obniżających emerytury wojskowym, stwierdził: - Nie znam dokładnych planów resortu, ale być może w kolejnej inicjatywie ta sprawa zostanie rozwiązana.  - Ja tak to sobie wyobrażam, choć nie mam wiedzy, czy tak się stanie - dodał Gryglas.  Tłumaczył, że w przypadku emerytur wojskowych zastosowano by ten sam mechanizm odwoławczy, który teoretycznie działa w ramach obowiązującej ustawy dezubekizacyjnej. Żołnierze mieliby więc prawo w indywidualnych przypadkach odwoływać się od decyzji obniżających emerytury. - Stosowałbym jedną zasadę dla wszystkich. Proces odwoławczy byłby potrzebny, bo różne były losy Polaków - doprecyzował Gryglas. W dalszej części wywiadu poseł był dopytywany o zapowiedziany w programie Prawa i Sprawiedliwości „samorząd dziennikarski”. Tłumaczył, że samorząd miałby na celu „wzmocnienie profesji” oraz „eliminowanie (z zawodu) czarnych owiec”. - Chodzi o to, żeby środowiska były zorganizowane i w skrajnych przypadkach eliminowały czarne owce - wyjaśnił. Dopytywany, co ma na myśli, dodał: - Żeby piętnowały negatywne zachowania. Czy o losach dziennikarzy krytykujących rząd decydowaliby pracownicy Telewizji Polskiej? - Ocena nie będzie dokonywana przez dziennikarzy tej czy innej telewizji - powiedział Gryglas. Pytany, czy jeśli dany dziennikarz zostanie przez samorząd oceniony negatywnie, to nie będzie mógł dalej wykonywać swojego zawodu, poseł Zjednoczonej Prawicy stwierdził, że nie ma dokładnej wiedzy. - Nie znam szczegółów, więc trudno mi to przesądzać. Ale jestem przekonany, że wy, dziennikarze, jesteście na tyle niezależni, że sobie poradzicie - spuentował. Uchwalona przez Prawo i Sprawiedliwość oraz podpisana przez prezydenta Andrzeja Dudę tak zwana ustawa dezubekizacyjna odbiera prawa emerytalne nie za okres pracy dla PRL, ale za służbę na rzecz wolnej Polski, przy czym emerytura jest drastycznie obniżana za choćby jeden dzień pracy na rzecz „totalitarnego państwa”.  Jako że nie zdefiniowano jednak precyzyjnie pojęcia „służby na rzecz totalitarnego państwa” emerytury drastycznie obniżano za nawet jeden dzień pracy w PRL w charakterze np. sekretarki w MSW, w wywiadzie zagranicznym, czy też w biurze PESEL, a nawet za studia w podległych ówczesnym służbom uczelniach.  Bez znaczenia było przy tym, czy dana osoba działała przeciw opozycji demokratycznej. Emerytury obniżano bardzo różnym osobom – policjantce, na którą mafia w latach 90 .wydała wyrok śmierci, oficerom wywiadu pracującym za wschodnią granicą, a nawet b. milicjantowi postrzelonemu przez kryminalistę, który w wyniku postrzału został inwalidą, a którego – podczas pobytu w szpitalu – przeniesiono z MO do SB (w której nie przepracował ani dnia) po to, by miał wyższą rentę. Ustawa dezubekizacyjna nie objęła stalinowskich zbrodniarzy, jeśli tylko służyli oni w służbach wojskowych, w tym w słynnej – i złowrogiej - Informacji Wojskowej. Emerytur nie obniżono również mordercom księdza Jerzego Popiełuszki, którzy jako skazani otrzymują emerytury nie z zakładu Emerytalno-Rentowego MSWiA, ale z ZUS i tym samym nie zostali objęci ustawą. . W Sejmie 2 grudnia 2016 r. złożony został projekt ustawy o Zmianie Ustawy o Zaopatrzeniu Emerytalnym Żołnierzy Zawodowych oraz ich Rodzin (druk sejmowy 1105). Projekt ten przewiduje analogiczne w stosunku do służb cywilnych obniżenie emerytur osobom, które pracowały w wojsku. Również i tu brak jest precyzyjnej definicji, czym była służba na rzecz totalitarnego państwa. ",Zbigniew Gryglas,
https://wiadomosci.onet.pl/kraj/tychy-michal-wojcik-zapowiada-nowy-budynek-sadu-rejonowego/7gn9dm9,Wójcik w Tychach: podjąłem decyzję o budowie nowego budynku sądu,"Nowy budynek Sądu Rejonowego powstanie w Tychach – poinformował dziś wiceminister sprawiedliwości Michał Wójcik. To odpowiedź na rosnące zapotrzebowanie tyskiego sądu, który jest jednym z największych sądów rejonowych w kraju. Rocznie wpływa do niego ok. 60 tys. spraw.","– Sąd w Tychach działa bardzo prężnie, do tej pory pracował jednak w dość prowizorycznych warunkach: w budynku, w którym wcześniej były mieszkania. Dlatego od dawna zdawaliśmy sobie sprawę z konieczności znalezienia innego, bardziej komfortowego miejsca. Dlatego podjąłem decyzję o budowie nowoczesnego obiektu, w którym będzie znajdował się Sąd Rejonowy w Tychach – poinformował dziś podczas konferencji prasowej wiceszef resortu sprawiedliwości Michał Wójcik, kandydujący do Sejmu z okręgu katowickiego. Szczegóły w sprawie inwestycji nie są jeszcze znane. Wiadomo, że nowa siedziba powstanie przy ulicy Dąbrowskiego, pomiędzy parkingiem wielopoziomowym a pocztą. Jak dodawał prezydent Tychów Andrzej Dziuba, miasto zaproponowało aż sześć działek w tej lokalizacji. – Wszystkie są bardzo dobrze skomunikowane. W bezpośrednim sąsiedztwie przyszłej siedziby Sądu znajduje się wielopoziomowy parking podziemny na ponad 320 samochodów oraz przystanki komunikacji miejskiej. Czekamy na wskazanie przed Ministerstwo Sprawiedliwości, które działki ich interesują – mówił podczas konferencji Dziuba. Jak przypominają urzędnicy, tyski sąd to jeden z największych sądów rejonowych w kraju. Obejmuje miasta: Bieruń, Lędziny, Tychy oraz gminy: Bojszowy i Kobiór, a w przypadku niektórych spraw także Pszczynę i Mikołów. Obecnie zatrudnia 228 pracowników w tym 37 sędziów. W 2016 roku wpłynęło do niego w sumie ponad 58 tys. spraw, w roku 2017 – blisko 60 tys. W tym roku spraw będzie jeszcze więcej. Obecnie poszczególne komórki organizacyjne rozsiane są w trzech budynkach zlokalizowanych przy ul. Budowlanych, Bałuckiego i placu Baczyńskiego. W przyszłości budynek przy ulicy Budowlanych miasto chciałoby zaadaptować na lokale mieszkalne.",Nowy budynek Sądu Rejonowego powstanie w Tychach Fot. UM Tychy,
https://wiadomosci.onet.pl/kraj/spor-o-wieszanie-banerow-w-kielcach-radny-pis-zaatakowal-dzialacza-ko/fq1hevv,Spór o wieszanie banerów w Kielcach. Radny PiS zaatakował działacza KO?,"- Szarpał mnie, chcąc wyrwać mi z ręki telefon, aż w końcu przewrócił mnie na ziemię – tak spotkanie z kieleckim radnym PiS Wiesławem Kozą opisuje działacz PO Arkadiusz Lewandowski i pokazuje nagranie. Do takiego zdarzenia miało dojść podczas wieszania banerów wyborczych. Po południu działacze PiS przeprosili za ten incydent.","Do spotkania obu panów doszło w niedzielę wieczorem na skrzyżowaniu ulic Sandomierskiej i Źródłowej w Kielcach. Arkadiusz Lewandowski, pracownik biura Platformy Obywatelskiej, poinformował dziś na konferencji prasowej, że zauważył, jak dwaj mężczyźni zrywają plakaty jednej z firm, a w ich miejsce chcą powiesić banery Krzysztofa Słonia, senatora PiS, który stara się o reelekcję. W pewnym momencie Arkadiusz Lewandowski zaczął nagrywać całe zajście telefonem. Po chwili doszło do przepychanek. – Szarpał mnie, chcąc wyrwać mi z ręki telefon, aż w końcu przewrócił mnie na ziemię – opowiada działacz PO. – Byłem cały w nerwach, dziś też nie jest łatwo mi o tym mówić. Chciałbym zaapelować do wszystkich, aby ta mowa nienawiści nie miała już miejsca – dodaje. Na nagraniu widać dokładnie twarz kieleckiego radnego Wiesława Kozy. Mecenas Edward Rzepka, który reprezentuje Arkadiusz Lewandowskiego, a także kandyduje z listy KO do Senatu, postawił ultimatum działaczom PiS. - Jeżeli najpóźniej jutro nie zostanie zwołana konferencja prasowa, na którą pan senator Krzysztof Słoń zaprosi wszystkie lokalne media, i na której on i pan, który został zidentyfikowany przez nas jako radny rady miejskiej z Prawa i Sprawiedliwości nie przeproszą pana Arkadiusza, to będziemy zmuszeni wnieść sprawę o naruszenie nietykalności cielesnej. Pan senator może nie wiedział o całym zdarzeniu, ale powinien czuć się zobligowany do takiej reakcji – zaznaczył Edward Rzepka. Na odpowiedź działaczy Prawa i Sprawiedliwości nie trzeba było długo czekać. Po południu zorganizowali krótką konferencję prasową na kieleckim Rynku, w trakcie której wydali swoje oświadczenia. - Po pierwsze oświadczam, że w tym wydarzeniu nie brałem osobiście udziału. Po drugie uważam, że każda forma agresji, czy niewłaściwego zachowania, w naszym życiu publicznym powinna być piętnowana. O tej sytuacji dowiedziałem się dzisiaj, poprosiłem o wyjaśnienia i o to, aby skorzystać z propozycji wysuniętej przez mojego kontrkandydata. W związku z tym przepraszam wszystkich dotkniętych w jakikolwiek sposób tym incydentem, szczególnie pana Arkadiusza Lewandowskiego – powiedział senator Krzysztof Słoń. - Chciałem przeprosić za swoje zachowanie filmującego mnie pana Arkadiusza Lewandowskiego, jak również wszystkie koleżanki i kolegów z Prawa i Sprawiedliwości, a także wszystkich urażonych. W tej sytuacji byłem zdenerwowany i obawiałem się, że nagrywającym mnie nieznany mi mężczyzna wykorzysta film do brudnej kampanii wyborczej. Obawiałem się, że film może zostać zmanipulowany – mówił natomiast kielecki radny PiS Wiesław Koza. – Jednocześnie chciałem wyjaśnić, że nie doszło do jakichkolwiek rękoczynów czy uderzenia. Była jedynie próba zasłonięcia kamery, podczas której potknąłem się i obydwaj żeśmy się przewrócili. Jednocześnie apeluję do nagrywającego o udostępnieni pełnego materiału, bez cięć, który wyjaśni wszystkie okoliczności tego zdarzenia. Nie zmienia to faktu, że jest mi przykro i jeszcze raz przepraszam – dodał.  ",,
https://wiadomosci.onet.pl/tylko-w-onecie/wybory-parlamentarne-2019-sondaz-pis-na-czele-cztery-partie-w-sejmie/y85z0p9,"Sondaż IBRiS dla Onetu. PiS wygrywa, cztery ugrupowania w Sejmie",Na partię Jarosława Kaczyńskiego zamierza zagłosować ponad 44 proc. badanych. Według sondażu do Sejmu wejdą jeszcze trzy ugrupowania. Wybory do Sejmu i Senatu odbędą się już w najbliższą niedzielę.,"Na PiS swój głos chce oddać 44,3 proc. ankietowanych. Względem poprzedniego badania z 4 października partia Jarosława Kaczyńskiego nie zanotowała zmian. Na drugim miejscu z wynikiem 22,7 proc., znalazła się Koalicja Obywatelska. Ugrupowanie Grzegorza Schetyny zanotowało spadek o 1,6 punktu procentowego. Na trzecim miejscu uplasowała się Lewica, na którą chce zagłosować 13,8 proc. Polaków. Jest to wynik o 1,8 punktu procentowego lepszy niż w poprzednim badaniu. Według sondażu, w Sejmie znajdzie się jeszcze PSL. Na ugrupowanie Władysława Kosiniaka-Kamysza, które startuje wspólnie z Kukiz'15 swój głos chce oddać 6,2 proc. badanych. Tu również zanotowano wzrost o 0,3 punktu procentowego. Poza Sejmem może znaleźć się Konfederacja. Na to ugrupowanie chce zagłosować 3,5 proc. Polaków. W poprzednim badaniu wynik wynosił 3,6 proc. Odpowiedzi ""nie wiem/trudno powiedzieć"" udzieliło 9,5 proc. badanych. W sondażu IBRiS dla Onetu zadano pytanie dotyczące frekwencji. 58 proc. badanych wybiera się na wybory (50,9 proc. - zdecydowanie tak, 7,1 proc. - raczej tak). Do urn nie pójdzie 40,6 proc. Polaków (zdecydowanie nie - 22,2 proc., raczej nie - 18,4 proc.). Odpowiedzi ""nie wiem/trudno powiedzieć"" udzieliło 1,4 proc. Sondaż został przeprowadzony 8 października 2019 r na próbie 1100 osób. Badanie zrealizowane metodą telefonicznych, standaryzowanych wywiadów kwestionariuszowych wspomaganych komputerowo (CATI).",,
https://wiadomosci.onet.pl/kraj/jan-szyszko-nie-zyje-politycy-i-dziennikarze-wspominaja-bylego-ministra/423z7kv,Nie żyje prof. Jan Szyszko. Politycy i dziennikarze wspominają byłego ministra,"Prof. Jan Szyszko nie żyje. Polityk zmarł niespodziewanie. Miał 75 lat. Naukowca, posła oraz byłego ministra środowiska pożegnali w mediach politycy i dziennikarze.","O śmierci prof. Jana Szyszki poinformował na Twitterze Andrzej Duda. ""Naukowiec i polityk, ale przede wszystkim dobry i życzliwy Człowiek, pasjonat przyrody, którego darzyłem wielką sympatią i szacunkiem"" - napisał prezydent. ""Nagłe odejście Prof. Jana Szyszko jest wielką stratą dla nas i dla polskiej nauki. Zapamiętam Jana Szyszko jako dobrego człowieka, przyrodnika, który chętnie dzielił się swoją wiedzą i pasją. Będzie nam bardzo brakować Pana Profesora. Rodzinie i bliskim składam wyrazy współczucia"" - czytamy na Twitterze premiera. - Ze smutkiem przyjęliśmy dziś w trasie - bo cały czas jeździmy po Polsce naszym busem - informację, (...) że dzisiaj zmarł pan minister Jan Szyszko. Chcieliśmy rodzinie i najbliższym złożyć wyrazy współczucia - powiedziała Małgorzata Kidawa-Błońska, która w ramach kampanii wyborczej odwiedza Zduńską Wolę. - Mimo że działamy w innych zupełnie grupach (politycznych), ale to zawsze jest bardzo przykre, że coś takiego się dzieje - dodała kandydatka KO na premiera. Szef klubu PiS Ryszard Terlecki powiedział w rozmowie z Polskim Radiem 24, że śmierć Jana Szyszki to wielka strata dla Prawa i Sprawiedliwości. - Rzeczywiście śmierć nagła, bo przecież występował w mediach jeszcze wczoraj, przedwczoraj. To smutne. Kolejna śmierć w czasie tej kampanii nas dotyka. To bardzo bolesna strata, bardzo lubiłem pana ministra - wyznał. Dodał, że Szyszko był bardzo doświadczonym politykiem i specjalistą od ochrony środowiska, lasów i rolnictwa. Przyznał, że politycy PiS czasem spierali się ze zmarłym byłym ministrem w kwestii tego, jak należy traktować myśliwych, polowania, ochronę zwierząt, gdzie jest granica. - Czasem mieliśmy różne zdania, ale zawsze miażdżył swoją kompetencją, wiedzą, doświadczeniem, a także kontaktami w świecie, bo trzeba pamiętać, że prof. Szyszko był bardzo uznawanym specjalistą w tych swoich dziedzinach, bardzo szanowanym - dodał Terlecki. Wspominał też swą wizytę w gospodarstwie Jana Szyszki [znajduje się w Tucznie na Pomorzu Zachodnim - red.]. - To było rzeczywiście fascynujące, jak ciekawe przeprowadzał tam eksperymenty, jak wielu przyjeżdżało tam studentów, naukowców z całej Europy - powiedział szef klubu PiS. ""Zmarł Prof. Jan Szyszko. Był Ministrem Środowiska w moim rządzie. Człowiek zasad i wartości. Całym sercem ukochał Polskę. Wielki pasjonat przyrody. Cześć Jego Pamięci!"" - napisała była premier Beata Szydło. ""Był wybitnym naukowcem, ale przede wszystkim dobrym człowiekiem. Ukochał również prawdziwą i szczerą miłością Pomorze Zachodnie. Niech spoczywa w pokoju!"" - stwierdził w swoim wpisie europoseł Joachim Brudziński. ""Cztery lata w ławach poselskich siedziałem przy niezwykle pogodnym człowieku, osobistości wielkiej klasy.... Taka szkoda... Tyle jeszcze mógł zrobić, ale »myśli Pana Boga nie są myślami naszymi«"" - napisał poseł Bogdan Rzońca. Zmarłego pożegnała także prof. Krystyna Pawłowicz. ""Kochany Panie Profesorze Janie SZYSZKO, dlaczego nas teraz opuściłeś? Polska przyroda, lasy, ptaki i przyjaciele - płaczemy..."" - napisała posłanka. ""Żegnaj Panie Profesorze, drogi Przyjacielu. Każda nasza rozmowa zawsze dodawała mi skrzydeł. Wielu Polaków, w tym całe nasze środowisko Rodziny Radia Maryja nigdy nie zapomni Pana zasług, życzliwości, dobroci i radości, której wszyscy doświadczaliśmy"" - przyznał były poseł Andrzej Jaworski. ""Jeszcze wczoraj witałem go na lotnisku we Wrocławiu. Jeszcze wczoraj zjadłem z nimi obiad, jeszcze wczoraj żartowaliśmy razem jadąc samochodem, snuliśmy plany na przyszłość, jeszcze wczoraj debatowaliśmy w Oleśnicy. Pożegnaliśmy się słowami do zobaczenia we wtorek w Sejmie"" - napisał poseł Mariusz Orion Jędrysek. Byłego ministra żegnają także politycy innych ugrupowań. ""Poglądy polityczne w obliczu śmierci nie mają żadnego znaczenia. Niech spoczywa w pokoju wiecznym"" - napisał poseł Kukiz'15 Jarosław Sachajko. ""Jan Szyszko, niech spoczywa w pokoju. Był autorem ustawy, dającej obywatelom prawo do dysponowania swoją własnością, straszliwie młotkowanej przez lewicę. Bronił myśliwych przed bezmyślną nienawiścią. Porządny człowiek"" - stwierdził publicysta Łukasz Warzecha. ""Wielokrotnie robiłem wywiady z Janem Szyszko. Abstrahując od wypowiedzi, zawsze był człowiekiem barwnym, kulturalnym, sympatycznym i otwartym. Był jednym z tych polityków, który zawsze odbierał telefon lub oddzwaniał, bez względu na to, czy był w opozycji, rządzie, czy poza nim"" - wspomina Jacek Nizinkiewicz z ""Rzeczpospolitej"". Jan Szyszko urodził się w 1944 r. w Starej Miłosnej. Był nauczycielem akademickim, profesorem nauk leśnych, autorem ponad stu publikacji naukowych z zakresu użytkowania zasobów przyrodniczych i ekologicznych. Zasiadał w Sejmie od czterech kadencji. Jego kariera polityczna rozpoczęła się pod koniec lat 80., kiedy działał m.in. w samorządzie podwarszawskiej gminy Wesoła. Od początku lat 90. był działaczem Porozumienia Centrum. Do PiS wstąpił w 2001 r. W rządzie PiS Szyszko pełnił funkcję szefa resortu środowiska od 16 listopada 2015 r. do 9 stycznia 2018 r. Formalnie kierował on tym ministerstwem trzykrotnie i był pod tym względem rekordzistą. Po raz pierwszy w rządzie Jerzego Buzka (od końca 1997 r. do połowy października 1999), po raz drugi w gabinetach Kazimierza Marcinkiewicza oraz Jarosława Kaczyńskiego (w latach 2005-2007). Ostatnie dwa lata urzędowania ministra Szyszki upłynęło pod znakiem sporu z Komisją Europejską i ekologami o Puszczę Białowieską. Źródło: Twitter, PAP",Prof. Jan Szyszko,
https://wiadomosci.onet.pl/tylko-w-onecie/newsletter-onetu-bartosz-paturej-o-tym-nie-mowi-sie-w-kampanii/llsjs5m,Newsletter Onetu. Bartosz Paturej: o tym nie mówi się w kampanii,"W końcówce kampanii można zauważyć dużo ciekawych zjawisk. Ale czasami najbardziej intrygujące nie jest to, co pojawia się najczęściej, ale to, o czym się nie mówi.","W szeregu debat, nie biorą udziału liderzy dwóch najpopularniejszych ugrupowań. Pewnie nie zawsze w imieniu partii musi wypowiadać się lider, tak jak w przypadku PSL. Ale zauważmy, że największe opozycyjne ugrupowanie nie wystawia do debat ani prezesa partii, ani nowej kandydatki na premiera, którą – można byłoby pomyśleć – warto promować. PiS nie jest lepszy. Jarosław Kaczyński swobodnie peroruje tylko w Radiu Maryja i TV Trwam, a Mateusz Morawiecki do żadnej debaty w telewizji nie stanie. To jednak nie jest najciekawsze.  Jarosław Kaczyński pisze list do wyborców. I proponuje ""Polskę Plus"" w wykonaniu PiS. Polskę Plus kojarzę głównie jako niegdysiejszą niewiele znaczącą partię polityczną, ale mniejsza o to. ""Proszę, byście wnosili własny wkład w to nasze wspólne zwycięstwo, w umożliwienie dalszego marszu ku polskiej wersji państwa dobrobytu"" – pisze prezes PiS. Obóz rządzący nie odpuszcza ani na chwilę. Szereg konwencji, bardzo intensywna kampania zewnętrzna, z wykorzystaniem każdej możliwej powierzchni, nowoczesna kampania w internecie – to są rzeczy nie do przecenienia. I lider, który mobilizuje własnych wyborców w tradycyjnym dla siebie przedwyborczym liście. Po drugiej stronie słyszymy zapewnienia, że ""jutro może być lepsze"", ale przyznać trzeba, że grono wyborców nie wie, dlaczego jutro pod rządami PiS miałoby być dla nich gorsze.  I jeszcze jedna obserwacja. Mam znajomych z każdego ogólnopolskiego komitetu wyborczego. Ale w mediach społecznościowych o pójście do wyborów apelują głównie zwolennicy Koalicji Obywatelskiej. Ktoś powiedziałby: świetnie, to przykład na zaangażowany elektorat. I tak i nie. Bo odnoszę wrażenie, że to zaangażowanie wynika z przeświadczenia: ""jeśli my się nie zmobilizujemy sami, to partia, na którą chcemy głosować tego za nas nie zrobi"". Wysłanie teraz listu mobilizacyjnego przez Grzegorza Schetynę byłoby odtwórcze, reaktywne. Ale to możliwe, bo wiele działań KO w tej kampanii ma właśnie taki charakter. PiS od dawna jednak narzuca narrację w kampanii i poza nią. To nie jest więc zaskoczenie.  Proszę spojrzeć na wykresy. Wczoraj opublikowaliśmy wskaźniki zaufania dla kilkunastu polityków. Na badaniu tego typu już raz przejechał się Bronisław Komorowski, który wierzył, że jego 70-procentowe zaufanie znajdzie świetne odzwierciedlenie w wyniku wyborów. Ale ja zachęcam do szerszego spojrzenia. Na podium tego zestawienia znalazł się Jarosław Kaczyński. Prezesowi ufa 40,8 proc. badanych. To jego najlepszy wynik od początku pomiarów dla Onetu, przeprowadzanych przez IBRiS od listopada 2015 r. Ale od maja 2018 roku możemy zauważyć stały wzrost wskazań. Dokładnie w tym samym momencie, kiedy nagle tąpnęło Władysławowi Kosiniakowi-Kamyszowi, Robertowi Biedroniowi, Grzegorzowi Schetynie oraz Donaldowi Tuskowi. Jak się okazuje, wybory do Parlamentu Europejskiego i kampania przed głosowaniem były naprawdę istotne.   Przede wszystkim chciałem jednak dzisiaj zwrócić uwagę na to, kogo i czego w kampanii nie widać i o czym się nie mówi. W 2019 roku jest to katastrofa smoleńska. Wrak leży w Rosji, podkomisja smoleńska zakończyła swoje prace na raporcie technicznym, nie znamy wyników badań robionych za granicą (które miały przynieść tak kluczowe wyniki), a Antoniego Macierewicza można zobaczyć tylko na bilboardach wyborczych w Piotrkowie Trybunalskim i okolicach. Z badania IBRIS, zaprezentowanego na Forum Ekonomicznym w Krynicy wynika, że PiS przez swoich wyborców podziwiany jest za władczość, sprawczość, spryt i wierność zasadom. Każda z tych zalet mogłaby być podważana w przypadku podejmowaniu tematu wyjaśnienia katastrofy smoleńskiej w kampanii wyborczej. Nic więc dziwnego, że PiS skrzętnie ten temat ukryło. Bardzo dziwne, że nie jest to tematem dla opozycji, głównie Koalicji Obywatelskiej. Jeśli sięgniemy do wspomnianego badania IBRIS, zobaczymy, że KO jest opisywana przez swoich własnych wyborców jako ospały lew, miś panda, sympatyczny, ale leniwy, tkwiący w bezruchu.  Temat katastrofy smoleńskiej podejmuje dzisiaj w Onecie Andrzej Stankiewicz. Bardzo polecam lekturę analizy, która na chłodno rozpracowuje proces znikania niegdyś najważniejszego zagadnienia dla PiS. I przy okazji znikania Antoniego Macierewicza.  Bartosz Paturej jest autorem Informacyjnego Newslettera Onetu – zapisz się już dziś! Tu znajdziesz formularz. W Onecie nie żyjemy wyłącznie kampanią… - Nic z tego nie rozumiem. To znaczy, że ta nagroda na pewno im się należała – powiedziałem po lekturze tekstu, w którym Jacek Błoniarz-Łuczak, szef Laboratorium Fizycznego w Centrum Nauki Kopernik tłumaczy osiągnięcia zwycięzców. Tym co rozumieją i tym, co nie rozumieją, polecam tekst Patryka Motyki.   Sąd Najwyższy zakwestionował wyrok skazujący Arkadiusza Kraskę i przekazał sprawę do ponownego rozpoznania Sądowi Okręgowemu w Szczecinie. W 2018 roku pojawiły się nowe dowody, o których pisał Onet. Sąd Najwyższy wziął m.in. pod uwagę zapis monitoringu ze stacji benzynowej, w okolicy której doszło do zabójstwa. I odrzucił wcześniejsze wnioski. Oprócz tego, SN stwierdził, że w pierwszych sprawach być może w ogóle nie sprawdzono nagrań z monitoringu na stacji benzynowej, ponieważ wyroki w ogóle nie odnoszą się do tych materiałów. Uzasadnienie momentami szokuje.   O tym jak rosyjskie służby, czy specjalne zespoły będące pod wpływem Kremla wpływają na kolejne wybory w różnych krajach zostało już napisane wiele. Rewelacje ""New York Times"" idą jednak dalej. Jednostka 29155 znajdująca się w strukturze wojskowego wywiadu GRU ma odpowiadać za walkę z Zachodem. Według NYT do akcji 29155 należy wliczyć m.in. próbę otrucia byłego oficera rosyjskiego wywiadu Siergieja Skripala w Wielkiej Brytanii czy próbę puczu w Czarnogórze.",Bartosz Paturej,
https://wiadomosci.onet.pl/kraj/wybory-parlamentarne-2019-jak-wygladala-debata-czas-decyzji-w-tvn24/zltkq21,"Debata ""Czas decyzji"". Jak partie chcą reformować służbę zdrowia, gospodarkę, ekologię i prawo","Wybory parlamentarne już w niedzielę. Podczas debaty ""Czas decyzji"" w TVN24 wypowiedzieli się przedstawiciele wszystkich ogólnopolskich komitetów wyborczych. Odpowiedzieli na pytania w czterech kategoriach, wypowiedzieli się też na temat proponowanych przez ich ugrupowania programów.","Debatę poprowadzili dziennikarze TVN24 Monika Olejnik i Grzegorz Kajdanowicz, a uczestnikami byli: Marcin Horała (KW Prawo i Sprawiedliwość), Izabela Leszczyna (KW Koalicja Obywatelska PO .N IPL Zieloni), Adrian Zandberg (KW Sojusz Lewicy Demokratycznej), Władysław Kosiniak-Kamysz (KW Polskie Stronnictwo Ludowe), Krzysztof Bosak (KW Konfederacja Wolność i Niepodległość). Więcej informacji o wyborach parlamentarnych W pierwszej rundzie pytania dotyczyły służby zdrowia. Co według uczestników należy zrobić, by poprawić jej sytuację? - Jest nadzieja, że uda się zwiększyć finansowanie służby zdrowia do 6,8 proc. PKB. Inne kwestie to np. ułatwienie przy nostryfikacji dyplomu czy zwiększenie limitu przyjęć na studia medyczne. Można to też osiągnąć przy wykorzystaniu funduszy europejskich, ale wspólnie. Dlatego inne partie podpisały Pakt dla zdrowia [dokument podpisali politycy KO, PSL, PiS i SLD - przyp. red.] - mówił Władysław Kosiniak-Kamysz (PSL). - System jest skrajnie scentralizowany i niesprawny. Nie wystarczy dodawać do niego więcej pieniędzy. Jesteśmy za rozwiązaniami, które umożliwią obywatelom wykorzystanie ich własnych składek, tak jest na przykład w Singapurze - dodawał Krzysztof Bosak (Konfederacja). - PiS wygospodarował więcej funduszy na służby zdrowia. Obiecujemy też pakiet badań medycznych dla osób powyżej 40. roku życia - mówił Marcin Horała (PiS). - Słyszymy o kraju mlekiem i miodem płynącym, proszę przejść się na SOR i zobaczyć, jak wygląda tam sytuacja - ripostował Kosiniak-Kamysz. - KO wie, co trzeba zrobić, by naprawić ochronę zdrowia, ale nie uda się to przez podpisanie pięciopunktowego paktu. Musimy realizować nasze założenia - powiedziała Izabela Leszczyna (KO), odwołując się do Paktu dla zdrowia. - Stwierdzenia, że można zmienić organizacyjnie ochronę zdrowia i to wystarczy są nieprawdziwe. Wydajemy za mało na służbę zdrowia. Jeśli chcemy się leczyć jak Europejczycy, musimy wydawać na to więcej w proporcji do PKB - mówił Adrian Zandberg (Lewica). - Jeśli chcemy, by polska ochrona zdrowia się zmieniła na lepsze, musimy myśleć w perspektywie dłuższej niż cztery lata. Jesteśmy za tym, by usiąść do rozmów ze środowiskiem medycznym. Medycyna to działanie zespołowe. Powinno się opierać na dobrym traktowaniu wszystkich pracowników ochrony zdrowia - dodawał Zandberg. - Jako lekarz, nie jako polityk, obiecuję uzdrowić polską służbę zdrowia. Ona musi być inaczej zarządzana. Ujmujący jest dobry humor posła Horały. Proszę pojechać do Grudziądza, do tamtejszego zadłużonego szpitala. Wzrosły kolejki w 26 specjalnościach, tylko w czterech się skróciły - przypomniał Kosiniak-Kamysz. - Mienicie się herosami. Proszę nie słuchać marszałka Terleckiego, Polska jest na 23. miejscu na 28 możliwych według czasopisma ""Lancet"", jeśli chodzi o służbę zdrowia w krajach europejskich - podkreślał. - Byłbym ostrożny w tego rodzaju zarzutach. Wspomnijmy 350 zamkniętych oddziałów szpitalnych za rządów PO-PSL. Rozwiązujemy te odziedziczone problemy - odpowiadał Horała. - Teraz zamykane są kolejne oddziały, niech pan pojedzie choćby do Kluczborka, na Opolszczyznę. Oddziały są zamykane na masową skalę. To niepoważne! - ripostował Zandberg. - Stwórzmy po wyborach koalicyjny rząd i w centrum postawmy pacjenta. W KO wiemy, jak to zrobić: 21 dni oczekiwania do specjalisty i 60 minut oczekiwania na SOR-ze. To nasza propozycja - przypominała Leszczyna. Kolejna runda dotyczyła polityki socjalnej i gospodarki. - Płaca minimalna powinna rosnąć proporcjonalnie do zmian w gospodarce. Rząd próbuje stworzyć takie wrażenie przed społeczeństwem. To populizm i absurd - rozpoczął Bosak. - Za podniesienie minimalnego wynagrodzenia zapłaci nie PiS, ale pracodawcy, którzy tworzą miejsca pracy. Najlepszym sposobem byłoby podniesienie kwoty wolnej od podatku - proponował Kosiniak-Kamysz. - Znacząco obniżyliśmy podatki. Chcemy, by Polacy więcej zarabiali i mogli za to utrzymać rodzinę. Mamy też propozycje dla przedsiębiorców - deklarował Horała. - Można podnieść płacę minimalną do 2,7 tys. zł jeszcze w tym roku. Nie będę wróżył, ile ma ona wynieść w latach kolejnych, bo jestem odpowiedzialny, a taką decyzję należy podejmować na podstawie danych z konkretnego roku - podkreślał Adrian Zandberg. - Nie jesteśmy zwolennikami finansowania pakietów socjalnych z budżetu państwa - ocenił Bosak. Jego zdaniem w Polsce nie brakuje inwestycji. - Jesteśmy za finansowaniem in vitro. W imieniu KO deklaruję, że wszystko, co zostało przyznane, zostanie utrzymane, jeśli chodzi o politykę społeczną - mówiła Leszczyna. Jak dodała ""spuścizną rządów PO są żłobki"". - Piękna koalicja Konfederacji z KO w atakowaniu PiS - ocenił Horała. Poseł dodał, że PiS przekazał ponad miliard złotych na żłobki. Natomiast Bosak odpowiedział, że Konfederacja może być jedyną odpowiedzialną opozycją wolnorynkową. - In vitro powinno być finansowane z budżetu państwa - ocenił Zandberg. Dodał, że PiS rządzi, odwołując się do ideologii. - Rząd PiS pozbawił finansowania in vitro dla tych, których nie stać. Oszukaliście prawicowych wyborców - ocenił lider PSL. - Demografia musi się poprawić, ale nie załatwicie tego jednym programem 500 plus - dodał. - PiS jest partią, która gwarantuje Polakom wolność - zadeklarował Horała. - Musimy opierać się na różnych źródłach energii, np. energetyce wiatrowej. Węgiel to jednak podstawa naszego bezpieczeństwa energetycznego i źródło pracy dla górników - rozpoczął Marcin Horała. - Panie pośle, jak wam nie wstyd? Zablokowaliście korzystanie z odnawialnych źródeł energii, sprowadzacie ruski węgiel - wyliczał Kosiniak-Kamysz. - Marnujemy ogromne ilości wody, nie ma przydomowych zbiorników retencyjnych. Za rządów PiS tworzone są kopalnie odkrywkowe, które powiększają ten problem. - Konfederacja nie zajmuje się snuciem wizji, tylko mówieniem prawdy. Polska energetyka jest nastawiona na węgiel. Wszyscy, którzy znają się na rzeczy, wiedzą, że nie da się od tego odejść w niedalekim, wyznaczonym przez UE terminie - mówił Bosak. - Węgiel w Polsce się kończy, tak jak jego bezpieczne wydobywanie. Nie możemy ryzykować życiem górników. Nie wolno otwierać nowych kopalń, bo odpowiadamy za Ziemię - przekonywała Leszczyna. - Powinniśmy wyjść z węgla do 2035 r. i zrobić to odpowiedzialnie. To nie jest ideologia, to kryzys klimatyczny - mówił Zandberg. Jak uczestnicy zapatrują się na rewolucję toczącą się w polskim prawie? - PiS stanowi o przestrzeganiu prawa, nawet mam ze sobą konstytucję - mówił Marcin Horała. Przeczytał także fragment o małżeństwie jako związku kobiety i mężczyzny. - Uznaliśmy każdy wyrok TS, to różnica między nami - odpowiedziała Horale Leszczyna. - Konstytucji nie należy nosić ze sobą, tylko jej przestrzegać - podkreślał Kosiniak-Kamysz. - Pan się ośmiesza mówiąc, że przestrzegacie zapisów konstytucji - skierował swoje słowa do Horały Zandberg. - Mamy rozpisany kalendarz przywracania Polski na drogę praworządności do 2022 r., wtedy da się ostatecznie posprzątać po działaniach PiS. - Jesteśmy zwolennikami dyskusji o nowej konstytucji, będziemy o tym dyskutować. Cywilizacja prawna poszła w złym kierunku - stwierdzał Bosak. - Przywrócimy konstytucyjną zasadę, że wszyscy obywatele są równi wobec prawa. Dziś ten zapis nie obowiązuje polityków PiS-u - komentowała Leszczyna. - Stoimy przed ważnym wyborem. Możemy skręcić w lewo i budować w Polsce świeckie państwo dobrobytu. Lewica to gwarancja tego, że nie wróci praca z 3,5 zł za godzinę, a budowanie kolejnych kilometrów dróg jest ważniejsze od pojedynczego obywatela. Warto zagłosować w wyborach na Lewicę - przekonywał Zandberg. - Wielu z was przez ostatnie cztery lata mówiło: ""Dlaczego pozwalacie na to, co się dzieje w Polsce? Ciężko walczyliśmy o wolność"". Dzisiaj ja chcę wam powiedzieć: to ten moment, podnieście głowy i idźcie na wybory, bo nie ma sposobu innego na odsunięcie złej władzy od władzy, niż zagłosowanie w wyborach. Chcemy, żebyście czuli się w polskim domu, jak u siebie. Zaufajcie KO, jesteśmy lepsi i mądrzejsi, niż 10 lat temu - deklarowała Leszczyna. - Uszanujcie jakieś zasady. W imię zasad trzeba iść na te wybory. Trzeba wybrać rozsądne centrum. Ani lewica, ani prawica nie zapewni normalności. Proszę o głos na PSL, to prosta droga do odsunięcia złych ludzi od władzy - mówił Kosiniak-Kamysz. - Jesteśmy jedyną formacją antysystemową, jedyną formacją prowadzącą kampanię za własne pieniądze. Nie kupujemy głosów za pieniądze podatników. Na naszych listach są świetni, przygotowani kandydaci. Ludzie działający dla idei. Ludzie, którzy przedstawiają alternatywę dla partii okrągłostołowych - przekonywał Bosak, apelując o propagowanie Konfederacji wśród znajomych i rodziny. Zdaniem Horały debata pokazała wielką koalicję ""anty-PiS"" w działaniu. Poseł wytknął PO odpowiedzialność za straty dziesiątków miliardów złotych z VAT, PSL podwyższenie wieku emerytalnego, Lewicy pójście do wyborów z ""tęczową flagą"". Mówił też o ""największej partii opozycyjnej, czyli TVN"". - Trzeba sobie odpowiedzieć, czy żyje się wam lepiej, czy nie. Nie spoczywamy na laurach. Polska może być krajem na zachodnim poziomie dobrobytu, zachowując tożsamość, tradycję, rodzinę - podsumował Horała.",,
https://wiadomosci.onet.pl/tylko-w-onecie/wybory-parlamentarne-2019-czesnik-wysoka-frekwencja-sprzyja-pis-owi-wywiad/mgxjn9w,Dr hab. Mikołaj Cześnik: wysoka frekwencja sprzyja PiS-owi [WYWIAD],"- Jest prawdopodobne, że dodatkowi wyborcy poprawią wynik PiS np. z 41 na 47 czy 48 proc. Zaczynamy wtedy rozmawiać o kolejnych możliwych większościach w Sejmie - mówi w rozmowie z Onetem dr hab. prof Uniwersytetu SWPS Mikołaj Cześnik. Politolog opowiada też o głównych niewiadomych przed 13 października i przekonuje, że powinniśmy ufać wyborczym sondażom.","*** Marcin Terlik: Jesteśmy na samym finiszu kampanii. Czy wciąż mamy wielu niezdecydowanych wyborców, o których mogą jeszcze powalczyć politycy? Dr hab. Mikołaj Cześnik, Uniwersytet SWPS*: Oczywiście, że tak. Parę milionów ludzi wciąż nie jest do końca przekonanych na kogo głosować lub czy w ogóle iść na wybory. Nawet wśród tych zdecydowanych jest grupa takich, którym coś się przydarzy w najbliższych kilku dniach. Wielu z tych, którzy myślą, że 13 października zagłosują, pewnie tego nie zrobi. Widzi pan jakieś wydarzenia w ostatnich dniach, które mogłyby szczególnie wpłynąć na tych wciąż nieprzekonanych? Na jednego może zadziałać jakaś obietnica, kogoś innego odrzuci jedno za dużo użyte słowo. Nie mam wątpliwości, że ten ostatni tydzień będzie obfitował w nagłe zwroty, które wpłyną na ich decyzje. Ktoś powie “to już za dużo, polityka jest zbyt brudna”, ktoś inny z kolei pomyśli “tego już tym sukinsynom nie daruję, pójdę zagłosować na ich przeciwników”. To miliony ludzi, z których każdy jest trochę inny. Natomiast politycy robią wszystko, żeby tych niezdecydowanych jeszcze jakoś ""dźgnąć"". Nie zawsze to się udaje, a czasem ich działania są nawet przeciwskuteczne. Np. to, co zrobiła Koalicja Obywatelska zapraszając na konwencję Lecha Wałęsę, było strzałem w stopę. Może chodziło im właśnie o zaostrzenie sporu, ale moim zdaniem to było gorsze niż zbrodnia - to był błąd. TVP Info w ostatnich dniach opublikowała nagrania rozmów jednego z liderów KO Sławomira Neumanna. Uważa pan, że mogą w znacznym stopniu wpłynąć na wyborców? Myślę, że nie. Być może byłoby inaczej, gdyby były to pierwsze tego rodzaju nagrania w Polsce. Ale nie były. Wiele osób jest już głęboko zaangażowanych w spór. Ci, którzy są po stronie Neumanna, nie wierzą, a ci, którzy są przeciwko, mówią: “nie ma się czemu dziwić”. To, że politycy przeklinają i zachowują się jak prostacy, nie jest niczym nowym. Popularne przekonanie mówi, że w Polsce w zasadzie nie mamy przepływów elektoratów, a celem kampanii jest raczej mobilizacja swoich zwolenników i demobilizacja tych przeciwnika. Zgadza się pan z tą diagnozą? Nie. W każdych dotychczasowych wyborach parlamentarnych jestem w stanie wskazać takich wyborców, którzy dokonywali nawet najbardziej karkołomnych transferów. Byli tacy wyborcy, którzy przechodzili kiedyś od Unii Wolności do Samoobrony. W 2011 r. od Prawa i Sprawiedliwości do Platformy Obywatelskiej i odwrotnie. Oczywiście to nie są duże liczby. Jednak jeśli w badaniu realizowanym na grupie około dwóch tys. osób trafi się takich dwóch czy trzech, to znaczy, że w społeczeństwie jest ich odpowiednio więcej. Nie mam wątpliwości, że w porównaniu z Europą Zachodnią te przepływy są ogromne. AWS w 1997 r. otrzymał 34 proc. głosów, a w kolejnych wyborach nie wszedł do Sejmu. Spójrzmy jednak na obecną sytuację. Dwie główne partie spolaryzowały scenę polityczną i przedstawiają się jako swoje przeciwieństwa. Czy między PiS i PO dochodzi do przepływu elektoratów? Na pewno scena nie jest zupełnie zabetonowana, choć zmiany te są teraz rzeczywiście mniejsze. Kiedy PiS i PO były tworzone na początku lat 2000., ich elektoraty były do siebie podobne. Pamiętamy wszyscy, że partie te miały nawet w 2005 r. stworzyć koalicję. Teraz się od siebie coraz bardziej oddalają, jednak ten wspólny korzeń wciąż pozostaje. Doskonałym przykładem jest Jan Rokita, który kiedyś był liderem PO, a dziś przesunął się w kierunku środowiska PiS-u. Kazimierz Ujazdowski czy Michał Kamiński poszli w przeciwną stronę. Najwięcej w tym zakresie dokonał Jarosław Gowin - był ministrem w rządach obu tych partii. Mówimy jednak o politykach, którzy z natury swojego zawodu są raczej pragmatyczni. Myślę, że wyborcom również nie można odmówić pragmatyzmu. Możliwości przepływania elektoratów na pewno są, choć mniejsze niż 10 czy 20 lat temu, kiedy ta scena była bardziej chwiejna. Inną sprawą jest, że wśród strategów partyjnych zdano sobie sprawę, że zamiast bić się o kogoś, kogo bardzo ciężko przyciągnąć, łatwiej zmobilizować tych o lżejszym, mniej zdecydowanym podejściu do polityki. Ktoś może powiedzieć: “PiS i PO to w zasadzie to samo, ale ten PiS przynajmniej dotrzymuje obietnic, może faktycznie jak oni odejdą, to nie będzie tego 500 plus”. Ludzie myślą mniej więcej na takim poziomie skomplikowania. Nie znaczy to oczywiście, że jest to złe. Trudno oczekiwać od wyborców formułowania politologicznych traktatów. Proste myślenie nie musi być prostackie. Czasami proste rozwiązania są najlepsze. Komu udaje się trafić do tych o “lżejszym podejściu do polityki”? PiS było chyba pierwsze, które zauważyło, że zamiast przyciągać tych, którzy tej partii nie cierpią, lepiej wyjść do tych, którzy do tej pory nie głosowali. Ewidentnie było to widać w wyborach do Parlamentu Europejskiego, gdzie nie byłoby tej wysokiej frekwencji, gdyby PiS nie zmobilizował swoich wyborców. Niektóre badania wskazują na bardzo wysoką frekwencję również 13 października. W poniedziałek ukazał się sondaż Kantar dla “Gazety Wyborczej”, Gazeta.pl i TOK FM, w którym 78 proc. ankietowanych zadeklarowało, że na pewno pójdzie na wybory. Wierzy pan takim liczbom? Moim zdaniem 78 proc. będzie bardzo trudne do osiągnięcia. Przyznaję, że zaskoczyła mnie frekwencja w wyborach do europarlamentu, ale łatwiej jest wskoczyć z poziomu dwadzieścia kilka na czterdzieści kilka proc., niż z czterdzieści kilka na sześćdziesiąt kilka, czy co dopiero w granice 80 proc. To wymaga mobilizacji osób, których od głosowania powstrzymuje bardzo wiele czynników. Dziś stawiałbym na frekwencję między 57 a 62 proc., czyli i tak dużo wyższą niż cztery lata temu. Komu będzie sprzyjać ten wysoki udział w wyborach? Oczywiście zobaczymy, kim będą ci, których uda się przyciągnąć. Tu bardzo wiele zależy od ostatnich dni kampanii. Pewnego rodzaju dane pokazują jednak, że ten przedział wyborców, który może zwiększyć frekwencję z 55 do 65 proc. sprzyja najbardziej Prawu i Sprawiedliwości. Jest prawdopodobne, że ci dodatkowi wyborcy poprawią wynik PiS np. z 41 na 47 czy 48 proc. Zaczynamy wtedy rozmawiać o kolejnych możliwych większościach w Sejmie - 3/5 mandatów, które pozwalają na odrzucenie prezydenckiego weta, czy 2/3, które pozwalają na zmianę konstytucji. Sondaże regularnie dają jasny obraz podium w tych wyborach - pierwszy PiS, druga KO i na trzecim miejscu Lewica. Co pozostaje jeszcze niewiadomą? Małą jest to, czy wejdzie PSL i myślę, że wejdzie. Dużą - czy wejdzie Konfederacja. Moim zdaniem raczej nie. Konfederacja ma wierny elektorat, który na pewno pójdzie zagłosować, ale problemem dla niej będzie frekwencja. Im wyższa, tym jej elektorat będzie proporcjonalnie mniejszą grupą wśród głosujących. To będzie miało duże znaczenie dla całych wyborów. Dlaczego? Wiemy, że PiS wygra wybory, pytaniem pozostaje jednak jaką będzie miało premię za wygraną. Ta premia zależy od tego, ile partii przekroczy próg wyborczy. Te niewiadome wyniki PSL i Konfederacji wpłyną na to, co dalej się stanie z rządem. System d’Hondta daje zwycięzcy bonus z tzw. zmarnowanych głosów. Oczywiście tej premii nie uzyskuje się jeden do jednego, ale pamiętajmy, że to właśnie dzięki tym zmarnowanym głosom, PiS uzyskało większość w 2015 r. Gdyby ówczesna Zjednoczona Lewica weszła do Sejmu, dziś żylibyśmy w innej Polsce. Załóżmy, że PSL i Konfederacja przekraczają próg wyborczy. Oznacza to prawdopodobny brak samodzielnej większości PiS? Niekoniecznie. Ostatnie sondaże pokazują tendencję wzrostową Prawa i Sprawiedliwości. Jeśli się utrzyma, to nawet przy niewielu zmarnowanych głosach, PiS uzyska większość miejsc w Sejmie. Co z kolejnymi progami, czyli właśnie większościami 3/5 i 2/3 posłów? Są pana zdaniem w zasięgu obecnie rządzących? O większości konstytucyjnej nie ma co mówić, chyba że nie wszedłby jednocześnie PSL i Konfederacja. Wówczas byłoby to możliwe, choć i tak niezbyt prawdopodobne. Jednak już większość 3/5 jest realnym celem. Myślę, że o to właśnie bije się teraz PiS. Rozmawiamy cały czas o przedwyborczych sondażach. Ich wiarygodność jest często podważana, szczególnie po wyborach prezydenckich i parlamentarnych z 2015 r. Do jakiego stopnia możemy im pana zdaniem ufać? Mam świadomość wszystkich ograniczeń, które wiążą się z tym narzędziem. Patrząc na wynik badania, wiem, że jest to informacja niedoskonała. Natomiast nie mam żadnych wątpliwości, że sondaże wykonywane przez firmy zrzeszone w Organizacji Firm Badania Opinii i Rynku (OFBOR) są robione zgodnie z zasadami sztuki. To trochę tak jak z robieniem hamburgera. Można go przygotować zgodnie z najlepszym przepisem, a i tak będzie miał w sobie mikroplastik czy inne pochodzące z mięsa zanieczyszczenia i nie będzie specjalnie zdrowy. Dzisiaj sondaże robi się dużo trudniej - ludzie nie zgadzają się, by z nimi rozmawiać, występuje cała masa przeszkód. Natomiast są one wykonywane najlepiej, jak jest to możliwe. Nie ma tam żadnych oszustów, którzy robią to badanie sami przy komputerze. Podejrzewam, że nie wszyscy są do tego przekonani. Trzeba pamiętać, że badania społeczno-polityczne to tylko kropla w morzu tego, co robi branża badawcza. W grę wchodzą naprawdę duże budżety pochodzące od wielkich korporacji, a one wiedzą, jak prowadzi się badania na całym świecie. Gdyby w Polsce sondaże czy inne badania społeczne były robione w jakiś nieuczciwy sposób - jak to się czasem sugeruje - firma traciłaby ogromne pieniądze. Cała branża badawcza w Polsce jest warta 700-800 mln zł. Prezesi tych firm dysponują naprawdę sporymi budżetami i aby je utrzymać, muszą zachowywać się odpowiedzialnie. Gdyby zaczęli ściemniać, ich kłamstwo miałoby na rynku bardzo krótkie nogi.",Liczenie głosów po wyborach do PE w maju 2019 r.,
https://wiadomosci.onet.pl/tylko-w-onecie/andrzej-stankiewicz-smolensk-zniknal-we-mgle-razem-z-macierewiczem/w1jdc57,Wybory parlamentarne 2019. Smoleńsk zniknął we mgle razem z Macierewiczem,"— Antoni został z tym Smoleńskiem całkiem sam. Szefostwo PiS umyło ręce i zepchnęło to na niego. I wie pan co jest najsmutniejsze? Że on chyba nie zdaje sobie sprawy, jak bardzo zostawili go na lodzie — mówi bliski współpracownik Macierewicza.","Gdyby brać na poważnie pożegnalne wystąpienia Antoniego Macierewicza z okresu, gdy odchodził z Ministerstwa Obrony, to należałoby uznać, że PiS zdradziło Smoleńsk. Na początku 2018 r. Macierewicz mówił w telewizji Trwam: — Jak najszybciej musimy doprowadzić do wyjaśnienia, jak do tej zbrodni doszło. Musimy jasno postawić odpowiedzialność. Nie wolno nam dopuścić, by ta zbrodnia uszła płazem, by naród się nie dowiedział, kto jest za nią odpowiedzialny. Zrobię wszystko, byście państwo uzyskali pełną informację na ten temat jak najszybciej. Od tego wystąpienia minęło ponad półtora roku. W tym czasie Smoleńsk zniknął z polityki PiS, nie pojawia się w wystąpieniach Jarosława Kaczyńskiego, nie stanowi elementu kampanii, został też wycięty z programu wyborczego PiS. Gdy PiS był w opozycji, Macierewicz był głównym reżyserem w smoleńskim teatrze PiS. W ciągu ponad pięciu lat pracy swego sejmowego zespołu Macierewicz i jego współpracownicy ogłosili kilkanaście hipotez przyczyn katastrofy smoleńskiej, czasem wzajemnie ze sobą sprzecznych. Były teorie o rozpyleniu helu nad lotniskiem w Smoleńsku, obezwładnieniu prezydenckiego tupolewa na wysokości 15 m, a ostatecznie stanęło na wybuchu. Części tych teorii nie formułował zresztą sam Macierewicz, ale zrodziły się w środowiskach bliskich PiS. Tak było choćby z najgłośniejszą teorią, jakoby Rosjanie rozpylili sztuczną mgłę — tę wersję rozpropagował mec. Rafał Rogalski, w pierwszej fazie śledztwa smoleńskiego adwokat Jarosława Kaczyńskiego. Bombę helową wymyślił z kolei dr Andrzej Ćwierz, były poseł z zespołu Macierewicza. Naukowcy smoleńscy eksperymentowali na parówkach i puszkach, wywodząc z tego swe teorie przeczące oficjalnej, rządowej wersji katastrofy. Podczas serii konferencji smoleńskich pojawiały się tezy, że szczątki samolotu zostały wbite w brzozę już po katastrofie, zaś skrzydło mogło zostać odcięte piłą albo oderwane detonacją. Ale mistrzem kontrowersji pozostawał jednak sam Macierewicz. Po trzech latach od katastrofy potrafił wypalić: — Mogę powiedzieć z olbrzymią dozą pewności i prawdopodobieństwa, że relacje o tym, że trzy osoby przeżyły, są wiarygodne. Mamy te informacje z trzech różnych, niezależnych źródeł. Macierewicz łatwo stawiał najcięższe oskarżenia, nie wycofywał się z absurdalnych teorii i przyciągał mętnych ekspertów. Często było tak, że nawet posłowie zasiadający w sejmowym zespole Macierewicza nie orientowali się, jaka teoria jest w danej chwili aktualna. Po dojściu PiS do władzy Macierewicz starał się zachować kontrolę nad Smoleńskiem. Gdy objął tekę szefa MON, jednocześnie w resorcie stworzył nową podkomisję smoleńską, opartą na ekspertach z wcześniejszego zespołu parlamentarnego. Zaczął z przytupem: wiosną 2017 r. podkomisja przedstawiła swoją najgłośniejszą tezę. Na podstawie eksperymentów — bez odnalezienia śladów materiałów wybuchowych na częściach tupolewa czy też na przedmiotach pasażerów — doszła do wniosku, że prawdopodobnie w samolocie podłożono bombę termobaryczną. Gdy prokuratura — już kierowana przez ludzi PiS — poprosiła o dowody, niczego nie dostała. Prezes PiS Jarosław Kaczyński nigdy przychylnie nie skomentował termobarycznych rewelacji. Wkrótce okazało się, że kierujący z ramienia Macierewicza podkomisją polonus Wacław Berczyński bez żadnego tytułu prawnego angażował się w przetarg na śmigłowce, samemu pracując przez lata dla jednej z firm lotniczych. Gdy wybuchł skandal, Berczyński zrezygnował z szefowania komisji i przezornie ulotnił się do domu w USA. To wszystko stanowiło początek końca smoleńskiej kariery Macierewicza. Na początku roku Macierewicz został odwołany ze stanowiska szefa MON — i już wówczas jego dramatyczne próby powstrzymania dymisji poprzez grę Smoleńskiem spaliły na panewce. Po dymisji Macierewicza z szefostwa MON Kaczyński powołał go na szefa podkomisji smoleńskiej. Jednak gdy w smoleńską rocznicę wiosną 2018 r. Macierewicz chciał przedstawić swój kolejny pełen pomysłowych tez raport, nie wytrzymała nawet część rodzin smoleńskich związanych z PiS. Macierewicz dopiął swego — przedstawił tzw. raport techniczny, choć rzeczywiście unikał nowych kontrowersji. Powtórzył za to, że na pokładzie tupolewa doszło do wybuchów. Dowodem miały być zdjęcia z miejsca katastrofy pokazujące ogromne zniszczenia kadłuba, a także eksperymenty jego podkomisji. Teorię dotyczącą wybuchów na pokładzie Macierewicz wygłosił jednak bez badań pirotechnicznych wraku i rzeczy pasażerów. Obawiał się zresztą, że dojdzie do kompromitacji, bo nieoficjalnie wiadomo, że niektórzy z członków jego podkomisji mieli opory, by podpisać się pod takim „raportem technicznym”. Ostatecznie — jak stwierdził Macierewicz — „wszyscy zaakceptowali, ale nie wszyscy podpisali”. Kluczowa była reakcja Kaczyńskiego. W wystąpieniu podczas rocznicy katastrofy w 2018 r. dziękując osobom zaangażowanym przez lata w miesięcznice, Macierewicza umieścił w środku stawki. I tak podsumował jego „raport techniczny”: Wiele lat bardzo ciężkiej pracy, wiele eksperymentów udanych i nieudanych, wiele hipotez potwierdzonych i niepotwierdzonych. To był dowód na to, że dogmat o smoleńskiej nieomylności Macierewicza przestał obowiązywać. Partia zrozumiała, że zapadł wyrok na Antoniego. Kilka miesięcy później zatrzymany i aresztowany został jego pupil Bartłomiej Misiewicz. To był koniec Macierewicza i koniec Smoleńska w jego spiskowej wersji. Tuż przed tegoroczną rocznicą podkomisja Macierewicza po raz pierwszy od lat nie przedstawiła żadnego raportu. Wydała co prawda komunikat, że w tupolewie znaleziono ślady ładunków wybuchowych, a autorów raportu Millera należy wsadzić do więzienia. Dokument jednak szybko został usunięty ze stron resortu obrony. „Zostałem poinformowany, że zaistniały problemy z serwerami MON” — wyjaśniał Macierewicz, umieszczając komunikat na stronach swego biura poselskiego. Gdy kilka dni temu Jarosław Kaczyński gościł w Radiu Maryja — macierewiczowskim bastionie — nie odpowiedział na pytanie o zwrot wraku. Wziął to na siebie szef MON Mariusz Błaszczak: — To, co stało się z wrakiem, jest konsekwencją zaniedbań Donalda Tuska — oznajmił. Współpracownik Macierewicza mówi mi: — Antoni został z tym Smoleńskiem całkiem sam. Szefostwo PiS umyło ręce i zepchnęło to na niego. I wie pan co jest najsmutniejsze? Że on chyba nie zdaje sobie sprawy, jak bardzo zostawili go na lodzie. Spójrzmy chłodnym okiem, jak wygląda Smoleńsk cztery lata po objęciu władzy przez PiS. Chodzi o te kwestie, za które PiS ostro atakowało przed wyborami Tuska i Platformę. W sprawie zwrotu wraku — żadnych efektów. — Podjęliśmy inicjatywę, żeby wpłynąć na tę sytuację poprzez Radę Europy i Rada Europy podjęła rezolucję w tej sprawie — mówił Błaszczak u ojca Rydzyka. Rezolucja została oparta na raporcie posła sprawozdawcy Pietera Omtzigta z Holandii, który opracował ją na podstawie opinii dwóch ekspertów prawa międzynarodowego: Timothy’ego Brymera z Wielkiej Brytanii i Pablo Mendesa de Leona z Hiszpanii. Po przeanalizowaniu sytuacji prawnej uznali oni, że wrak powinien zostać zwrócony Polsce. Szkopuł w tym, że przyjęta w połowie października 2018 r. rezolucja wzywała do zwrotu wraku w ciągu roku — czyli winno się to stać na dniach. Rzecz jasna, nic takiego nie nastąpi, bo Moskwa oficjalnie uznała, że rezolucja jej nie dotyczy. Ale o tym Błaszczak u Rydzyka nie powiedział. Poważniejszym instrumentem nacisku miała być skarga na Rosję do Międzynarodowego Trybunału Sprawiedliwości w Hadze — tyle że nigdy nie powstała. W lutym 2017 r. ówczesny szef MSZ Witold Waszczykowski informował, że skarga ""jest na ukończeniu”. – Trwa proces kończenia pisania skargi do MTS i w najbliższym czasie taką skargę przedstawimy. To mogą być dni lub tygodnie – mówił wówczas. Gdy przez kolejne miesiące nic się w tej sprawie nie działo, dziennikarze Onetu zainteresowali się czemu. Gdy latem 2018 r. napisaliśmy, że skarga nie została wysłana, bo nie chciał tego Jarosław Kaczyński, ówczesna rzeczniczka PiS uznała to za „fake news”. Skargi nie ma jednak do dziś. Zweryfikujmy dalsze smoleńskie zapowiedzi PiS sprzed wyborów. W sprawie umiędzynarodowienia śledztwa poprzez zaangażowanie NATO lub USA — żadnych realnych ruchów. W sprawie rzekomych przestępstw komisji Millera — z wielu złożonych przez Macierewicza doniesień prokuratorskich nie wynikło kompletnie nic. Prokuratura, w której po przejęciu władzy przez PiS powołany został specjalny zespół smoleński, dokonała masowych ekshumacji i wysłała próbki za granicę w poszukiwaniu śladów materiałów wybuchowych, co miałoby dowodzić zamachu. Jak sprawdził Onet w wybranych zagranicznych laboratoriach, terminy prowadzenia badań się skończyły. Dla przykładu — laboratorium Forensic Science Northern Ireland (FSNI) odpowiedziało nam, że podpisało kontrakt 10 października 2017 r. na dwa lata badań. Nieoficjalnie wiadomo, że wyniki badań próbek są już w Polsce. I co z nich wynika? Prokuratura nie odpowiada na pytania, a wiceprokurator generalny Marek Pasionek, odpowiedzialny za to śledztwo, nie odbiera telefonu. Ślimaczy się także śledztwo w sprawie rzekomego spisku Tuska z Putinem, by zaszkodzić Lechowi Kaczyńskiemu — miała to być tzw. zdrada dyplomatyczna. Prokuratura utknęła na sądowej odmowie zwolnienia tłumaczki Tuska z tajemnicy zawodowej. Przed wyborami PiS zbudował precyzyjną układankę. Według niej Smoleńsk to najprawdopodobniej zamach, przed tragicznym wylotem do Smoleńska rząd Tuska spiskował z Rosjanami, a potem tuszował przyczyny katastrofy, fałszując rządowy raport komisji Millera i prowadząc prokuratorskie śledztwo na manowce. Przez cztery lata rządów, mając do dyspozycji wszystkie służby i dokumenty, obóz władzy nie potrafił udowodnić ani jednego elementu owej układanki. Zobacz więcej materiałów Andrzeja Stankiewicza w Onecie",Jak wygląda kwestia smoleńska cztery lata po objęciu władzy przez PiS?,
https://wiadomosci.onet.pl/tylko-w-onecie/wybory-parlamentarne-2019-jaki-los-czeka-polskie-rzeki-pis-i-ko-maja-diametralnie/gm4mljb,Jaki los czeka polskie rzeki? PiS i KO mają diametralnie różne pomysły,Czy Wisła i Odra powinny służyć nam jako autostrady do transportu towarów? Czy może lepiej pozostawić rzeki w naturalnym stanie? Dwie główne siły polityczne udzielają na te pytanie całkowicie odmiennych odpowiedzi. W grę wchodzą ogromne pieniądze i konsekwencje dla środowiska na długie dekady.,"W czasach, gdy Rzeczpospolita była “spichlerzem Europy”, co roku barkami do Gdańska płynęły setki tysięcy ton zboża, a Wisła była jedną z najważniejszych rzek handlowych na świecie. Obecna sytuacja w niczym nie przypomina tej z XVII wieku. Dziś wodami śródlądowymi w naszym kraju przewozi się znacznie mniej niż 1 proc. towarów, z czego i tak zdecydowaną większość - na bardzo krótkich odcinkach. Czy rzeki znów mogą stać się naszym ""szkieletem komunikacyjnym""? Czy warto inwestować w nie olbrzymie pieniądze, by przystosować je do międzynarodowego handlu? Jakie przyniosłoby to efekty dla środowiska? O odpowiedzi przed wyborami poprosiliśmy przedstawicielki dwóch największych sił politycznych w Polsce. Dziesiątki nowych śluz i stopni wodnych. Poszerzane koryta i podnoszone mosty. Kanały, które przetną Śląsk, połączą Odrę z Dunajem, a Wisłę z białoruskimi rzekami. Plany Ministerstwa Gospodarki Morskiej i Żeglugi Śródlądowej są więcej niż ambitne. Autorzy przygotowanej w 2016 r. ekspertyzy resortu zachęcają, by do 2030 r. główne polskie rzeki spełniały wymogi międzynarodowego transportu i stały się - obok autostrad i kolei - zasadniczym elementem krwiobiegu polskiej gospodarki. Szacowany przez ministerstwo koszt tych inwestycji wynosi między 71 a 91 mld zł. Choć do tej pory plany te nie zaczęły być wprowadzane w życie na szeroką skalę, Prawo i Sprawiedliwość nie zapomniało o nich w swoim programie. “Projekt o szczególnym znaczeniu gospodarczym to również odbudowa pełnego potencjału żeglugi śródlądowej” - możemy w nim przeczytać. Rządzące ugrupowanie zapowiada poprawę żeglowności do poziomu IV klasy (pozwalającej na spływ barek o pojemności 1000-1500 ton) na Odrze, Wiśle, Narwi i Bugu. Dziś wymogi tej klasy spełniają tylko dolny bieg Odry i krótkie odcinki Wisły. Pracy do wykonania jest więc ogrom. - Rzeki pełnią różne funkcje. Zaopatrują w wodę ludzi, przemysł i rolnictwo, są szansą na rozwój turystyki, mogą być też wykorzystane do żeglugi. To bardzo zaniedbana dziedzina - mówi Onetowi posłanka PiS Anna Paluch, w mijającej kadencji wiceprzewodnicząca sejmowej Komisji Ochrony Środowiska, Zasobów Naturalnych i Leśnictwa. - Kraje zachodniej Europy wykorzystują swoje rzeki jako szkielet komunikacyjny - dodaje. Posłanka przekonuje, że rozwój transportu rzecznego będzie “wypełnieniem komunikacyjnej luki”. - Komunikacja wschód-zachód jest całkiem niezła, ale już ta północ-południe jest dużo gorsza. Tymczasem to ona jest dla Polski bardzo istotna, jeżeli chcemy być zwornikiem państw Europy Środkowo-Wschodniej. Musimy integrować obszary naszej części kontynentu. Rozwój żeglugi rzecznej jest krokiem w tym kierunku - zaznacza Paluch. Zupełnie inne podejście do kwestii rzek ma Koalicja Obywatelska. Jej program wyborczy głosi, że “wstrzymane zostaną programy regulacji rzek"", a ugrupowanie ""wykorzysta środki krajowe i unijne na wsparcie programu renaturyzacji rzek, zgodnych z Ramową Dyrektywą Wodną”. Dlaczego opozycja sprzeciwia się rozwojowi żeglugi śródlądowej? - Regulacja wód zapowiadana przez obecny rząd nie ma wiele wspólnego z rzeczywistością. My po prostu nie mamy takich rzek, które nadawałyby się do rozwoju tego rodzaju transportu - mówi Onetowi posłanka Gabriela Lenartowicz, również zasiadająca w sejmowej Komisji Ochrony Środowiska, Zasobów Naturalnych i Leśnictwa, tyle że z ramienia PO-KO. Polityk opozycji podkreśla, że zasoby wody na jednego mieszkańca w Polsce są niskie i mogą być porównywane do tych w Egipcie. - Sensowność ekonomiczna transportu rzekami zależy od ilości wody, którą w nich płynie. My nie mamy Jangcy ani nawet Renu. Niektórym się wydaje, że to jak na plaży - jeśli wykopiemy dołek, to tam pojawi się woda, a jeśli pogłębimy rzekę, to tam również tej wody przybędzie. Od mieszania herbaty nie przybywa cukru, a od piętrzenia rzek nie przybywa wody - tłumaczy swoje stanowisko Lenartowicz. Posłanka PO-KO w rozmowie z Onetem odnosi się też do argumentów obozu rządowego o rozwiniętym transporcie rzecznym na zachodzie Europy. - Tam infrastruktura już istnieje i się ją po prostu utrzymuje, a nie tworzy. Co więcej, rola tego transportu maleje. Loara nie służy już do transportu, korzystają z niej teraz tylko turyści - zaznacza. Lenartowicz dodaje, że finansowanie uregulowania rzek spoczęłoby na krajowym budżecie. - Musielibyśmy poczynić ogromne inwestycje ze stratami dla środowiska i z tego powodu nie dostalibyśmy na to pieniędzy unijnych. Koszt jest niewspółmierny do późniejszych efektów. Budowanie dróg śródlądowych to anachronizm - ocenia posłanka. - Poza tym co mielibyśmy spławiać tymi rzekami? Węgiel z Mozambiku pod prąd? - pyta Lenartowicz. - W tej chwili liczy się czas. Kto będzie czekał tygodniami na transport, który wcale nie jest tańszy? - dodaje. Polityk przekonuje, że obecnie na świecie “rzeki się renaturalizuje”, a inwestuje w kolej, która przeżywa “prawdziwy bum”. Dodaje, że 71-91 mld zł na rzeki wyliczone w ministerialnym raporcie to, “szacunki z sufitu i życzeniowe myślenie”, a koszt modernizacji byłby jeszcze wyższy. - To wizje, które mają działać na ambicje wyborców. Być może temat nie przebija się do ogólnopolskiej debaty, ale wbrew pozorom jest nośny lokalnie. Np. w moim Raciborzu, położonym nad górną Odrą, gdy mówi się o porcie, mieszkańcy rosną. Tymczasem na realizację tych życzeń nie zapewniono pieniędzy nawet na poziomie koncepcji - podkreśla Lenartowicz. Anna Paluch z PiS pytana o ogromne nakłady potrzebne na udrożnienie rzek odpowiada, że “oczywiście wymaga to inwestycji, ale przecież budowa dróg i kolei również ich wymaga”. - Musimy rozbudowywać jedno i drugie - zaznacza. - Te 70 do 90 mld zł nie będą wydane w ciągu roku ani dwóch. Inwestycje z inżynierskiego punktu widzenia muszą potrwać i wymagają spokojnej pracy. Jeśli będzie to rozłożone na pięć czy siedem lat, to sobie z tym poradzimy - przekonuje posłanka partii rządzącej. - Infrastruktura, która została po Niemcach na zachodzie kraju, jest bardzo zaniedbana. Zmarnowano pieniądze na jej remonty - tłumaczy konieczność wysokich wydatków parlamentarzystka PiS. - Afera Stanisława Gawłowskiego z PO dotyczy właśnie 600 mln zł wydanych w niewłaściwy sposób na remonty urządzeń żeglugowych - dodaje. Paluch dodaje, że “pieniądze na rozbudowę kolei już są”. - Za czasów PO te pieniądze nie były wydawane. Namnożyła się potworna ilość spółek kolejowych, za czym nie poszedł wzrost umiejętności kadry zarządzającej. Oni nie potrafili skorzystać z unijnych pieniędzy - uważa, zaznaczając, że inwestycje w kolej poprawiły się za czasów obecnego rządu. Czy regulacja rzek nie zwiększa ryzyka powodziowego? - Musimy to robić uważnie - mówi posłanka Paluch. - Żeby mieć rzekę żeglowną trzeba mieć wysoki poziom wody. Żeby zmieściły się wody powodziowe, trzeba go obniżyć. Regulację trzeba robić z poszanowaniem wymogów bezpieczeństwa - tłumaczy w rozmowie z Onetem. Co ze środowiskiem? - Ekolodzy zgłaszają stanowczy sprzeciw wobec każdego przegradzania rzek, mówią, że rzeka umiera, absolutyzują te kwestie. Trzeba jednak robić swoje, zachowując oczywiście wymogi środowiskowe. Przecież Niemcy utrzymują żeglowność swoich rzek właśnie w ten sposób - odpowiada parlamentarzystka PiS. - Zachowajmy zdrowy rozsądek. Nie możemy zostać jedynym w Europie skansenem, w którym dba się o środowisko kosztem populacji ludzkiej. Musimy te kwestie harmonijnie łączyć - zaznacza Anna Paluch. Całkowicie inaczej widzi to Gabriela Lenartowicz. - Doświadczenia mówią, że kanalizacja rzek stwarza ogromne zagrożenie powodziowe. W utworzonych rynnach trudno jest opanować skutki gwałtownych opadów, a coraz częściej mamy takie właśnie anomalie pogodowe. Prostym korytem woda płynie po prostu szybciej niż wtedy, gdy rzeka naturalnie meandruje - przekonuje posłanka PO-KO. - Rozlewiska i mokradła są naturalnym rezerwuarem wody, a my mamy problem suszy od lat - dodaje polityk opozycji. Lenartowicz ostrzega, że “każda duża regulacja niszczy bioróżnorodność”. - Niezwykle ważne dla naszego zachowania jako ludzi jest utrzymanie jak największej ilości gatunków roślin i zwierząt. Przystosowanie rzek do żeglugi niszczy siedliska ptaków, prowadzi do ginięcia ryb. To wpływa na cały ekosystem, a lista zagrożeń jest praktycznie nieskończona - zaznacza. - Dostosujmy łódkę do rzeki, a nie rzekę do łódki. To jest żelazna zasada, a sprzeciwianie się jej prowadzi do katastrofy ekologicznej - uważa posłanka PO-KO.",Barka z węglem na Kanale Gliwickim,
https://wiadomosci.onet.pl/tylko-w-onecie/marek-suski-gosciem-onet-opinie-przedwyborczy-qanda-co-w-tym-dziwnego-ze-odczytalem-w/2r40nfd,"Marek Suski gościem ""Onet Opinie. Przedwyborczy Q&A"". ""Co w tym dziwnego, że odczytałem w kościele list premiera RP?""","W tym roku w kościele Marek Suski odczytał list od Mateusza Morawieckiego. Posłowie PO, obecni w świątyni, opuścili ją oburzeni. Czy kościół to dobre miejsce do głoszenia haseł przez polityków? - To nie było podczas mszy - zaznacza Suski, pytany o sytuację. - List odczytałem po mszy i żadnych haseł politycznych tam nie głosiłem. Mówimy o liście z okazji dożynek z życzeniami i podziękowaniami za trud pracy na roli od premiera RP - mówił w programie polityk PiS. - Ja sam widziałem na różnych uroczystościach, które zaczynały się mszą, jak przemawiali politycy KO czy PSL. Nikt z tego nie robił afery - stwierdził gość programu. - Dwóch polityków z PO, gdy czytałem list premiera, wstało i wyszło z kościoła, a potem podali informację do mediów - dodał Suski. - A kościół to też miejsce spotkań, odbywają się tam uroczystości - koncerty, a nawet dyskoteki. Co więc dziwnego, że odczytano tam list premiera RP? - pytał Suski w trakcie rozmowy w ""Onet Opinie. Przedwyborczy Q&A"".",,,
https://wiadomosci.onet.pl/kraj/grzegorz-rzeczkowski-pis-z-perspektywy-putina-bylo-doskonala-alternatyw/hfzh0yd,Grzegorz Rzeczkowski: Rosjanie wpływają na wybory w Polsce [WYWIAD],"- PiS z perspektywy Władimira Putina było doskonałą alternatywą. To partia antyeuropejska i antyliberalna, negatywnie nastawiona do naszych ważnych sojuszników, takich jak Niemcy czy Ukraina. Zarówno Kreml, jak i PiS działają bezwzględnie i cynicznie, skrywając się pod płaszczykiem konserwatywnych wartości - mówi dziennikarz śledczy „Polityki” w rozmowie z „Kulturą Liberalną”.","Jakub Bodziony: Czy Rosjanie wpływają na wybory w Polsce? Grzegorz Rzeczkowski: Tak. W 2015 roku również? Oczywiście. W jaki sposób? Przygotowując spisek, który zaowocował aferą podsłuchową. Ona osłabiła rząd Platformy Obywatelskiej i PSL-u na tyle, że PO przegrała wybory. Ale przecież to nie podsłuchy doprowadziły do upadku Platformy. To była raczej kropla, która przelała czarę goryczy. Ta sprawa była kluczowa w procesie wykrwawiania się ówczesnej ekipy rządzącej. Taśmy podważyły zaufanie do rządu, partii, która za nim stała, i do jej liderów. Powstał chaos i powszechne uczucie niepewności. To było jak trucizna, która powoli, ale bezwzględnie osłabiała nasz państwowy organizm. Rosjanie w niedawnej przeszłości używali różnego rodzaju toksyn w celu pozbycia się niewygodnych osób, tak aby wyglądało to na cudzą robotę. Tu było podobnie. W książce „Obcym alfabetem. Jak ludzie Kremla i PiS zagrali podsłuchami” przekonuje pan, że w polską aferę polityczną byli zamieszani Rosjanie. Skąd ta pewność? Bo zostawili za sobą wyraźne ślady. Wątek rosyjskich podsłuchów zaczął się nie w restauracji Sowa i Przyjaciele, tylko kilka lat wcześniej w lokalu pod nazwą Lemongrass, który mieścił się naprzeciwko ambasady amerykańskiej. Jednym z celów było prawdopodobnie nagrywanie amerykańskich dyplomatów podczas nieformalnych rozmów, a na pewno zdobywanie od nich informacji. Właścicielami Lemongrassu były osoby powiązane z rosyjskim koncernem Lukoil, mafią sołncewską, a na końcu absolwent szkoły FSB, czyli rosyjskich służb specjalnych. Amerykanie nie są naiwni, posłali tam własny kontrwywiad i zaczęła się gra w kotka i myszkę, aż w rozgrywkę zaplątali się polscy politycy. Wtedy Rosjanie zauważyli, że to ma sens, bo Polacy chodzą do takich restauracji i mają długi język. Ale o Lemongrassie dowiedziały się też polskie służby. W końcu lokal został „spalony”. I dlatego powstała restauracja Sowa i Przyjaciele? Tym razem była to już lepiej przygotowana i zakamuflowana operacja. Restauracja na uboczu, z osobnym wejściem, specjalne vipowskie pokoje, alkohol, dobre jedzenie, a nawet panie lekkich obyczajów. To było jak beczka miodu w środku lasu. Wiadomo, że niedźwiedzie zaraz się zejdą, nieświadome tego, że całość jest nagrywana. Ale głównym łącznikiem jest tutaj osoba Łukasza N., mylnie nazywanego „kelnerem”. Najpierw pracował w Lemongrassie, potem został menedżerem w Sowie i miał pełną kontrolę nad słynnymi roomami vip, w których przez lata spotykali się politycy i biznesmeni z najwyższej półki. Jestem przekonany o tym, że Łukasz N. był informatorem Centralnego Biura Śledczego Policji. Sam nie poniósł żadnej odpowiedzialności, bo poszedł na współpracę i to głównie na podstawie jego zeznań został skazany Marek Falenta. Co jeszcze łączy te dwa lokale? Robert Sowa? Pan Sowa dawał tylko twarz i nazwisko, a na koniec zamknął restaurację. Jej właścicielem była spółka komandytowa, w której odpowiedzialność finansowa Roberta Sowy nie przekraczała nawet 1000 złotych. W dokumentach dotyczących firmy trudno znaleźć więcej szczegółów. Firma właściwie nikogo nie zatrudniała, nie kupiła ani nie wypożyczała żadnego sprzętu, nie wynajmowała żadnej powierzchni. Za to mieściła się w prywatnym mieszkaniu, do którego nikt z zewnątrz nie miał wstępu. Gdzie to było? Przy ulicy Grzybowskiej w Warszawie. Pod tym adresem znajdowały się również inne spółki powiązanej z Rosjanami grupy Radius oraz kancelaria prawnicza, która obsługiwała te firmy. To właśnie to mieszkanie i jego lokatorzy prowadzą nas aż na Cypr, do greckiego adwokata Christodoulosa Vassiliadesa. On słynie z tego, że obsługuje interesy zagadkowych postaci z całej Europy, w tym Andrieja Skocza, deputowanego rosyjskiej Dumy i jednego z najpotężniejszych oligarchów, bliskiego wywiadowi wojskowemu GRU i Kremlowi. Ponadto prasa międzynarodowa podkreśla jego związki z mafią sołncewską. Ludzie Vassiliadesa obsługiwali też spółki związane z Robertem Szustkowskim, miliarderem z grupy Radius, kolegą Skocza, a także firmę jednego z liderów wspomnianej już mafii sołencewskiej. To nie są szeregowi harcerze, tylko wypróbowani gracze, którzy wzajemnie sobie ufają. Duża kancelaria ma wielu klientów, to o niczym nie świadczy. Cypr jest rajem podatkowym i spółek, które ułatwiają tam prowadzenie działalności gospodarczej, jest mnóstwo. Każdy z rekinów – polskich czy rosyjskich – ma tam swoją kancelarię i tu ciężko o przypadek. Nazwiska ludzi od Vassiliadesa powtarzają się we władzach spółek związanych ze Skoczem, Szustkowskim i rosyjskimi bossami. Taka ciekawostka – prawnik współpracujący z tą konkretną kancelarią przyjechał do Polski, założył firmę, w której pracowali ludzie związani z Radiusem. Wszystkie nitki się zbiegają. Czy te podsłuchy od początku miały zostać wykorzystane przeciwko polskim władzom? Uważam, że początkowo była to działalność, która polegała na zbieraniu informacji, co w języku służb nazywa się „gromadzeniem aktywów”. W pewnym momencie operacja z defensywnej przekształciła się w ofensywną. Kiedy? Gdy Polska w czasie ukraińskiej rewolucji w pełni opowiedziała się po stronie Ukrainy. Dużą rolę odegrał wtedy Radosław Sikorski, który podróżował do Kijowa i między innymi namawiał liderów opozycji do podpisania porozumienia z prezydentem Wiktorem Janukowyczem. Niedługo potem Polska zaczęła walczyć z importem rosyjskiego węgla, a kandydatura Donalda Tuska na szefa Rady Europejskiej zaczęła być poważnie rozważana w Brukseli. Rosyjskie elity władzy, które nie traktują Polski podmiotowo, poczuły się urażone i zagrożone. Te kilka powodów wystarczyło, by popchnąć Kreml do działania. Zdecydowano, że trzeba nam dać po łapach. Po aneksji Krymu Putin już się nie patyczkował. Radosław Sikorski powtarzał, że nigdy nie był u Sowy. Twierdzi, że został nagrany w restauracji Amber Room. Jaką rolę w całej sprawie odegrał ten lokal? To prawda – Sikorski, a z nim wielu innych polityków oraz biznesmenów zostało podsłuchanych właśnie w Amber Roomie. Ten ekskluzywny lokal, należący do Polskiej Rady Biznesu, był drugim „studiem nagraniowym”, które na polecenie Łukasza N. „założył” kelner Konrad Lasota. Właśnie po to, by nagrywać tych, którzy z różnych powodów omijali Sowę. Ale Rosjanie musieli sobie zdawać sprawę, że alternatywą dla ówczesnej ekipy rządzącej było Prawo i Sprawiedliwość, które jest znane ze swojej antyrosyjskości. Czemu miałaby służyć ta zamiana? PiS z perspektywy Władimira Putina było doskonałą alternatywą. To partia antyeuropejska i antyliberalna, negatywnie nastawiona do naszych ważnych sojuszników, takich jak Niemcy czy Ukraina. Zarówno Kreml, jak i PiS działają bezwzględnie i cynicznie, skrywając się pod płaszczykiem konserwatywnych wartości. Moskwa dąży do rozpadu liberalnej demokracji, która jest jej zmorą, a środkiem do celu jest podzielenie państw Zachodu i skompromitowanie jego wartości. Podobny cel realizuje Jarosław Kaczyński i jego polityka „wstawania z kolan”. Retoryka i cele są zbliżone, co PiS potwierdziło po zdobyciu władzy. Co ma pan myśli? PiS kopiuje rozwiązania i strategie, które z sukcesem zostały zastosowane wcześniej w Rosji. Weźmy choćby kwestie światopoglądowe. Cała ta ofensywa wymierzona w imigrantów, a ostatnio w osoby LGBT, wcześniej została z sukcesem przeprowadzona na Wschodzie. Nawet wykonawców PiS ma podobnych. To nie tylko młodzi nacjonaliści, ale też środowiska kibicowskie. Przy okazji rząd istotnie osłabił Agencję Bezpieczeństwa Wewnętrznego, a w raz z nią polski kontrwywiad, który powinien przeciwdziałać rosyjskiej ingerencji. Korki od szampana powinny na Kremlu strzelać każdego 25 października, dla uczczenia tej zmiany władzy w Polsce. Sądzę, że wiele osób po rosyjskiej i polskiej stronie zostało za to wynagrodzonych. To znaczy? Rosjanie lubią o takich akcjach mówić w kategoriach biznesowych. Dla nich to jest po prostu projekt, który powstał w Moskwie, ale został zrealizowany tutaj, polskimi rękami. Ale przecież w Polsce właściwie nie da się funkcjonować w polityce, mając prorosyjskie poglądy. Przedstawiciele PiS-u oburzają się na tego typu oskarżenia. Oczywiście, bo Polacy są najbardziej antyrosyjskim narodem w Europie. Otwarte wspieranie działań Rosji w naszym kraju to polityczne samobójstwo. Gdy wyszło na jaw, że minister Jacek Czaputowicz paktował z Rosją na temat powrotu tego kraju do Rady Europy, to w samym PiS-ie pojawiły się głosy bardzo krytyczne – ze strony jego poprzednika na tym stanowisku Witolda Waszczykowskiego oraz wiceszefa MSZ Szymona Szynkowskiego vel Sęka. Rosjanie mogli zakładać, że ujawnienie nagrań kompromitujących elity ówczesnej władzy wpłynie na wyniki wyborów w 2015 roku, ale nie mogli być pewni, że PiS dzięki temu wygra. Doskonale jednak zdawali sobie z tego sprawę, jak bardzo tego typu sprawy rezonują w polskim społeczeństwie i jak PiS lubi takimi materiałami się posługiwać. Przecież poprzednia afera podsłuchowa z 2009 roku ujrzała światło dzienne właśnie za sprawą przecieków z CBA, z którego pod rządami Mariusza Kamińskiego wypłynęły do mediów nagrania rozmów ówczesnego szefa klubu PO Zbigniewa Chlebowskiego z jego znajomym z branży hazardowej. Teraz wystarczyło to powtórzyć, ale na większą skalę. Czyli zapakować ten urobek z Sowy i Przyjaciół i wsunąć pod drzwi na Nowogrodzkiej. Posłańcem był Marek Falenta. I tylko on poniósł prawne konsekwencje w wyniku afery. Cała reszta to wyroki w zawieszeniu i grzywny. Z początku nawet Falenta miał pozostać na wolności, bo prokuratura domagała się dla niego półtora roku w zawieszeniu. Sprawa się skomplikowała za sprawą Sądu Okręgowego w Warszawie, który orzekł, że biznesmen powinien bezwzględnie pójść do więzienia i to na dwa lata. A Falenta nie miał zamiaru poświęcać się dla swoich mocodawców. Oni się od niego odwrócili, co potwierdzają też jego listy. Wiele na sumieniu ma jednak ówczesna prokuratura. Osoby prowadzące dochodzenie nie były nawet zainteresowane tym, żeby oskarżyć Falentę o kierowanie lub udział w zorganizowanej grupie przestępczej. To by mogło coś zmienić? Widmo kary sięgającej nawet 10 lat więzienia na pewno bardziej skłaniałoby go do współpracy z prokuraturą. Ta wyraźnie jednak tego nie chciała. Kara w zawieszeniu zapewniała komfort milczenia. Dziś, po całej tej historii z ucieczką za granicę i zatrzymaniu w Hiszpanii, nikt nie chce słuchać Falenty, bo stracił wiarygodność. Czytając pana książkę, nie potrafiłem znaleźć odpowiedzi na to, gdzie w tym wszystkim były polskie służby. Pogrążyły się walkach wewnętrznych frakcji i zostały sparaliżowane. Służby mogą działać efektywnie tylko wtedy, kiedy mają jasno określone cele i zadania, z których są rozliczane. Wtedy nadzór nad nimi pełnił minister Bartłomiej Sienkiewicz, który sam został podsłuchany. On sam nie ufał służbom w tej sprawie między innymi dlatego, że nie ostrzegły go przed zagrożeniem. Potem zaś podejrzewał je, że brały udział w spisku. Śledztwo zabrnęło w ślepą uliczkę? Tak się stało, ponieważ osoby odpowiedzialne za jego prowadzenie pozostawały ślepe na rosyjskie tropy. Usilnie kierowano działaniami śledczych tak, aby zakończyły się one wątkiem biznesowo-finansowym, który funta kłaków niewarty. Co ciekawe, wnioski dowodowe składane między innymi przez pełnomocników ministra Sienkiewicza i innych poszkodowanych, które dotykały udziału Rosji i ludzi PiS-u, były odrzucane przez prokuraturę. Mariusz Błaszczak w 2015 roku mówił, że tylko sejmowa komisja śledcza może wyjaśnić sprawę. Wtedy nie powołała jej PO, dziś, kiedy o powołanie takiej komisji apeluje Krzysztof Brejza, nie chce jej powołać PiS. Zgodnie z tym, co pan mówi, to żadnej z tych partii nie zależy na państwie, bo żadna z nich nie chce zbadać afery podsłuchowej. Nawet rosyjskie ministerstwo spraw zagranicznych zabrało głos w sprawie, oczywiście wszystkiemu zaprzeczając. A polski rząd konsekwentnie milczy. PiS jest niezainteresowane dotykaniem jej. Z dwóch powodów. Po pierwsze, gdyby rozpoczęto śledztwo, istnieje ryzyko odkrycia tego, że ludzie PiS-u byli zaangażowani w operację. Po drugie, jeśli udałoby się dojść do Rosjan, to odpowiedź Kremla byłaby dla PiS-u druzgocąca. To znaczy? Afera podkarpacka z jej głównym wątkiem seksualnym pokazuje, że Rosjanie zbierają kompromaty na przedstawicieli różnych stron polskiej sceny politycznej. PiS woli siedzieć cicho i chce to przeczekać. Nie ma tutaj jednego decydującego dowodu: nagrania, zdjęcia – więc temat schodzi z pierwszych stron gazet. Jest za to dość wyraźnie widoczna ścieżka, która prowadzi z Polski do Rosji. Dlaczego PO nie wyjaśniła tej sprawy? Tego nie potrafię zrozumieć. Platforma zostawiła tę sprawę prokuraturze, która wtedy była niezależna od Ministerstwa Sprawiedliwości. Przez Donalda Tuska i później Ewę Kopacz ta sprawa była traktowana trochę jak gorący kartofel, którego każdy w PO chciał się pozbyć. Tusk początkowo poszedł dobrym tropem i wskazał na Rosjan, wątki węglowe i energetyczne. Później to się rozmyło, głównie w konsekwencji paraliżu służb i sprowadzania śledztwa na boczny tor przez policję i prokuraturę. Donald Tusk twierdził, że we wrześniu 2014 roku powstanie specjalny raport, który miał być opracowany przez szefa MSW. Tymczasem 9 września premier podał swój rząd do dymisji, pojechał do Brukseli, a w nowym gabinecie dla Bartłomieja Sienkiewicza nie było już miejsca. Żadnego raportu do dziś nie zobaczyliśmy, sprawa się rozmyła. A teraz Platforma napisała list do prezydenta z pytaniami o rosyjskie wątki w aferze podsłuchowej.  Prezydent milczy i to jest skandaliczne. Obowiązkiem każdego, kto odpowiada za bezpieczeństwo w Polsce i sprawuje w tym kraju władzę, jest wyjaśnienie tej sprawy do końca. Bezczynność to zachęta dla działań obcych wywiadów i służb, które wiedzą, że jeśli tylko będą działać wystarczająco sprawnie, nie zostaną zdemaskowane. A czego pan oczekiwał? Minęły trzy miesiące od wydania tej książki i ponad rok od pierwszych tekstów, które pisałem na ten temat w „Polityce”. Wiele nie oczekiwałem, ale miałem cichą nadzieję, że to, co napisałem, stanie się elementem jakiejś debaty publicznej. Tymczasem, tak naprawdę zainteresowanie było niewielkie i szczerze mówiąc, jest to dla mnie szokujące. Tym bardziej że ustalenia z książki potwierdzają się w trakcie mojej dalszej pracy. Po prostu chciałby pan, żeby wokół książki było więcej szumu… Nie chodzi o szum, bo zainteresowanie książką jest. Brakuje analizy jej zawartości i wyciągnięcia wniosków. Moja złość bierze się z tego, że politycy nie potrafią wznieść się ponad swoje partykularne interesy i zająć sprawą, która ma kluczowe znaczenie dla bezpieczeństwa naszego państwa. Ale przecież na jednym nagraniu był Mateusz Morawiecki, mogą istnieć kolejne z przedstawicielami obecnej władzy. Czy nie powinno im zależeć na wyeliminowaniu tego zagrożenia? Powinno. Chyba że są w cichej zmowie z Kremlem i wiedzą, że jeśli będą cicho, to od Rosjan nic nie wypłynie. Jakub Bodziony - zastępca sekretarza redakcji „Kultury Liberalnej”. Grzegorz Rzeczkowski - socjolog i europeista, absolwent Uniwersytetu Jagiellońskiego. Były dziennikarz m.in. „Gazety Wyborczej” i „Przekroju”. Był zastępcą szefa działu kraj w „Dzienniku”. Nominowany do nagrody Grand Press 2009 w kategorii dziennikarstwo śledcze za cykl artykułów na temat KRUS. Nominowany do Nagrody Radia ZET im. Andrzeja Woyciechowskiego 2018. Autor książki „Obcym alfabetem. Jak ludzie Kremla i PiS zagrali podsłuchami”.","""PiS z perspektywy Putina było doskonałą alternatywą""",
https://wiadomosci.onet.pl/kraj/joanna-mucha-przegrala-proces-z-janem-kanthakiem-chodzilo-o-wypowiedz-sprzed-lat/t67btt5,Joanna Mucha przegrała proces z Janem Kanthakiem. Chodziło o wypowiedź sprzed lat,"Sąd Okręgowy w Lublinie oddalił pozew w trybie wyborczym, jaki złożyła Joanna Mucha przeciwko Janowi Kanthakowi. Posłanka PO uważała, że kandydat PiS do Sejmu rozpowszechniał nieprawdziwe informacje w postaci jej cytatów z 2011 r. Wypowiedzi dotyczyły sytuacji w służbie zdrowia.","Joanna Mucha, ""jedynka"" Koalicji Obywatelskiej w Lublinie, skierowała w trybie wyborczym pozew przeciwko Janowi Kanthakowi, rzecznikowi Ministra Sprawiedliwości, który jednocześnie jest kandydatem do Sejmu z listy PiS. Chodziło o jej wypowiedzi sprzed ośmiu lat: ""Jaki jest sens wykonywania operacji biodra u 85-latka, który nie chodzi i nie będzie chodzić, bo się nie zrehabilituje"" oraz ""Starsi ludzie są przyzwyczajeni do traktowania wizyty u lekarza co dwa tygodnie jako rozrywki"".  Więcej informacji o wyborach parlamentarnych Kanthak przywołał te wypowiedzi podczas konferencji prasowej, w której uczestniczył również europoseł Patryk Jaki. Rzecznik Ziobry wezwał również Joannę Muchę do debaty. Jak podkreśla, w odpowiedzi na swój apel otrzymał pozew w trybie wyborczym. Dziś poznaliśmy rozstrzygnięcie. - Dziś Sąd Okręgowy w Lublinie wydał orzeczenie, w którym oddalił pozew Joanny Muchy dotyczący przywoływanych przeze mnie słów z 2011 r. - mówił Jan Kanthak. I zacytował orzeczenie sądu: - Sąd uznał, że przypomnienie wypowiedzi Joanny Muchy z 2011 r., wraz z pytaniem, czy nadal aktualny jest jej pomysł na służbę zdrowia, nie stanowi nieprawdziwej informacji, lecz zachętę do podjęcia debaty publicznej. - Nie wiem, jak bardzo trzeba być wewnętrznie zimnym i obojętnym, aby w ten sposób jak Joanna Mucha mówić o ludziach starszych, którzy po prostu chorują. Wszyscy mamy w rodzinach ludzi starszych i ich szanujemy - skomentował sprawę obecny na konferencji Zbigniew Ziobro. Joanna Mucha podkreśla, że nie wypowiedziała tych słów. Przypomina, że chodzi o wywiad w gazetce ""Pogłos"", który później wielokrotnie musiała tłumaczyć i prostować. - Pan Kanthak odwołał się do wypowiedzi, która nigdy z moich ust nie padła - twierdzi posłanka Platformy Obywatelskiej. - To był tekst, który został przeze mnie źle zautoryzowany. Nie mam wątpliwości, że pan Kanthak, cytując ten tekst, znał doskonale również moje wyjaśnienia - twierdzi Mucha. - To jest po prostu brak przyzwoitości - dodaje kandydatka. - Albo ci dwaj panowie nie dochowują minimalnej staranności w swojej pracy, albo są cyniczni, a cynizm w polityce jest czymś niebezpiecznym - kończy była minister sportu. Mucha nie zamierza odwoływać się od dzisiejszego orzeczenia. - Nie jestem pieniaczką - ucina krótko.",Joanna Mucha,
https://wiadomosci.onet.pl/tylko-w-onecie/wybory-parlamentarne-2019-list-jaroslawa-kaczynskiego-do-wyborcow/0xb1vrw,"List Jarosława Kaczyńskiego do wyborców. ""Polacy wybiorą Polskę Plus albo Minus""","Proszę, byście wnosili własny wkład w to nasze wspólne zwycięstwo, w umożliwienie dalszego marszu ku polskiej wersji państwa dobrobytu - pisze Jarosław Kaczyński w liście adresowanym do członków, sympatyków i wyborców partii rządzącej. Onet jako pierwszy zapoznał się z tym dokumentem.","Prezes PiS podkreśla, że Polska Plus jest tworzona przez PiS i obóz Zjednoczonej Prawicy, a ich wspólnym dążeniem jest przekształcenie Polski w państwo dobrobytu. W efekcie wszyscy polscy obywatele - niezależenie od miejsca urodzenia czy pochodzenia - mieli takie same szanse na godne życie. Prezes PiS zaznacza również, że celem jest osiągnięcie dla wszystkich obywateli takiego poziomu życia, jakim cieszą się mieszkańcy najzamożniejszych europejskich krajów. Polska Plus, o którą - według prezesa PiS - walczy partia rządząca, to kraj zapewniający godne życie wszystkim, a nie tym korzystającym z ""nieformalnych układów"" i ""nieuzasadnionych przywilejów"". Po drugiej stronie znajduje się opisywana przez prezesa Polska Minus, w której nie dba się ""o dobro wspólne, o interes ogółu obywateli, tylko o interesy wybranych środowisk i grup społecznych"". Jak podkreśla Jarosław Kaczyński, Polska Minus, dzieli Polaków na ""lepszych"" i ""gorszych"". Aby uchronić obywateli przed życiem w takim państwie, Jarosław Kaczyński wzywa do przedwyborczej mobilizacji. Zaznacza, że wynik wyborów parlamentarnych nie jest jeszcze przesądzony i konieczna jest aktywność osób popierających PiS. ""A zatem, Szanowni Państwo, chciałbym prosić Was wszystkich i każdego z osobna, byście na tyle, na ile jest to możliwe, niezależnie od tego, czy jesteście członkami czy też sympatykami Prawa i Sprawiedliwości, do ostatnich chwil kampanii brali w niej udział, byście wnosili własny wkład w to nasze wspólne zwycięstwo, w umożliwienie dalszego marszu ku polskiej wersji państwa dobrobytu"" - pisze Kaczyński. Poniżej publikujemy całą treść listu:",Jarosław Kaczyński,
https://wiadomosci.onet.pl/tylko-w-onecie/wybory-parlamentarne-2019-joanna-mucha-o-prawach-kobiet-i-rzadach-pis/gy3dmxq,"Joanna Mucha: rozmawiam z kobietami o tym, jak są zagrożone za rządów PiS","- To wybory, które mają znacznie większe znaczenie (niż wybory do Parlamentu Europejskiego – red.). Ludzie czują, że wyższa jest ich stawka - mówi w programie ""Tomasz Lis.” Joanna Mucha, kandydatka KO do Sejmu. Chcesz dowiedzieć się więcej? Kliknij tutaj: vod.pl.","- Jest spora grupa ludzi, która reaguje na nas wrogością. Zdarzają się sytuacje, które nie powinny się zdarzyć w normalnym kraju. Jeden z moich wolontariuszy został na przykład opluty przez pana, który ewidentnie nie jest naszym zwolennikiem - powiedziała Mucha, pytana o to, jaka jest atmosfera wokół kandydatów opozycji.",,
https://wiadomosci.onet.pl/kraj/wybory-2019-jaroslaw-kaczynski-o-tym-dlaczego-glosowac-na-pis/s9pd3nc,"Jarosław Kaczyński: PiS przywrócił wartości ""Solidarności""","- Polacy muszą zdecydować, czy głosują na realny program, czy przeciwko PiS-owi - mówił Jarosław Kaczyński podczas przedwyborczego spotkania w Warszawie.","Prezes PiS odniósł się do polityki partii i realizowanych przez nią obietnic wyborczych. - Demokracja jest wtedy, gdy zapowiedzi partii wystawiającej kandydatów w wyborach są realizowane. Kiedy tak nie jest, mamy do czynienia z pustą procedurą. To rodzaj manipulacji społeczeństwem, nie demokracja - zaznaczał Kaczyński. Odniósł się też do decyzji, którą niebawem Polacy będą musieli podjąć podczas wyborów. - Polacy muszą wziąć pod uwagę, czy chcą wybrać realny program i wiarygodność, czy program czysto negatywny, anty-PiS - mówił. Kaczyński ocenił również, że trzy ugrupowania: Koalicja Obywatelska, Sojusz Lewicy Demokratycznej i Polskie Stronnictwo Ludowe ""to jest taka w gruncie rzeczy trójgłowa jedna partia"". - Oni wszyscy opierają się na tym, że są antyPiS-em, wiele więcej do powiedzenia nie mają, a teraz próbują zwerbować do tego PO-KO jeszcze czwartą partię - Konfederację - powiedział. Prezes PiS przypomniał nagrania rozmowy lidera pomorskiej Platformy Sławomira Neumanna, które zostały opublikowane w ubiegłym tygodniu przez TVP Info. Były szef klubu parlamentarnego PO-Koalicja Obywatelska wspomina m.in. lidera Wiosny Roberta Biedronia. - To są ku...wa trudne decyzje, to nie są mili goście. Jak Zbyszek słyszy, że ma poprzeć Biedronia, to dostaje ku...wicy i zęby go bolą, ale to są tego typu wybory – mówi na tych taśmach Neumann. - Jeśli chodzi o ból zębów, to postawienie na Konfederację, które w tej chwili ma miejsce tzn., żeby ta koalicja, w gruncie rzeczy to jedna partia, była czterogłowa, a nie trójgłowa, to też zęby bolą, ale jednak stawiają - powiedział Kaczyński. Kaczyński zaznaczył, że postulaty Prawa i Sprawiedliwości zostały zrealizowane ""nie dla tego, że w momencie, kiedy dochodziliśmy do władzy były jakieś przesłanki dla ich realizacji, pewien budżet, jakieś nadwyżki"", ale dzięki dobremu rządzeniu. - Nie, proszę państwa. Wszystko było źle. Z polskiego budżetu wypływały ogromne pieniądze, nie było żadnych nadwyżek, nie było żadnych rezerw. Jedyną rezerwą było po prostu dobre rządzenie. Dobre, fachowe rządzenie. To naprawdę sztuka - mówił. Kaczyński podkreślał też, że PiS jest w stanie zrozumieć przeciętnego obywatela kraju. - Jesteśmy formacją empatyczną. Umiemy się wczuć w sytuację tych, których przemiany w '89 r. wpędziły w nędzę. Poprawa sytuacji życia Polaków to nasze wielkie osiągnięcie ekonomiczne, ale i społeczne oraz moralne. Sytuacja, która miała miejsce w Polsce przez wiele lat, łamała podstawowe reguły solidarności społecznej. Myśmy te wartości przywrócili. Prawdziwy sztandar ""Solidarności"" - oprócz samego związku - mamy dzisiaj my - podkreślał. - Nasz wielki program społeczny doprowadził do tego, że sfera ubóstwa, często skrajna nędza, ten zeszyt wiszący w bardzo wielu sklepach na polskiej prowincji, to wszystko zostało zlikwidowane - dodawał Kaczyński. Kaczyński stwierdził, że w najbliższych wyborach Polacy zdecydują także o kwestiach fundamentalnych - ideach. Ocenił przy tym, że cywilizacja europejska opierała się zawsze na chrześcijaństwie. - Ta cywilizacja jest przez niektórych atakowana na zachód od naszych granic i my tutaj musimy się obronić - mówił prezes PiS. - Jest różnica między tolerancją a afirmacją. My nie będziemy tego afirmować, polskie państwo nie będzie tego afirmować: nie będzie małżeństw homoseksualnych, nie będzie adopcji dzieci przez pary homoseksualne, nie będzie także eutanazji, musimy się przed tym obronić - puentował Kaczyński. Więcej informacji o wyborach parlamentarnych",Jarosław Kaczyński,
https://wiadomosci.onet.pl/kraj/ucho-prezesa-robert-gorski-o-kaczynskim-i-kulisach-serialu/k79gzqg,Jak Robert został prezesem,"Zanim został Kaczyńskim, przez lata był Tuskiem. Jemu i jego rządowi nie szczędził razów. Gdy zmieniła się władza, Robert Górski... zmienił się w lidera PiS. Serial „Ucho prezesa”, choć komediowy, wywarł niemały wpływ na naszą politykę. A jak powstał? Kto za niego zapłacił? No i dlaczego Andrzej został Adrianem?","Zacznijmy od pieniędzy, bo to pytanie wracało wielokrotnie. Kto więc płacił za „Ucho prezesa”? „Showmax nam płacił” – odpowiada krótko Górski. I podkreśla, że niełatwo było zdobyć środki na realizację tego serialu. „Trzeba było zapracować. Showmax spadł nam z nieba, bo zainwestowaliśmy własne środki, myśląc, że zaraz znajdziemy sponsora na dalszą produkcję. A tu nikt się nie palił. (...) Każdy bał się narazić władzy, albo narazić swoje pieniądze na to, że się nie zwrócą” - mówi dalej. Ich szczęściem, jak przyznaje producent Wojciech Orszulak, było to, że Showmax chciał „Ucho” za wszelką cenę. Potrzebowali hitu na swój start w Polsce. Ale zanim powstało „Ucho prezesa”, w ramach „Kabaretowego Klubu Dwójki”, Górski wraz z kolegami odgrywał „Posiedzenie rządu”, które cieszyło się nie mniejszą popularnością. Powstało ponad 90 odcinków, byłoby ich pewnie więcej, ale Donald Tusk wybrał Brukselę. Zresztą, na zakończenie tego cyklu Robert Górski spotkał się z nim. „Dzięki »Posiedzeniom rządu« zdobyłem popularność i uznanie jako twórca kabaretu politycznego, którego teraz w zasadzie w Polsce nie ma. Pamiętałem go ze swoich dziecięcych lat, zwłaszcza występy Zenona Laskowika, które z pasją oglądałem i w sumie taki kabaret zawsze mi się najbardziej podobał. Tey to była dla mnie »Solidarność« na wesoło” – podkreśla. A skąd w ogóle pomysł na „Ucho prezesa”. Poniekąd przyczyniła się do tego... sama TVP pod rządami Jacka Kurskiego. „Skoro »dobra zmiana« wyrzuciła kabarety z telewizji publicznej, skoro mam czas, skoro jest internet, w którym można robić wszystko, nie mając nad sobą kierowniczej czapy i nie trzeba brać udziału w spotkaniach, gdzie ktoś mądry ci tłumaczy, dlaczego to, co chcesz zrobić, jest złe, bo ludzi to nie będzie śmieszyć, to stwórzmy coś. Coś, co mnie samego bawi. A jeśli się nie uda, to przynajmniej nie będę żałował, że nie próbowałem. Poza tym Mikołaj od dawna mnie męczył, żebyśmy coś fajnego zrobili. Na trzeźwo męczył, a po alkoholu zamęczał” – tłumaczy Górski. I dodaje wprost – chcieli stworzyć coś, cokolwiek, byleby przebiło, albo przynajmniej powtórzyło sukces „Tygodnika Moralnego Niepokoju”. No i się udało. Nie bez znaczenia było też to, że i Robert Górski chciał wyrzucić z siebie gniew. Jak podkreśla, zawsze wkurzała go arogancja władzy. I traktowanie ludzi jak debili, jak ciemny lud – cytując Kurskiego. „Chociaż czasami myślę, że ten prosty opis naszego społeczeństwa jest również bardzo precyzyjny” - zauważa. To był więc wyraz tego, że nie zgadza się z polityką rządu? „Ze sposobem jej prowadzenia” - wyjaśnia. „Pierwsze odcinki były o zarządzaniu przez kryzys, o zawłaszczeniu telewizji publicznej, czyli o czymś, co mnie osobiście dotykało. O ile Platforma Obywatelska starała się ten swój przekaz łagodzić, czy nie była tak brutalna w zmienianiu świata, to ci przystąpili do tego z rewolucyjną żarliwością, bez pytania o zdanie tych, którzy na nich nie głosowali. Więc pomyślałem sobie, że zrobię serial, który satyrycznym językiem opisze ten świat, puścimy go w eter i może coś się wydarzy” - dodaje. A czy byli aktorzy, którzy odmówili zagrania w „Uchu”? Sam Górski przyznaje, że jemu nikt wprost tego nie powiedział. Zdradza natomiast, że nie udało im się namówić Agaty Kuleszy. Kogo miała zagrać? Premier Beatę Szydło. ""I to był właśnie ten jeden z kilku przypadków w naszym serialu, że drugi wybór okazał się strzałem w dziesiątkę. Agnieszka Pilaszewska stworzyła jedną z najwybitniejszych kreacji w »Uchu Prezesa«"" - zaznacza. A to tylko drobna część kulis powstawania „Ucha prezesa”, które lider Kabaretu Moralnego Niepokoju odsłania w rozmowie z Moniką Sobień. Zapis tej rozmowy ukazał się w książce „Jak zostałem Prezesem”. Poniżej publikujemy jej fragmenty: Wolisz grać Tuska czy Kaczyńskiego? Zdecydowanie wolę grać Prezesa. Jako stary kawaler, samotnik, lider polskiego zaścianka, ulubieniec prowincji, epigon Gomułki i antysybaryta, dla którego każda potrawa inna niż kotlet i pierogi jest tzw. wynalazkiem, jest bardzo wdzięcznym obiektem do parodii. No i mówi wolno, ciamkając między zdaniami, co daje czas na przypomnienie sobie następnej kwestii. Tusk, mimo że szczuplejszy, jest bardziej obły. (...) A zyskał czy stracił przy bliższym poznaniu? Bardzo zyskał. Na spotkaniu ze mną tak z czapki, z rękawa, cytował moje wypowiedzi z wywiadów, które z trudem sobie przypominałem. Nie wiem, czy był tak przygotowany, czy rzeczywiście ma taką pamięć. Ale rozumiem, że ludzie na szczytach władzy dostają się tam dlatego, że właśnie mają zdolność uwodzenia. Taki polityk rozmawia z tobą i wydaje ci się, że jesteś w centrum jego świata, że jesteś jego największym przyjacielem, i że tak będzie zawsze. Ten kontakt to rzeczywiście było coś niezwykłego, jak spotkanie z gwiazdą, a z pewnością z człowiekiem niecodziennym. Zrobiło to na mnie wrażenie. Pewnie gdybym się spotkał z Kaczyńskim, byłoby podobnie, bo oni wszyscy potrafią mieć różne twarze na różne okazje, i chyba ci wszyscy ludzie dysponują wspaniałą pamięcią, bo to jest kluczowa rzecz – pamiętać, jak się nazywa córka człowieka, którego spotyka się po dziesięciu latach. Uważasz, że Tusk jest sprytniejszy od Kaczyńskiego? Ostatecznie to jednak Kaczyński przejął władzę i ma większe poparcie niż kiedykolwiek Tusk. A Kaczyński nie uwodzi. On nie uwodzi, on hipnotyzuje. Myślę, że różni ich myślenie o tym, czym jest władza. Dla Tuska to gra, rodzaj zabawy, którą fajnie wygrać. To po prostu awans na najwyższe stanowisko, wyższe niż dyrektora czy prezesa zarządu. Dla Kaczyńskiego to Grunwald, wierzby, krew, Kasztanka, Szczerbiec, gol Deyny, skok Fortuny, zapach torfu, dymiąca łuska, zaciek na szybie w kształcie Matki Boskiej, papież i bociek na stodole. I ta motywacja jest silniejsza. Kto wymyślił Adriana? Adrian wymyślił się trochę sam. Na początku nie planowałem, żeby ta postać cały czas siedziała w poczekalni, czekając na audiencję u Prezesa. Miał pojawić się tylko w jednym odcinku. Mikołaj chciał, żeby koniecznie grał go Paweł Koślik, ale trzeba było na niego czekać kilka tygodni, bo miał wtedy spektakle w teatrze Kamienica i nie mógł ogolić brody. Powiedziałem, żeby odpuścić i żeby grał go ktokolwiek. Ale Cieślak się uparł, jakby miał nosa, że Adrian będzie hitem. Zaczekaliśmy na Pawła. Po pierwszych odcinkach okazało się, że ta postać świetnie uzupełnia panią Basię, że oni mogą sobie rozmawiać, kiedy on tak siedzi i siedzi, czekając na audiencję jak na Godota. I ta postać nieoczekiwanie zaczęła żyć własnym życiem, spodobała się widzom. Bardzo wiele osób, nawet robotnicy na rusztowaniu, których mijałem w drodze na plan, pytali mnie, kiedy Adrian wreszcie wejdzie do gabinetu Prezesa. Tadek Śliwa wymyślił wtedy, że prezydent będzie próbował w każdym odcinku, ale nigdy nie wejdzie. No może w ostatnim... Ale dlaczego Adrian, a nie Andrzej? Adrian się trafił przez przypadek. Napisałem taki odcinek, kiedy on był poniewierany przez wszystkich. Przez Prezesa, przez Mariusza, nawet przez panią Basię. Chodziło mi o odwzorowanie prawdziwego prezydenta, z którym nikt się nie liczył. Nikt go nie szanował do tego stopnia, że pani Basia pomyliła jego imię. Mówi „panie Arturze”, on poprawia na Andrzeju, pani Basia to bagatelizuje, nie podnosząc nawet na niego wzroku. W następnym odcinku zostało to powielone i Iza Dąbrowska powiedziała kilka imion na „a”, które jej przyszły do głowy – w tym Adrian. Nie wiem czemu, ale to imię zostało podchwycone przez widzów. Podchwycone tak, że tysiące ludzi protestujących pod Pałacem Prezydenckim w sprawie ustawy sądowniczej krzyczało: „Adrian, wetuj!”. Co wtedy czułeś? Pomyślałem, że to nieprawdopodobne. Marzeniem każdego satyryka jest, żeby zwroty stworzone przez niego weszły do publicznego języka. A tu weszły aż do tego stopnia, że zostały użyte jako narzędzie w politycznym sporze. To było absolutnie niezwykłe, że Adrian z serialu, tego naszego skromnego serialu, nagle stał się słowem skandowanym przez tłum i co więcej, prezydent to widział i słyszał. Adrian stał się częścią słownika politycznego. Widocznie odpowiedział na jakieś zapotrzebowanie. Jak to jest, że każdemu bohaterowi w serialu trochę się obrywa, ale to Adrian dostaje największy łomot? Wydaje mi się, że dostał łomot, bo jest moim prywatnym największym rozczarowaniem. Nie głosowałem na niego, chociaż na jego największego konkurenta też nie. Więc byłem w tragicznej sytuacji, bo nie miałem swojego kandydata. Niemniej ten Adrian czy prezydent Duda zgodnie w naszej opinii środowiskowej nie dorósł do tego stanowiska. Nie bez powodu jest bohaterem memów. Co chwila daje powód jakimś tekstem, miną, uczynkiem i zachowaniem, że pomniejsza ten urząd. Przedstawiliście go raz jako długopis. Tak o nim myślisz? Wydaje mi się, że to człowiek, który przypadkowo dostał się w tryby historii i po prostu występuje tam jako narzędzie. Przecież samodzielnie niczego nie podpisuje, to jego, gdy trzeba, prezes bierze do ręki. Cieszy się popularnością wśród wyborców, bo prezes tak kazał. Gdyby prezes kazał przestać się cieszyć, to by się nie cieszył. Rządziłby do końca kadencji, ale by się nie cieszył. Zdarzało mu się wetować ustawy. No tak i to zmieniło jego wizerunek na chwilę, ale powrócił do swojej pierwotnej roli i chyba się w niej zadomowił na dobre. Więc prywatnie mnie rozczarował, bo nawet nie głosując na niego, dawałem mu szansę. Czasem ludzie mają coś takiego, że dorastają do stanowisk, które zbyt wcześnie objęli i tu też była taka nadzieja. Ale upadła. Prezydent jest też przy okazji kiepskim aktorem, który uwielbia grać. Tak jak mówi się o filmie: nudny, ale za to długi. (...) A wiesz, jak zareagowała na swoją postać w serialu Agata Duda? Odtwórczyni tej roli, czyli Ania Smołowik, spotkała się z prawdziwą prezydentową. Ania chyba grała jakiś spektakl w Pałacu Prezydenckim i Agata Duda szepnęła jej na ucho, że bardzo dziękuje jej za tę rolę. Więc chyba jej się podobało. Z Agaty Dudy zrobiłeś odważną kobietę, taką z charakterem, walczącą o męża. Na podstawie informacji, które dostają się do opinii publicznej, ona jawi się jako mimoza, milcząca pani, która nie ma żadnego wpływu na prezydenta ani politykę. Skąd pomysł, żeby zrobić z niej lwicę? Znowu z potrzeby kontrastu. No bo cóż to byłaby za postać w serialu, gdyby tylko milczała? Trzymać ją tyle czasu, żeby powiedziała coś w ostatnim odcinku? Mogłeś wcale jej nie umieszczać. Mogłem, ale z drugiej strony Agata Duda jest w jakimś sensie widoczna, zapamiętywalna choćby przez te swoje stroje, gesty. Jest w końcu pierwszą damą, chcąc nie chcąc na świeczniku. Niby się nie odzywa, ale czuję, że w jej głowie kotłują się różne myśli. Publicznie niewiele mówi, ale za kulisami na pewno coś się dzieje. O czymś z mężem przecież rozmawia i zakładam, że miewa też inne zdanie. A my przecież w serialu pokazywaliśmy kulisy. Zresztą była taka pamiętna konwencja, podczas której Agata Duda powiedziała publicznie, że nie boi się prezesa. Więc myślę sobie, że każda żona broni swojego męża i taką wersję jej pokazałem. Ona widzi jego wady, śmieszności i niedociągnięcia. To nawet jest zauważalne w ich oficjalnych wystąpieniach. Było kilka zarejestrowanych przemówień Dudy, kiedy ona go łapie za ramię, daje mu znak, żeby skończył mówić. Trochę jak żona, która ciągnie podpitego męża z imprezy, mówiąc, że już mu wystarczy. Pomyślałem, że właśnie na tej parze pokażę typowe polskie małżeństwo, gdzie facet jest trochę zaczadzony, buja w obłokach, a kobieta ściąga go na ziemię. Szyja kręci głową, a nie odwrotnie. W tekście wykorzystano, dzięki uprzejmości Wydawnictwa Czerwone i Czarne, fragmenty książki „Jak zostałem Prezesem”, która jest zapisem rozmowy Moniki Sobień z Robertem Górskim. Premierę zaplanowano na 2 października.","Robert Górski w roli ""Prezesa""",
https://wiadomosci.onet.pl/kraj/liroy-popiera-kandydata-pis-u/5m0bzsr,"Liroy popiera kandydata PiS-u. ""Takich ludzi potrzeba""","Wyborcza sensacja w regionie świętokrzyskim. Poseł Piotr Liroy-Marzec zaapelował o oddawanie głosów na posła Sylwestra Chruszcza z PiS-u. Co ciekawe, obaj parlamentarzyści walczą o przepustkę do Sejmu w tym samym okręgu, ale z innych list. – Głos oddany na niego, na pewno nie będzie głosem straconym – zapewnia lider Skutecznych.","Poseł Piotr Liroy-Marzec otwiera świętokrzyską listę do Sejmu komitetu Skuteczni. Z kolei Sylwester Chruszcz to polityk, który w tym samym okręgu wyborczym znalazł się na 28. pozycji na liście Prawa i Sprawiedliwości. Jak się okazuje, to nie było przeszkodą, aby obaj parlamentarzyści nagrali filmik, który pojawił się na facebookowym fanpage'u Sylwestra Chruszcza. W trakcie nagrania Piotr Liroy-Marzec długo zachwala, wydawać by się mogło swojego politycznego konkurenta.  - Jeżeli wspieracie PiS, to jest człowiek, na którego powinniście w Świętokrzyskiem głosować. Takich ludzi potrzeba – mówi Piotr Liroy-Marzec. – Mamy całą masę złych spraw, kolej u nas leży, droga 74 też leży. Jeżeli będziemy mieli takich posłów z regionu i będą dbali o sprawy regionalne, to gwarantuje wam, że to się może wszystko bardzo szybko pozmieniać. Głosujcie na Sylwka w najbliższych wyborach w Świętokrzyskiem, bo to jest świetny człowiek – dodaje. W trakcie nagrania lider Skutecznych wspomina m.in. o zasługach Sylwestra Chruszcza na rzecz poprawy infrastruktury i o zmianach na znakach drogowych w Polsce, o które zabiegał kandydat PiS-u. - Wielu ludzi bije się o ogromne sprawy, których nigdy tak naprawdę nie osiąga, a najbardziej, przeszkadzają nam te małe sprawy, które nam niszczą życie na co dzień. Sylwek takimi sprawami będzie się zajmował. Polecam bardzo serdecznie Sylwestra, jako mojego serdecznego kolegę. Głos oddany na niego, na pewno nie będzie głosem straconym. Tak jak mówiłem, będę wspierał różnych ludzi z różnych frakcji, bo dla mnie liczy się człowiek, a nie ugrupowanie – podkreśla Piotr Liroy-Marzec. Przypomnijmy, że Sylwester Chruszcz pochodzi z Głogowa. Wcześniej był europosłem, obecnie zasiada w polskim Sejmie. Został wybrany w okręgu szczecińskim z listy Kukiz'15, ale przeszedł do klubu Prawa i Sprawiedliwości. Podczas tej kampanii wyborczej zasłynął też wpadką, gdy pomylił nazwę jednego ze świętokrzyskich powiatów. Na plakatach i w internecie apelował o poparcie mieszkańców powiatu ""skarżyckiego"", a nie skarżyskiego.",Piotr Liroy-Marzec,
https://wiadomosci.onet.pl/kraj/klub-jagiellonski-filozofia-polityczna-pis/q6jgz49,Państwo teoretyczne w praktyce. Filozofia polityczna Prawa i Sprawiedliwości,"Duże i ambitne programy rządowe, których realizacja wymaga tzw. silnego państwa, ugrzęzły na początku drogi. Sami przedstawiciele obozu władzy z ręką na sercu nie mogą dziś powiedzieć, że nasze państwo jest radykalnie sprawniejsze niż przed czteroma laty - pisze dr Marcin Kędzierski z Klubu Jagiellońskiego.","Tekst został opublikowany na stronie Klubu Jagiellońskiego Może elita partii rządzącej zrozumiała, że państwo jest w stanie osiągać dziś sukcesy tylko na niewielkim polu, pod warunkiem koncentracji zasobów, wyboru najprostszych narzędzi i po opakowaniu ich w pudełko wielkich narracji. To miks Bartłomieja Sienkiewicza i Jarosława Marka Rymkiewicza – małe zmiany wpisują się w patetyczne wizje. Może więcej się po prostu nie da? Oznaczałoby to, że rację mają ci, którzy od niemal trzech dekad przestrzegają, że współczesne państwa powinny skoncentrować się na sterowaniu, a więc określaniu warunków i standardów świadczenia usług publicznych, a nie na wiosłowaniu, czyli samodzielnym ich dostarczaniu. Lektura przemówień, wywiadów i tekstów Jarosława Kaczyńskiego, a ostatnio także premiera Mateusza Morawieckiego, pozwala odtworzyć filozofię polityczną głównych ideologów partii rządzącej, nawet jeśli sami jej twórcy nie używają przedstawionych niżej określeń. W obliczu wyzwań i zagrożeń współczesności (m.in. globalizacji kapitału, rewolucji informacyjnej, rozproszenia władzy, upadku ładu pozimnowojennego, masowych migracji) jedynym podmiotem, który może skutecznie im przeciwdziałać, jest suwerenne i podmiotowe państwo. Tylko ono jest zdolne do prowadzenia działań niezależnych nie tylko od publicznych, ale także prywatnych i międzynarodowych ośrodków władzy (korporacji transnarodowych, agencji ratingowych, globalnych organizacji pozarządowych, globalnych koncernów medialnych itd.). Zgodnie z powyższą filozofią cel w postaci budowy suwerennego i podmiotowego państwa, które jest w stanie nie tylko obronić swoich obywateli przed wspomnianymi zagrożeniami, ale i zapewnić im dobrobyt, usprawiedliwia podejmowanie czasowych działań, mogących ograniczać wolność jednostki. Czymże bowiem byłaby ona w momencie utraty suwerenności? W tym sensie Kaczyński i Morawiecki wykorzystują niemal klasyczny już trylemat zaproponowany w 2007 roku przez Daniego Rodrika. Do pogodzenia jest uczestniczenie jedynie w dwóch z trzech procesów: globalizacji, państwa suwerennego, demokracji liberalnej. Liderzy PiS są gotowi poświęcić ostatnią z wymienionych w imię zwiększenia sprawczości państwa. Dzięki takiemu wyborowi Polska ma być w stanie efektywniej wykorzystywać szanse płynące z gospodarczej globalizacji i sprawniej bronić się przed czyhającymi niebezpieczeństwami. Tak zarysowaną filozofię polityczną można oceniać na dwóch poziomach: założeń teoretycznych oraz praktyki politycznej, która weryfikuje te poprzednie. W pierwszej części oceńmy więc spójność logiczną filozofii politycznej PiS-u, a w drugiej dokonajmy oceny spójności podjętych działań z przyjętymi założeniami. W moim przekonaniu Jarosław Kaczyński trafnie ocenia otaczającą nas rzeczywistość. W tym różni się nie tylko od wielu polityków opozycji, którzy utknęli mentalnie w latach 90. XX wieku, ale także od swoich partyjnych koleżanek i kolegów. Dobrze pokazuje to spór wokół reform sądownictwa. Prezes PiS-u zdaje się mieć świadomość, że klasyczne rozumienie trójpodziału władzy, do którego odwołują się przeciwnicy rządu, jest archaiczne. Po pierwsze, władza wykonawcza wraz z pojawieniem się nowych publicznych i prywatnych aktorów politycznych uległa rozproszeniu. Dzieje się to zarówno w wymiarze krajowym, jak i przede wszystkim – międzynarodowym. Po drugie, w wyniku wyłonienia alternatywnych źródeł formalnych i nieformalnych regulacji rozproszeniu uległa także władza ustawodawcza. Dodatkowo, na skutek rozwoju Internetu w kryzysie znalazła się sama idea demokracji przedstawicielskiej, funkcjonującej w oparciu o partie polityczne. Erozja znaczenia nie dotyka dziś tylko polskiego parlamentu – jest to zjawisko coraz bardziej powszechne. Po trzecie wreszcie, władza sądownicza, której zadaniem jest m.in. kontrolowanie władzy, w swojej istotnej części znajduje się dziś raczej w rękach opinii publicznej i nowych mediów, ale zależy także od różnych organizacji pozarządowych. Za sprawą hybrydowych działań poszczególnych podmiotów dochodzi do zacierania się granic pomiędzy trzema rodzajami władzy. Dziś firma Google może sprawować jednocześnie swego rodzaju władzę wykonawczą, ustawodawczą i sądowniczą (odpowiednio: wprowadzanie cenzury prewencyjnej, tworzenie algorytmu wyszukiwarki, kontrola istniejących witryn internetowych). Podobnym zakresem władzy, pozostającej całkowicie poza polityczną kontrolą, dysponują agencje ratingowe, które wyceniając ryzyko, mogą decydować o losach poszczególnych krajów. Państwa narodowe są zatem coraz bardziej bezradne wobec nowych podmiotów i mają tylko dwa wyjścia. Mogą albo zgodzić się na powstanie niehierarchicznej, międzynarodowej sieci politycznej, w której państwa będą funkcjonowały na równi z innymi podmiotami (wtedy można wybrać demokrację liberalną kosztem suwerennego państwa), albo skonsolidować władzę i spróbować utrzymać hierarchiczny ład z dominacją państwa (kosztem liberalnej demokracji). Można zaryzykować tezę, że Jarosław Kaczyński wybrał drugą strategię. Zanim przejdziemy do odpowiedzi na pytanie, czy taka strategia jest właściwa, warto zwrócić uwagę na pewien istotny paradoks. Dynamiczny rozwój globalnego kapitalizmu, poza rewizją ładu międzynarodowego i powrotem Chin na globalną arenę, prowadzi także do akumulacji kapitału w rękach coraz mniejszych grup. Oznacza to, że systematycznie wzrasta różnica w pozycji negocjacyjnej poszczególnych podmiotów względem siebie. Prędzej czy później będzie to prowadzić do próby wykorzystania przewagi przez podmioty silniejsze. W obliczu braku władzy na poziomie globalnym (np. braku ogólnoświatowego urzędu antymonopolowego) jedynym podmiotem zdolnym do ochrony praw słabszych jednostek przed globalnymi podmiotami pozapaństwowymi pozostanie suwerenne państwo (lub grupa państw, jak ma to miejsce w przypadku Unii Europejskiej). Bez niego jednostki zostaną de facto skazane na prawo siły. Nie będzie się komu poskarżyć, kiedy np. jakaś globalna firma technologiczna skaże nas na niebyt w Internecie. Problem polega na tym, że zgodnie z trylematem Rodrika w dobie globalizacji przetrwanie suwerennego państwa wymaga rezygnacji z liberalnej demokracji i przynajmniej czasowego przyzwolenia na wprowadzenie ograniczeń praw jednostkowych. W wyniku procesów globalizacyjnych prędzej czy później staniemy przed sytuacją, w której zakwestionowane zostaną prawa jednostkowe. Różnica będzie polegała wyłącznie na tym, czy ograniczenia będą wprowadzone przez państwo narodowe, znajdujące się pod mniejszą lub większą polityczną kontrolą, czy przez pozapaństwowe podmioty międzynarodowe, które takiej kontroli są de facto pozbawione. Może się zatem okazać, że to Jarosław Kaczyński jest dziś, przynajmniej w teorii, obrońcą praw i swobód obywatelskich, co wielu pewnie wyda się bardzo ponurym żartem. Wracając jednak do oceny samej strategii wybranej przez prezesa PiS-u, należy odpowiedzieć na pytanie dotyczące kontekstu międzynarodowego. Z samego faktu wyboru przez Polskę takiej czy innej strategii niewiele jeszcze wynika. Czy Polska jako kraj półperyferyjny, leżący w strefie oddziaływania Federacji Rosyjskiej, uzależniony od amerykańskich gwarancji wojskowych i jednocześnie będący członkiem UE, który na dodatek odzyskał formalną suwerenność dopiero 30 lat temu, jest dziś w ogóle w stanie zbudować podmiotowe państwo? Wydaje się to możliwe tylko pod jednym warunkiem – utrzymania PaxAmericana, w ramach którego wszystkie podmioty są w jednakowy sposób zależne od globalnego hegemona i nie mają zdolności uzyskania statusu niezależnego mocarstwa regionalnego. Hegemonia USA jest o tyle wygodna, że dzielący nas Ocean Atlantycki w założeniu stanowi gwarancję umiarkowanego wtrącania się Amerykanów w wewnętrzne, europejskie sprawy. W tym sensie zdecydowany wybór współpracy z amerykańskim sojusznikiem, dokonany przez PiS, jest logiczny i spójny. Niezależnie od bardzo ważnego kontekstu militarnego posiadanie szczególnych relacji z hegemonem wzmacnia relatywną pozycję naszego kraju pośród państw-klientów USA. Problem polega na tym, że amerykańska hegemonia nie tyle się chwieje, co wali na naszych oczach. Nie można już nawet mówić o „hegemonii wewnętrznej” amerykańskich władz. Polityka USA coraz częściej musi uwzględniać interesy globalnych amerykańskich koncernów technologicznych lub farmaceutycznych, nawet jeśli nie jest to po drodze z amerykańską racją stanu. Przynosi to poważne konsekwencja także dla Polski. Można przecież odnieść wrażenie, że głównym zadaniem Georgette Mosbacher, ambasador USA w Warszawie, nie jest prowadzenie tradycyjnej dyplomacji, ale lobbing w imieniu Google’a, Facebooka czy Pfizera. Wycofanie się rakiem z pomysłu wprowadzenia tzw. podatku cyfrowego jest najlepszym świadectwem, że USA jest w stanie, i nadal będzie, wtrącać się w nasze wewnętrzne sprawy. W obliczu rozkładu Pax Americana i wyłaniania się nowego ładu także na Starym Kontynencie wybór strategii przez partię rządzącą musiał oznaczać konflikt z UE, a zwłaszcza z największymi państwami Wspólnoty. Oczywiście, konflikt można łagodzić i udawać „pokorne cielę, które dwie matki ssie”, jak skutecznie robił to przez wiele lat premier Węgier – Viktor Orbán. Sęk w tym, że Polska jest krajem dużo większym i centralnie położonym, co utrudnia ukrywanie prawdziwych intencji. Po ponad dekadzie członkostwa w UE zaczęliśmy gospodarczo przeganiać pierwsze „stare” państwa członkowskie (Grecję i Portugalię). Nasze aspiracje z oczywistych powodów na tym się nie zatrzymywały, a to musiało zrodzić zaniepokojenie na Zachodzie. Co najistotniejsze, mniej więcej w momencie przejęcia władzy w Polsce przez „dobrą zmianę” tzw. stara Unia z powodów wewnętrznych zdecydowała się na otwarcie konfliktu z państwami Europy Środkowej. Powód był prosty – globalizacja doprowadziła do zwiększenia nierówności, zubożenia klasy średniej i wzrostu poparcia dla partii „populistycznych”. Pracownicy państw naszego regionu byli idealnym kozłem ofiarnym, i to zarówno dla zachodnioeuropejskiego mainstreamu (zob. kampania prezydencka Emmanuela Macrona), jak i populistów (zob. kampania brexitowa). Ze względu na dysproporcję potencjału pomiędzy starą a nową UE, dotyczącą kapitału symbolicznego, dostępu do międzynarodowej opinii publicznej itd., o wiele łatwiej było zrzucić odpowiedzialność za wybuch tego konfliktu na państwa Europy Środkowej, które na dodatek dość nieroztropnie „podłożyły się” kontrowersyjnymi reformami (mowa tu zwłaszcza o Polsce i Węgrzech). Mając to wszystko na uwadze, można stwierdzić, że strategia wybrana przez Jarosława Kaczyńskiego nie była optymalna. Nie zrobiliśmy wielkiego kroku w kierunku budowy podmiotowego państwa. Ba, nie widać go nawet na horyzoncie. Czy wybór alternatywnej strategii, polegającej na rezygnacji z podmiotowego państwa i ograniczeniu suwerenności na rzecz mocniejszego włączenia się w system demokracji monitorowanej, byłby lepszy? Moim zdaniem – z perspektywy zarówno państwa, jak i obywateli – nie. Chociażby dlatego, że strategia ta zakłada sporą redukcję narodowych i indywidualnych aspiracji, które zostały przez ostatnie kilkanaście lat mocno rozbudzone w społeczeństwie, m.in. za sprawą boomu edukacyjnego. Filozofia transformacyjnego zaciskania pasa dawała obietnicę nie tylko elitom, ale i przeciętnemu Kowalskiemu, że w końcu dościgniemy Europę. Dlatego Polacy w większości nie zrozumieliby pogodzenia się politycznych decydentów z rolą Polski jako europejskiej peryferii. Pojawia się kolejny paradoks – to właśnie Jarosław Kaczyński, który zdaniem niektórych wyprowadza Polskę z Unii, daje Polakom poczucie, że nie są już obywatelami UE drugiej kategorii. Podkreślam – poczucie. Gdy spojrzymy na poziom płac czy wpływ Polski na decyzje UE, dostrzeżemy, że mimo wszystko nimi jesteśmy. Jednak w polityce poczucie bywa równie ważne, co stan faktyczny. Zatem strategia obrana przez Jarosława Kaczyńskiego nie okazała się optymalna, ale na horyzoncie nie widać lepszej. Pora przejść do odpowiedzi na drugie pytanie .Na ile polityka publiczna prowadzona przez rząd PiS-u była zgodna z przyjętą strategią budowy silnego, podmiotowego państwa? Niewątpliwie opracowanie i przyjęcie Strategii na rzecz Odpowiedzialnego Rozwoju (SOR), zwanej potocznie Planem Morawieckiego, można uznać za wyraźny sygnał mocniejszego zaangażowania państwa w prowadzenie szeroko rozumianej polityki rozwoju. Z lektury SOR-u wyłania się obraz aktywnego państwa, stymulującego z jednej stron wzrost innowacyjności polskiej gospodarki, a z drugiej redukującego nierówności społeczne i dysproporcje występujące między metropoliami a prowincją. Plan Morawieckiego bardziej niż rozwiązania systemowe postuluje realizację konkretnych projektów. Nie znajdziemy w Strategii kwestii tj. kompleksowa reforma edukacji, służba zdrowia czy administracja publiczna. Niemniej, projekty zawarte w SOR-ze są ambitne, a ich realizacja uzależniona od bardzo sprawnego działania różnych instytucji państwa. Rzeczywistość polityczna odbiega znacznie od treści SOR-u. Wystarczy przeanalizować sztandarowe, zrealizowane projekty rządu PiS-u. Większość z nich nie została przewidziana w Planie Morawieckiego. Program „Rodzina 500 Plus” wszedł w życie na niecały rok przed przyjęciem Strategii, a SOR nie zakładał jego rozszerzenia. Gimnazja – ustawa„likwidacyjna” została podpisana przez prezydenta Andrzeja Dudę dwa miesiące przed zatwierdzeniem SOR-u. Jeszcze wcześniej PiS wprowadził program „Leki 75+” i obniżył wiek emerytalny. Już po wejściu w życie Strategii pojawiły się dwa duże pakiety: „piątka” Morawieckiego i „piątka” Kaczyńskiego. Trudno na kartach SOR-u doszukiwać się konkretnej zapowiedzi któregokolwiek z dziesięciu postulatów. Trzeba jednak przyznać, że trzy z nich (fundusz dróg lokalnych wraz z ogłoszonym później programem „Mosty dla regionów”, odbudowa publicznego transportu zbiorowego i  „Dostępność+”) wpisują się w filozofię Planu Morawieckiego w zakresie spójności społecznej i terytorialnej. Cała reszta – m.in.13. emerytura, rozszerzenie programu „Rodzina 500 Plus”, obniżenie stawki PIT z 18% do 17%, zerowy PIT dla osób poniżej 26. roku życia – to obietnice należące do zupełnie innego porządku. Równie trudno odnaleźć zbieżność najnowszego hattricka Kaczyńskiego z filozofią Planu Morawieckiego. Co prawda, głównym celem Strategii jest „tworzenie warunków dla wzrostu dochodów mieszkańców Polski przy jednoczesnym wzroście spójności w wymiarze społecznym, ekonomicznym, środowiskowym i terytorialnym”, to nie ma w niej jednak mowy o skokowej podwyżce płacy minimalnej jako narzędzia zwiększania dochodów Polaków. Strategia zakłada bowiem, że warunkiem wyższych płac w Polsce jest (w dużym uproszczeniu) dokonanie innowacyjnego skoku, który będzie możliwy jedynie dzięki istotnemu zwiększeniu stopy inwestycji do poziomu 25%. Prawdopodobnym jest, że realizacja zapowiedzi podwyżki płacy minimalnej będzie stanowić silny bodziec inwestycyjny, bowiem zachęci firmy do zastępowania pracy kapitałem. Efekt jest na tyle niejednoznaczny, a zarazem niepewny, że doszukiwanie się logicznej spójności między ostatnią propozycją prezesa Kaczyńskiego a Planem Morawieckiego jest zadaniem dość karkołomnym. Kończąca się kadencja „dobrej zmiany” nie przyniosła nam w gruncie rzeczy odpowiedzi na pytania systemowe. W którą stronę mają iść: polityka podatkowa, ochrony zdrowia, energetyczna i klimatyczna, transportowa, przemysłowa (w tym dotycząca przemysłu obronnego), migracyjna i rynku pracy, mieszkaniowa, kulturalna czy wreszcie szeroko rozumiana polityka edukacyjna? Duże i ambitne programy rządowe, które wymagają użycia znacznie bardziej złożonego instrumentarium i, co za tym idzie, większej koordynacji (czyli tzw. silnego państwa), ugrzęzły na początku drogi. Co jakiś czas pojawiają się nowe informacje o Narodowym Programie Mieszkaniowym („Mieszkanie Plus”), Centralnym Porcie Komunikacyjnym, stworzeniu systemu publicznego transportu zbiorowego czy wreszcie budowie elektrowni atomowej (żeby nie wspominać o elektrycznych samochodach czy autobusach). Problem w tym, że chyba nawet sami przedstawiciele obozu władzy z ręką na sercu nie mogą powiedzieć, że inicjatywy idą pełną parą. Tak samo, jak nie mogą stwierdzić, że nasze państwo jest dziś radykalnie bardziej sprawne niż przed czteroma laty, nawet jeśli publicznie przez wszystkie przypadki będą odmieniać argumentum ad VATum. Co więcej, sama partia rządząca, pomimo posiadania bezprecedensowej większości parlamentarnej i ogromnej woli politycznej, nie zdołała przez całą kadencję dokończyć prac nad ustawą reprywatyzacyjną, ustawą medialną czy ustawą o tzw. podatku jednolitym. Jak na dłoni widać zatem, że władza wykonawcza i ustawodawcza napotykają realne ograniczenia, których nie są w stanie przeskoczyć. Choć Jarosław Kaczyński wciąż mówi o silnym państwie, to jednocześnie ma świadomość, że w wielu obszarach jest ono bezradne i nie może przeprowadzić żadnych systemowych reform. Podobnie, jak nie jest w stanie wpłynąć na zachowania jednostek.Młode Polki nie zaczęły rodzić więcej dzieci (pozytywny efekt 500+ wynikał głównie z odroczonych wcześniej decyzji prokreacyjnych roczników wyżu lat 80.). Mali i średni przedsiębiorcy pomimo szeregu zachęt nie zaczęli inwestować. W zasięgu rządu pozostają jedynie stosunkowo proste narzędzia. Prezes PiS-u, obiecując wyższą płacę minimalną, „trzynastkę” dla emerytów czy wyższe dopłaty, a wcześniej rozdając 500 plus na każde dziecko, zdaje się mówić: „Weźcie te pieniądze i sami zadbajcie o edukację waszych dzieci! Sami zadbajcie o swoje zdrowie! Sami zorganizujcie sobie usługi opiekuńcze! Sami przeciwdziałajcie skutkom suszy!”. Nie ma zatem wątpliwości ‒ polityka „dobrej zmiany” nie jest spójna z założeniem budowy silnego, podmiotowego i sprawnego państwa. Można powiedzieć, że hipokryzja Jarosława Kaczyńskiego to hołd, jaki występek oddaje cnocie. Czy jednak oznacza to, że prezes PiS-u odniósł spektakularną klęskę? Znowu – tak, jak w wypadku oceny adekwatności wyboru strategii przeprowadzonej w pierwszej części niniejszego tekstu ‒ odpowiedź na to pytanie jest niejednoznaczna. Może po prostu elita partii rządzącej zrozumiała, że budowa silnego państwa w 2019 nie jest możliwa? Że państwo jest w stanie osiągać sukcesy na wąskich odcinkach pod warunkiem koncentracji zasobów, wyboru najprostszych narzędzi i opakowania ich w pudełko wielkich narracji? Czy to miks Bartłomieja Sienkiewicza i Jarosława Marii Rymkiewicza – małe zmiany wpisane w wielkie wizje? Więcej się po prostu nie da? Może to nie przypadek, że państwa tj. Francja, Hiszpania, Niemcy,Wielka Brytania czy Włochy, a nawet państwa skandynawskie,od ponad dekady nie przeprowadziły żadnej poważnej systemowej reformy? Oznaczałoby to, że marzenie o budowie systemu usług publicznych na miarę zachodnioeuropejskich państw dobrobytu nad Wisłą jest utopią. W takiej sytuacji zadaniem państwa powinna być koncentracja na tych obszarach, które nie mogę być urynkowione lub uspołecznione (a więc zgodnie z zasadą subsydiarności przekazane w zarządzanie przez wspólnoty niższego szczebla, w tym samorządy, organizacje obywatelskie czy nieformalne wspólnoty), a jednocześnie, na które państwo w ogóle może mieć realny wpływ. Na pierwszy plan wysuwa się ochrona zdrowia. O ile profilaktyka zdrowotna może być uspołeczniona, to z wielu powodów służba zdrowia powinna pozostać domeną państwa. Drugim naturalnym obszarem jest ochroną środowiska. Znów możemy mówić o uspołecznieniu „profilaktyki ekologicznej”, ale tylko państwo jest w stanie poradzić sobie z problematyką zanieczyszczeń czy przeciwdziałaniami zmianom klimatycznym (w Polsce dotyczy to szczególnie polityki wodnej). Trzecim obszarem jest energetyka – jakkolwiek należy promować OZE i postawy prosumenckie, bezpieczeństwo energetyczne kraju może być zagwarantowane jedynie na poziomie ogólnokrajowym (chodzi tu o sieci przesyłowe, elektrownie itd.). Czwartą przestrzenią, która z różnych przyczyn nie może być uspołeczniona, a zarazem nie powinna być w pełni urynkowiona, jest transport, w tym szczególnie kolej. I wreszcie – polityka rozwoju regionalnego silne skorelowana z transportem, energetyką i ochroną środowiska. Pomijam kwestie polityki zagranicznej i bezpieczeństwa, tu bowiem nikt nie kwestionuje zasadności monopolu państwa. Nawet w powyżej wyliczonych obszarach państwo nie będzie w stanie zająć się wszystkim. Konieczna jest klarowna delimitacja odpowiedzialności – zarówno pomiędzy władzą centralną a władzą samorządową, jak i pomiędzy państwem, rynkiem a społeczeństwem. Co z resztą? W moim przekonaniu państwo powinno zmierzać do jak największego uspołecznienia polityki edukacyjnej i szeroko rozumianej polityki społecznej, w tym również polityki senioralnej i opiekuńczej. Może się wydawać, że w porównaniu z wcześniej wskazanym katalogiem to niewiele. Trzeba jednak pamiętać, że wspomniane polityki pochłaniają dziś niemal połowę budżetu, co stanowi najlepszy dowód na ich niebagatelne znaczenie. W tym sensie przesłanie: „Weźcie pieniądze i zajmijcie się tym” może tak naprawdę okazać się najbardziej rozsądną reformą. Prawdopodobnie rację mają David Osborne i Ted Gaebler, którzy  wskazywali, że współczesne państwa powinny bardziej skoncentrować się na sterowaniu, czyli określaniu szeroko rozumianych warunków i standardów świadczenia usług publicznych, niż na wiosłowaniu, czyli samodzielnym dostarczaniu tychże usług. Ci autorzy już na początku lat 90. XX wieku, a więc u progu procesu upadku znaczenia i roli państw, w książce Reinventinggovernment przekonywali, że państwa w „wiosłowaniu” będą coraz bardziej bezradne. Nie wiem, czy Jarosław Kaczyński do poduszki czytuje Osborne’a i Gaeblera. Z pewnością mniej lub bardziej intencjonalnie wprowadza w Polsce nowy model zarządzania publicznego. Jest on nie tyle słuszny, co wręcz konieczny. Starałem się zwrócić na to uwagę w eseju o solidarności międzypokoleniowej. Obawiam się jednak, że wybór tego modelu był motywowany głównie dobrą sytuacją budżetową i kampanią wyborczą. Kiedy mityczne już wpływy z VAT przestaną rosnąć, a do Polski dopłyną fale globalnego kryzysu, może się okazać, że nastąpi kolejne przesunięcie w bliżej nieznanym kierunku, a prawdziwa filozofia prezesa Kaczyńskiego będzie bazowała na prostej chęci przekupienia wyborców. *** Podsumowując, w ciągu dekady od wybuchu Wielkiego Kryzysu w 2008 roku załamał się ład postzimnowojenny, który umożliwił Polsce bezprecedensowy skok cywilizacyjny. W momencie, w którym nasz kraj mógł realnie zacząć budowę podmiotowego państwa w oparciu o zgromadzone przez 25 lat zasoby finansowe, ludzkie i instytucjonalne, globalne okno polityczne się zamknęło. Szalone lata 90. XX wieku i pierwsza połowa XXI wieku, choć dały nam możliwość nadrobienia kilkuset lat opóźnień w wymiarze gospodarczym, charakteryzowały się systematycznym osłabianiem znaczenia państw na coraz bardziej skomplikowanej globalnej planszy sił i interesów. W takim klimacie postulaty wzmocnienia państwa były przyjmowane jako przejaw anachronizmu lub nacjonalizmu. Można się zatem słusznie oburzać, że żyjemy w państwie z kartonu. Zasadnym jest pytanie, czy jego budowa w polskich warunkach była w ogóle możliwa.",Jarosław Kaczyński podczas przemówienia premiera,
https://wiadomosci.onet.pl/swiat/wybory-parlamentarne-2019-faz-o-jaroslawie-kaczynskim/hlj3e4j,"""FAZ"": Jarosław Kaczyński wyszedł z cienia","Niemiecki konserwatywny dziennik ""Frankfurter Allgemeine Zeitung"" z zaskoczeniem zauważa, opisując kampanię wyborczą Prawa i Sprawiedliwości, że przywódca partii Jarosław Kaczyński bierze w niej aktywny udział.","""Tego w Polsce dawno nie było: Jarosław Kaczyński jeździ po kraju. Kampanie wyborcze poprzednich lat sprawiały wrażenie, że 70-letni prezes partii rządzącej nie chce już znajdować się w świetle jupiterów. Zaprawiony w politycznych bojach wiarus bez żadnego urzędu państwowego wydawał się zadowolony z roli szarej eminencji pociągającej za sznurki zza kulis"" - pisze korespondent ""FAZ"" w Warszawie Gerhard Gnauck. Jego zdaniem, właśnie dlatego Kaczyński w ostatnich latach wystawił w pierwszym szeregu młodszych i bardziej koncyliacyjnych polityków, jak Andrzej Duda czy Beata Szydło. ""Opłaciło się: Duda nieoczekiwanie wygrał wybory prezydenckie, narodowo-konserwatywny PiS zwyciężył w wyborach do parlamentu i Szydło została premierem. Tym samym rozpoczął się nowy rozdział w historii Polski. Zwolennicy rządu mówią o socjalnej korekcie gospodarki rynkowej i twardym dbaniu o interes narodowy. Przeciwnicy, o demontażu praworządności i międzynarodowej izolacji"" - relacjonuje Gnauck i opisuje dwie konwencje PiS w Opolu i Legionowie, dodając, że Kaczyński często występuje na dwóch-trzech wydarzeniach przedwyborczych dziennie. Zdaniem korespondenta ""FAZ"", prezes PiS nie jest już tak ostry jak niegdyś, ale wciąż jednoznacznie krytykuje ""stary system"", który był ""niewydolny i niesprawiedliwy"" oraz podkreśla, że rząd PiS ""odbudował wiarygodność demokracji"".",Jarosław Kaczyński podczas konwencji wyborczej PiS w Wadowicach,
https://wiadomosci.onet.pl/kraj/grzegorz-raczak-szantazowany-przez-prostytutke/rcv8w4j,"""Gazeta Wyborcza"": gdański poseł PiS szantażowany przez prostytutkę","Grzegorz Raczak, gdański poseł PiS, o sprawie zawiadomił prokuraturę. W rozmowie z gazetą przyznaje, że płacił sporo młodszej od siebie kobiecie za spotkania.","– Zrobiłem to, co w takiej sytuacji może zrobić prawy obywatel – mówił ""Wyborczej"" Raczak. – Jak to do mnie dotarło [szantaż - red.], byłem na kongresie kardiologicznym w Paryżu. Osobę, miała ""coś"" na mnie, uprzedziłem, że będę musiał powiadomić organy ścigania. Nie wolno mi podejmować takich rozmów z nie wiadomo kim – dodał. To ""coś"", to jak pisze gazeta najprawdopodobniej fotografie ze spotkań. Raczek tłumaczy gazecie, że jest mężczyzną po przejściach. Owdowiał osiem lat temu, przeszedł też ciężką chorobę, był w śpiączce. - Jestem singlem, próbuję sobie jakoś życie ułożyć – opowiadał ""Wyborczej"" poseł. – Niczego złego nie robiłem. Przyznaję, płaciłem za spotkania z tą kobietą. Uiszczałem opłatę, bo ja nie chcę nikogo krzywdzić. Nie chcę się żenić, nikomu nie obiecywałem małżeństwa. Nie dam się szantażować, niczego złego nie zrobiłem – dodał. Po rozmowie z posłem do ""Wyborczej"" zgłosił się mężczyzna, który utrzymywał, że jest znajomym Justyny - kobiety, z którą miał spotykać się Raczak. Jak twierdzi, kobieta ma 23 lata, ogłaszała się na portalu ""szukam milionera"", a za spotkanie inkasowała 1000 zł. Źródło: ""Wyborcza""",Grzegorz Raczak,
https://wiadomosci.onet.pl/tylko-w-onecie/borys-budka-o-specustawie-pis-dot-kopalni/en6w97q,Borys Budka o planowanej specustawie PiS dot. kopalni: oszukiwanie opinii publicznej,"- Specustawa, którą PiS będzie chciało przyjąć po wyborach sprawi, że - wbrew opinii mieszkańców danego regionu i prawu lokalnemu - będzie można decyzją z Warszawy zezwolić na budowę nowej kopalni - powiedział w “Onet Rano.” Borys Budka, pytany o cel posiedzenia “starego” Sejmu planowanego tuż po wyborach parlamentarnych. Chcesz dowiedzieć się więcej? Kliknij tutaj: vod.pl.","- PiS boi się tej ustawy przed wyborami. Zakłada, że - jeśli wygrają te wybory - pójdą w pełen program i przyjmą ją. To oszukiwanie opinii publicznej - ocenił kandydat KO do Sejmu. Zaznaczył, że do porządku obrad PiS może jeszcze wprowadzić kolejne zmiany.",,
https://wiadomosci.onet.pl/tylko-w-onecie/wybory-parlamentarne-2019-zbigniew-girzynski-w-onet-rano-o-powrocie-do-polityki/qqfkjez,"Zbigniew Girzyński w ""Onet Rano."": nie do końca odszedłem z polityki z własnej woli","Zbigniew Girzyński był gościem Bartosza Węglarczyka w ""Onet Rano."". Kandydat PiS w wyborach do Sejmu wypowiedział się m.in. na temat swojego powrotu do polityki. - Ja nie do końca odszedłem z polityki z własnej woli – stwierdził Girzyński. - Była historia, która spowodowała, że zrobiono wokół mnie duże zamieszanie. Być może, sam do tego przyłożyłem palec, nie będąc należycie ostrożny przy podejmowaniu różnych decyzji (Girzyński odszedł z PiS w 2014r. w związku z zastrzeżeniami do jego służbowych wyjazdów – przyp. red.). Pokażę, że wróciłem i tego typu zarzut już nie może się pojawić. To jest taka sanacja nazwiska. To dla mnie ważne – dodał polityk PiS. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-2019-najnowszy-sondaz-kto-znajdzie-sie-w-sejmie/zn55fpr,"Sondaż dla ""DGP"" i RMF: cztery komitety w Sejmie","W wyborach parlamentarnych do Sejmu 45,1 proc. ankietowanych oddałoby swój głos na PiS, 24,6 proc. na Koalicję Obywatelską, 12,6 proc. na Lewicę, 5,6 proc. na Kukiz'15 i PSL, a 3,8 proc. na Konfederację - tak wynika z sondażu IBRiS dla ""Dziennika Gazety Prawnej"" i RMF FM - informuje we wtorek gazeta.","Ankietowanym zadano pytanie: ""Przeczytam Panu(i) pełną listę komitetów, proszę powiedzieć, na które ugrupowanie oddał(a)by Pan(i) swój głos w wyborach do Sejmu?"". 45,1 proc. odpowiedziało, że zagłosowałoby na PiS/Zjednoczoną Prawicę, 24,6 proc. na Koalicję Obywatelską (PO + .Nowoczesna + Samorządowcy), 12,6 proc. na Lewicę (SLD, Wiosna, Razem), 5,6 proc. na Kukiz'15 + PSL, a 3,8 proc. na Konfederację (Korwin i Narodowcy). Z kolei 8,3 proc. badanych udzieliło odpowiedzi, że nie wie, na kogo oddałoby swój głos. Na pytanie, czy gdyby w najbliższą niedzielę odbyły się wybory parlamentarne do Sejmu, to czy wziąłby Pan (wzięłaby Pani) w nich udział, 45,3 proc. odpowiedziało zdecydowanie - tak, 13,3 proc. - raczej tak, 14,8 proc. - raczej nie, 25,4 proc. - zdecydowanie nie, a 1,2 proc. - nie wie. Według ""DGP"", w tegorocznej kampanii zabrakło przełomów takich jak „dziadek z Wehrmachtu” czy znikających towarów w lodówce. ""Ani sprawa wynajmowania przez nowego szefa NIK Mariana Banasia gangsterom lokalu, który zmienił się w hotel na godziny, ani skandaliczne wypowiedzi byłego prezydenta Lecha Wałęsy o zmarłym Kornelu Morawieckim nie wpływają radykalnie na zmianę nastrojów wyborczych. W zdecydowanej większości sondaży Prawo i Sprawiedliwość prowadzi, notując poparcie powyżej 40 proc. Druga jest Koalicja Obywatelska, która może liczyć na nieco poniżej 30 proc. głosów wyborców. Oczywiście to tylko sondaże. Trend jest jednak wyraźny od miesięcy. Przy jego analizie nie widać gwałtownych załamań ani wzrostów. Kampania wyborcza do parlamentu gwałtownego przełomu się nie doczekała"" - czytamy w ""DGP"". Więcej informacji o wyborach parlamentarnych Badanie Instytut Badań Rynkowych i Społecznych IBRiS dla ""Dziennika Gazety Prawnej"" / RMF FM zrealizowano 4–5 października 2019 r. metodą CATI, na próbie 1100 osób.",Posiedzenie Sejmu,
https://wiadomosci.onet.pl/kraj/wybory-parlamentarne-2019-lempart-pis-zyczy-mi-smierci-krzyzanowski-odpowiada/y0lt5jn,Kandydat PiS do Marty Lempart: proponuję pani zagłosować jednak na mnie,"""Idę na wybory i nie głosuję na PiS, bo PiS życzy mi śmierci, bo jestem kobietą, bo jestem lesbijką"" – napisała kilka dni temu liderka Ogólnopolskiego Strajku Kobiet Marta Lempart. Na słowa te zareagował Marcin Krzyżanowski, kandydat PiS na senatora, który w liście wystosowanym do Lempart przekonuje, że PiS nie życzy jej śmierci, szanuje kobiety, a ""tolerancja dla drugiego człowieka jest oczywistą oczywistością"".","Na początku października przedstawicielki Ogólnopolskiego Strajku Kobiet rozpoczęły w sieci akcję pod hasłem ""Nie głosuję na PiS"", podając różne powody, dla których nie zamierzają głosować na partię Jarosława Kaczyńskiego. Marta Lempart na Facebooku napisała: ""Ja idę na wybory i nie głosuję na PiS, bo PiS życzy mi śmierci. Życzy mi śmierci w wyniku braku dostępu do potrzebnych leków i opieki medycznej, życzy mi śmierci, bo jestem kobietą, życzy mi śmierci, bo jestem lesbijką. Życzy mi, żebym się udusiła lub ugotowała, bo jest zbyt tępy, żeby pojąć, że mamy katastrofę klimatyczną"". Do wpisu Marty Lempart postanowił odnieść się Marcin Krzyżanowski, kandydat PiS na senatora z okręgu nr 7. – Reaguję na słowa Marty Lempart, dlatego że jej wypowiedź ma niewiele wspólnego z rzeczywistością – mówi Onetowi Marcin Krzyżanowski. – Rozumiem, że Marta Lempart bierze aktywny udział w kampanii wyborczej, jest jednak taki poziom, do którego politycy i osoby zaangażowane w kampanię nie powinny się zniżać. Mówienie, że PiS życzy jej śmierci jest nieprawdą. Szanujemy wszystkich naszych politycznych oponentów – dodaje. W specjalnym oświadczeniu wystosowanym do Marty Lempart, Krzyżanowski pisze, że PiS szanuje kobiety i nie życzy śmierci Marcie Lempart, bo jest ona lesbijką. ""Większość członków PiS, jak i jego sympatyków jest katolikami i tolerancja dla drugiego człowieka jest w tym względzie oczywistą oczywistością"" – zaznacza polityk PiS. – Orientacja Marty Lempart nie ma dla nas znaczenia. Wybór orientacji seksualnej jest indywidualną sprawą. Myślimy i pracujemy nad tym, żeby wszystkim w Polsce żyło się dobrze, bez względu na to, jaką orientację seksualną wybrali – tłumaczy Marcin Krzyżanowski. – Celem tego listu jest nakłonić Martę Lempart do stonowania języka – dodaje. Krzyżanowski przyznaje, że nigdy nie uczestniczył w ""czarnych protestach"", jak jego rywalka o mandat senatora prof. Alicja Chybicka z Koalicji Obywatelskiej. Przypomina jednak, że choć Chybicka chodziła w marszach, to nie wzięła udziału w głosowaniu nad projektami ustaw o przerywaniu ciąży. ""Wyciągnęła kartę do głosowania. W chwili próby zawiodła Panią pomimo deklarowanego poparcia dla Pani projektu. (…) Jako, że mamy zaraz wybory proponuje Pani zagłosować jednak na mnie, bo moja kontrkandydatka już raz Panią rozczarowała. Ja przynajmniej Pani nie rozczaruje, bo wie Pani jak będę głosował i jakie mam naprawdę poglądy. Jestem wiarygodny. Wiarygodny jak Prawo i Sprawiedliwość"" – pisze do Lempart Marcin Krzyżanowski. – Pani Chybicka już raz to środowisko zawiodła. A dla mnie kobiety są bardzo ważną grupą wyborców. Chciałbym, żeby w tych środowiskach nie były rozprzestrzeniane informacje, które są nieprawdziwe – przekonuje Marcin Krzyżanowski. Poniżej publikujemy cały list Marcina Krzyżanowskiego do Marty Lempart. Szanowna Pani Marto, z ogromną przykrością odebrałem fakt zorganizowania akcji #niegłosujęnaPiS przez organizację Ogólnopolski Strajk Kobiet, którego jest Pani przywódczynią. Hasła tej akcji są tak absurdalne, że równie dobrze organizacja mogłaby napisać, że #niegłosujęnaPiS, bo rzucali kamieniami i zabili dinozaury. Oczywiście szanuję Pani wybory światopoglądowe oraz polityczne, ale proszę, aby nie siała Pani nienawiści oraz podawała oczywistej nieprawdy. Nieprawdą są wypowiedziane przez Panią słowa: ""PiS życzy mi śmierci. Życzy mi śmierci w wyniku braku dostępu do potrzebnych leków i opieki medycznej, życzy mi śmierci, bo jestem kobietą, życzy mi śmierci, bo jestem lesbijką. Życzy mi, żebym się udusiła lub ugotowała, bo jest zbyt tępy, żeby pojąć, że mamy katastrofę klimatyczną"". Przechodząc do treści tego pomówienia wskazuję, że: Oczywiście zrozumiałem, że nie zagłosuje Pani na mnie jako kandydata na senatora w zbliżających się wyborach tylko dlatego, że jestem z PiS. Przyznaję, że nie chodziłem w czarnych marszach Ogólnopolskiego Strajku Kobiet, bo nie podzielam Państwa poglądów, ale z tego co wiem, w marszach tych uczestniczyła Pani Poseł profesor Alicja Chybicka, która potem zmieniła zdanie i wyciągnęła kartę do głosowania. W chwili próby zawiodła Panią pomimo deklarowanego poparcia dla Pani projektu. Ja swoim poglądom jestem wierny i nie zmieniam ich koniunkturalnie dla zdobycia popularności politycznej. Jako, że mamy zaraz wybory proponuje Pani zagłosować jednak na mnie, bo moja kontrkandydatka już raz Panią rozczarowała. Ja przynajmniej Pani nie rozczaruje, bo wie Pani jak będę głosował i jakie mam naprawdę poglądy. Jestem wiarygodny. Wiarygodny jak Prawo i Sprawiedliwość. Pozdrawiam, zachęcając do głosowania na mnie Z poważaniem Marcin Krzyżanowski PS. Pani Marto, czy Pani Poseł profesor Alicja Chybicka podpisała już Deklarację Wyborczą Ogólnopolskiego Strajku Kobiet, jeżeli tak, to proszę ją opublikować na stronie FB organizacji.",Marcin Krzyżanowski,
https://wiadomosci.onet.pl/kraj/wybory-parlamentarne-2019-kaczynski-zartuje-w-odpowiedzi-na-pytanie-o-wynik-wyborow/nevepbq,Kaczyński żartuje w odpowiedzi na pytanie o wynik wyborów,"Jarosław Kaczyński został zapytany na ile mandatów liczy w nadchodzących wyborach parlamentarnych. Szef PiS w odpowiedzi zażartował, że ""dla siebie na jeden"". Słowa te padły w rozmowie Kaczyńskiego z Dorotą Gawryluk w programie ""Wydarzenia i opinie"" w Polsat News.","- Na ile mandatów liczy pan w nadchodzących wyborach? - zapytała Dorota Gawryluk. - Dla siebie na jeden. Jesteśmy partią postępową, mieliśmy ostatnio 235, teraz liczę na więcej - zadeklarował. Pytany o program 500 plus, Kaczyński ocenił, że partie opozycyjne chcą go zlikwidować. Jak dodał, jego rząd nie zauważył, by program dezaktywizował kobiety. Szef PiS zadeklarował, że Polska jest przygotowana na gorsze czasy w gospodarce. - Nie marzymy o socjalizmie, chcemy podtrzymywać naszą politykę społeczną, która wpisuje się też w naszą politykę antykryzysową – mówi Kaczyński. Jak dodał, ""PiS nigdy nie zniesie własnych programów społecznych, a nawet będzie je rozwijać"". Odnosząc się do rządów poprzedników, Kaczyński stwierdził, że ""Polska była na gigantyczną skalę okradana"". Więcej informacji o wyborach parlamentarnych Pytany o program wyborczy i jego autorów, prezes partii rządzącej przyznał, że napisał ""około 20 proc."". - Inne części pisali inni. Głównym autorem programu PiS był premier Piotr Gliński - mówił Kaczyński.",Jarosław Kaczyński,
https://wiadomosci.onet.pl/kraj/jaroslaw-kaczynski-wywiad-w-programie-wydarzenia-i-opinie/b2bd611,Jarosław Kaczyński: nie marzymy o socjalizmie,"- Bez głębokiej reformy sądów nie da się naprawić państwa. To jest taka ""ostatnia barykada"" – mówił w programie ""Wydarzenia i Opinie"" w Polsacie News Jarosław Kaczyński. Prezes PiS odniósł się też do sprawy szefa NIK. - Nie mogliśmy go odwołać. ""Niestety"" nie jestem dyktatorem, oczywiście żartuję – stwierdził.","Pytany o program 500 plus, Kaczyński ocenił, że partie opozycyjne chcą go zlikwidować. Jak dodał, jego rząd nie zauważył, by program dezaktywizował kobiety. Szef PiS zadeklarował, że Polska jest przygotowana na gorsze czasy w gospodarce. - Nie marzymy o socjalizmie, chcemy podtrzymywać naszą politykę społeczną, która wpisuje się też w naszą politykę antykryzysową – mówi Kaczyński. Jak dodał, ""PiS nigdy nie zniesie własnych programów społecznych, a nawet będzie je rozwijać"". Odnosząc się do rządów poprzedników, Kaczyński stwierdził, że ""Polska była na gigantyczną skalę okradana"". Pytany o program wyborczy i jego autorów, prezes partii rządzącej przyznał, że napisał ""około 20 proc."". - Inne części pisali inni. Głównym autorem programu PiS był premier Piotr Gliński - mówi Kaczyński. Zdaniem Kaczyńskiego ""bez głębokiej reformy sądów nie da się naprawić państwa"". - To jest taka ""ostatnia barykada"" - skomentował. - Nie twierdzimy, że jesteśmy idealni, tylko twierdzimy, że udało nam się w dużej mierze państwo naprawić - dodał w rozmowie z Dorotą Gawryluk. - Mamy w Polsce taką sytuację w sądownictwie, która gwarantuje ludziom o znanych nazwiskach bezkarność. Ale to jest fakt, że próbę zmiany zablokowano oporem tutaj i oporem zewnętrznym - ocenił Kaczyński. Prezes PiS został zapytany, czy jego zdaniem ""da się naprawić Polskę bez zmiany konstytucji"". - Da się naprawić w ramach tej konstytucji – odpowiedział Kaczyński. - Ta konstytucja pewnie będzie obowiązywała w Polsce jeszcze długo, być może wiele, wiele lat, bo na większość konstytucyjną w tej chwili raczej szans nie ma – podkreślił prezes PiS. Jak wyjaśnił, ""wystarczy zanalizować naszą ordynację wyborczą, żeby zobaczyć, jak musiałaby być wielka przewaga sił chcących zmienić konstytucję, żeby tę konstytucję można było zmienić"". Pytany o kwestię ewentualnego odwołania szefa NIK, prezes PiS mówi: - Nie mogliśmy go odwołać. ""Niestety"" nie jestem dyktatorem, oczywiście żartuję – stwierdził. Na ile mandatów liczy Kaczyński? - Jesteśmy partią postępową, mieliśmy ostatnio 235, teraz liczę na więcej - zadeklarował. Źródło: Polsat News.",Prezes PiS Jarosław Kaczyński,
https://wiadomosci.onet.pl/kraj/wybory-parlamentarne-2019-jaroslaw-kaczynski-gosciem-programu-wydarzenia-i-opinie-w/zchqn4y,"Jarosław Kaczyński gościem programu ""Wydarzenia i opinie"" w Polsat News","Jarosław Kaczyński był gościem programu ""Wydarzenia i opinie"" Polsat News. Wywiad poprowadziła Dorota Gawryluk. Zapraszamy na zapis relacji na żywo z tego wydarzenia.",,Jarosław Kaczyński,
https://wiadomosci.onet.pl/kraj/onet-nie-informowal-o-tasmach-neumanna-i-sokuzburaka-pokazujemy-20-materialow-w-tych/0nqyvc9,"Onet nie informował o ""taśmach Neumanna"" i ""SokuzBuraka""? Pokazujemy 20 materiałów w tych sprawach","Gościem dzisiejszego ""Onet Opinie"" był Jacek Ozdoba. Radny Warszawy i kandydat PiS w nadchodzących wyborach zarzucił Onetowi jednostronne i niedostateczne informowanie czytelników o sprawie ""taśm Neumanna"" oraz działalności facebookowego profilu ""SokzBuraka"". Pokazujemy wszystkie artykuły, w których opisywaliśmy te tematy.","- Państwo robią taką dziwną proporcję. To jest mniej więcej 20 do jednego. Jak coś jest ze Zjednoczoną Prawicą to zalewacie internet. Jak coś jest à propos opozycji to dajecie jakąś małą wzmiankę - ocenił Ozdoba. Z taką opinią nie zgodził się prowadzący rozmowę Bartosz Węglarczyk. - Rząd ma dużo większy wpływ na życie publiczne niż opozycja, bez względu na to, kto jest u władzy - odpowiedział redaktor naczelny Onetu. Przypomniał też, że nasi dziennikarze ujawnili np. sprawę faktur ówczesnego szefa KOD Mateusza Kijowskiego. Poniżej przedstawiamy 10 wybranych artykułów odnoszących się do spraw ""taśm Neumanna"": Kolejne 10 artykułów odwołujące się do sprawy profilu ""SokuzBuraka"": Ozdoba zarzucił też Onetowi, że w jego programach brakuje polityków partii rządzącej. Na tę uwagę odpowiedział Bartosz Węglarczyk. - Wie pan ilu polityków PiS przyszło do nas porozmawiać przez dwa tygodnie? Jest pan jedyną osobą, która przyszła do nas porozmawiać na ten temat - odpowiedział redaktor naczelny portalu. Bartosz Węglarczyk przedstawił okoliczności zapraszania do programów Onetu gości związanych z PiS. Mimo wstępnego zainteresowania polityków ich udział jest blokowany przez biuro prasowe partii. Przedstawiciele obozu władzy są zainteresowani przyjściem do programu, ale proszą o potwierdzenie ich udziału w biurze. Tam dziennikarze Onetu słyszą: - Niestety pan poseł, pani poseł, urzędnik, urzędniczka nie ma czasu przyjść. Na co my mówimy: ""Ale jak to? Powiedział, że ma czas i jesteśmy umówieni"". Na co słyszymy: ""Nie, nie ma jednak czasu"" - relacjonował Węglarczyk.",Jacek Ozdoba,
https://wiadomosci.onet.pl/tylko-w-onecie/podsumowanie-rzadow-pis-wierni-i-posluszni-prokuratura-zbigniewa-ziobry/cx0vven,Wierni i posłuszni. Prokuratura Zbigniewa Ziobry,"Połączenie funkcji Prokuratora Generalnego i Ministra Sprawiedliwości sprawiło, że Zbigniew Ziobro stał się jednym najpotężniejszych polityków w Polsce. Przez cztery lata dokonał czystek personalnych na niespotykaną dotąd skalę i całkowicie podporządkował sobie wielką machinę jaką jest polska prokuratura.","Nie chcemy, by prokuratura działała tak jak ws. Amber Gold, czy w sprawie innych afer. Chcemy, by prokuratura wszystkich traktowała równo i stała na straży Polaków. Władza musi być realna, dawać możliwości oddziaływania na rzeczywistość. Bierzemy instrumenty i odpowiedzialność. Ta władza będzie pod ścisłą kontrolą – tak Zbigniew Ziobro uzasadniał w marcu 2016 roku wprowadzenie nowelizacji ustawy o prokuraturze, która doprowadziła m.in. do połączenia funkcji Prokuratora Generalnego i Ministra Sprawiedliwości. Dodał też, że że ""nieudana reforma"" rządu PO–PSL rozdzielająca wcześniej te funkcje w rzeczywistości ""wybiła zęby"" prokuraturze. Innego zdania byli politycy opozycji i wielu ekspertów. Zarzucali oni, że reformy PiS sprawią, iż prokuratura przestanie być niezależna i stanie się upolityczniona. O jakie zmiany dokładnie chodziło, oprócz połączenia tych dwóch funkcji? Po pierwsze, o zapis, wedle którego Prokurator Generalny powołuje i odwołuje szefów prokuratur regionalnych, okręgowych i rejonowych. Po drugie zniesiono kadencyjność sprawowania funkcji szefów i zastępców szefów jednostek prokuratury – co zdaniem polityków opozycji – zapewniało im do tej pory niezależność. Po trzecie, zniesiono konkursy na wyższe stanowiska w prokuraturze, co pozwala Prokuratorowi Generalnemu na przeprowadzenie zmian kadrowych w dowolnym momencie.  Zbigniew Ziobro szybko zresztą z tych instrumentów skorzystał. Jak wynika z raportu sporządzonego przez stowarzyszenie „Paragraf Państwo” – w Prokuraturze Krajowej wymieniono niemal wszystkich prokuratorów kierujących wiodącymi biurami lub departamentami, a także ich zastępców. We wszystkich 11 prokuraturach regionalnych i 44 z 45 prokuratur okręgowych wymieniono szefów i ich zastępców. Ten sam mechanizm zastosowano w 90 proc. z 342 prokuratur rejonowych. Wymiana kadrowa stopniowo objęła także naczelników wydziałów w prokuraturach regionalnych i okręgowych, a także kierowników poszczególnych działów. Spośród prokuratorów okręgowych dotychczasową funkcję zachowała jedynie Hanna Lewczuk, która kieruje Prokuraturą Okręgową w Suwałkach. „Zainteresowanie prawniczego środowiska budziła częsta obecność Hanny Lewczuk na uroczystościach organizowanych przez Jarosława Zielińskiego, wiceministra w MSWiA” – zauważają twórcy raportu.  Prokuratorem Krajowym i pierwszym zastępcą Prokuratora Generalnego został Bogdan Święczkowski - były szef Agencji Bezpieczeństwa Wewnętrznego i były szef biura do walki z przestępczością zorganizowaną Prokuratury Krajowej (za czasów pierwszego rządu PiS). To jeden z najbardziej zaufanych ludzi Zbigniewa Ziobry, z którym zna się jeszcze z czasów studiów na Uniwersytecie Jagiellońskim.   Pozostałe ważne stanowiska w prokuraturze Ziobro również obsadził znajomymi prawnikami, głównie sprawdzonymi współpracownikami z lat 2005–2007, oraz osobami zrzeszonymi w stowarzyszeniu Ad Vocem, które dla PiS stanowiło swoistą kuźnię prokuratorskich kadr. Wiele z nich to również osoby związane blisko z politykami PiS po linii rodzinnej.  Pierwszy z brzegu przykład to Wojciech Wasserman – syn zmarłego polityka PiS Zbigniewa Wassermana – który został powołany w 2016 r. na stanowisko prokuratora Prokuratury Okręgowej w Krakowie. Kolejny przykład to Barbara Piotrowicz, córka posła Stanisława Piotrowicza, która bez konkursu objęła stanowisko w Prokuraturze Rejonowej w Krośnie. Można też wymienić Prokurator Okręgową w Częstochowie Elżbietę Funiok, która jest żoną zastępcy Prokuratora Generalnego ds. Wojskowych Przemysława Funioka i podobnie jak mąż działaczką Ad Vocem, czy Agatę Gałuszkę–Górską, powołaną na funkcję zastępcy Prokuratora Krajowego, a prywatnie byłą żonę zmarłego posła PiS Artura Górskiego.  Awanse otrzymali też ludzie, którzy pracowali przy kluczowych śledztwach za czasów pierwszych rządów PiS. Chodzi m.in. o zastępcę Prokuratora Generalnego Beatę Marczak, która podejmowała wraz z prokuratorem Mariuszem Jaworskim decyzje o zatrzymaniu Janusza Kaczmarka, Konrada Kornatowskiego i Jaromira Netzla w śledztwie dotyczącym słynnej afery gruntowej.  Inne przykłady to Andrzej Szeliga – Prokurator Regionalny w Warszawie, Elżbieta Janicka, a także Jarosław Duś, Dyrektor Biura Prokuratora Krajowego, którzy w latach 2005–2007 brali udział w najważniejszych śledztwach prowadzonych przez CBA, w tym m.in. przeciwko Ministrowi Sportu Tomaszowi Lipcowi, kardiochirurgowi Mirosławowi Garlickiemu, czy w sprawie przecieku dotyczącego akcji CBA w Ministerstwie Rolnictwa. Autorzy raportu „prokuratura pod specjalnym nadzorem” wymieniają przy tym 29 osób, które otrzymały wyższe stanowiska, choć nie posiadały wymaganego stażu pracy.  POLECAMY: Reforma edukacji: chaos, strajk i przepełnione szkoły Ukrytą formą awansu stały się też delegacje prokuratorów do wyższych jednostek, co wiąże się automatycznie z wyższym wynagrodzeniem i dodatkami funkcyjnymi. Mechanizm ten opisało dokładnie stowarzyszenie ""Lex Super Omnia"" – zrzeszające prokuratorów w kontrze do ""dobrej zmiany"" – w raporcie o wiele mówiącym tytule ""Królowie życia"". Wynika z niego, że na koniec 2017 r. z poziomu prokuratury rejonowej delegację do prokuratur okręgowych i regionalnych dostało 507 osób, a 282 osoby do Prokuratury Krajowej. Zdaniem stowarzyszenia obecne kierownictwo prokuratury w ten sposób zbudowało wokół siebie grupę śledczych ""ściśle ze sobą powiązanych"". Wśród delegowanych osób znajdziemy nazwiska tych prokuratorów, którzy ""wsławili się"" głośnymi decyzjami. To choćby Paweł Blachowski, były prokurator rejonowy z Grodziska Mazowieckiego, który obecnie jest już prokuratorem prokuratury regionalnej – mimo że nie miał wymaganego na tym stanowisku doświadczenia. Nadal jest szefem Prokuratury Okręgowej w Warszawie. To za jego czasów stołeczna prokuratura umorzyła sprawę pobicia tzw. kobiet z mostu, protestujących podczas Marszu Niepodległości na moście Poniatowskiego. Także za czasów Blachowskiego śledczy uznali, że nie ma potrzeby, by zajmować się sprawą głosowania podczas słynnego ""posiedzenia Sejmu"" w Sali Kolumnowej w grudniu 2016 r., kiedy to posłowie w kontrowersyjnych warunkach uchwalili ustawę budżetową. Prok. Blachowski umorzył też sprawę nieopublikowania wyroków Trybunału Konstytucyjnego przez rząd Beaty Szydło, oraz sprawę tzw. córki leśniczego – chodziło o sytuację z 13 czerwca 2018 roku, kiedy to minister środowiska Jan Szyszko podszedł na posiedzeniu rządu do szefa MSWiA Mariusza Błaszczaka i przekazał mu kopertę, mówiąc: ""To jest taka córka leśniczego. Proszę Pana, ona prosiła żebym Panu to przekazał. Niech Pan to przeczyta"". Konwersacja wyszła na jaw, gdyż została zarejestrowana przez kamery Polsatu.  Innym przykładem polityki kadrowo–delegacyjnej obecnego kierownictwa prokuratury jest przypadek prok. Renaty Śpiewak. Funkcję prokuratora rejonowego otrzymała w 2015 r., a już pod koniec 2016 została delegowana do stołecznej Prokuratury Okręgowej. Po mniej niż półtora roku zyskała też tytuł prokuratora okręgowego. To właśnie prok. Śpiewak wciąż nie podjęła decyzji dotyczącej śledztwa ws. budowy w Warszawie wieżowców przez spółkę Srebrna. Zdecydowała za to, że ukarze grzywnami austriackiego biznesmena Geralda Birgfellnera, który zawiadomił organy ścigania o tej sprawie. Kolejną błyskawicznie awansowaną prokurator jest Marta Choromańska. Do zawodu i do ""rejonu"" w Grodzisku Mazowieckim trafiła w marcu 2017 r. Już po siedmiu miesiącach została delegowana do Prokuratury Okręgowej w Warszawie, a w zeszłym roku – do Prokuratury Regionalnej. Prok. Choromańska osobiście umorzyła postępowanie dotyczące poświadczenia nieprawdy przez posłów PiS na temat głosowania w Sali Kolumnowej podczas zorganizowanego naprędce ""posiedzenia Sejmu"". Zawiadomienie w tej sprawie złożył do prokuratury sędzia Igor Tuleya. Prok. Choromańska uznała, że – owszem – ""posłowie podawali nieprawdę, ale robili to nieświadomie, czyli bez zamiaru"".  Jak wynika z raportu Stowarzyszenia ""Lex Super Omnia"", poza wyższymi zarobkami związanymi z delegacją do prokuratur wyższego szczebla, śledczy współpracujący z ""dobrą zmianą"" mają szereg innych możliwości zyskania dodatkowych profitów. Członkowie stowarzyszenia podkreślają, że do grupy ""królów życia"" zaliczyć należy przede wszystkim kierownictwo Prokuratury Krajowej. Jednym z przykładów jest wspomniany wcześniej prokurator Jarosław Duś. W 2012 r. przeszedł w stan spoczynku, a pół roku po ponownym objęciu władzy przez PiS wrócił do pracy w prokuraturze. I to od razu na stanowisko w Prokuraturze Krajowej. Do tego jest sędzią Odwoławczego Sądu Dyscyplinarnego dla Prokuratorów przy Prokuratorze Generalnym oraz pełni funkcję redaktora naczelnego ""Wojskowego Przeglądu Prawniczego"". Nie koniec na tym, bo – jak piszą autorzy raportu ""Królowie życia"" – zarządzeniem ministra sprawiedliwości z jesieni 2018 r. został powołany na członka Rady Programowej Krajowej Szkoły Sądownictwa i Prokuratury. W latach 2016–2017 otrzymał nagrodę finansową w wysokości od 4 do 12 tys. zł. W zeszłym roku nagroda finansowa dla prok. Dusia wynieść miała od 7 do 12 tys. zł – niezależnie od pobieranego wynagrodzenia. Dodatkowo w 2016 r. prok. Duś ""dorobił"" ponad 57 tys. zł jako doradca sekretarza stanu w MON. Także wtedy – jako asystent w Akademii Sztuki Wojennej – zarobił dodatkowo ponad 11 tys. zł. Jak podsumowali autorzy raportu ""Królowie życia"" – osoby cieszące się zaufaniem kierownictwa prokuratury mogą liczyć na dodatkowe dochody, które kształtują się w następujących kwotach: POLECAMY: Polityka, ideologia i czystki. Cztery lata PiS w armii Z awansami jednych prokuratorów łączyła się degradacja innych. Zbigniew Ziobro przeniósł łącznie 22 prokuratorów Prokuratury Generalnej i 91 prokuratorów prokuratur apelacyjnych na niższe stanowiska. Wśród nich pojawiły się też głośne nazwiska, m.in. Dariusza Korneluka i Jarosława Onyszczuka. To oni kierowali w latach 2010 – 2016 najważniejszą (ze względu na rangę prowadzonych spraw), warszawską Prokuraturą Apelacyjną. Nie byli też ulubieńcami obecnej władzy. W 2013 r. Korneluk pozytywnie rekomendował ówczesnemu prokuratorowi generalnemu Andrzejowi Seremetowi dwa wnioski o uchylenie immunitetu poselskiego Antoniemu Macierewiczowi w związku z m.in. niedopełnieniem przez niego obowiązków jako szefa komisji weryfikacyjnej WSI i poświadczeniem nieprawdy. Ostatecznie wniosek ten został zablokowany przez Seremeta i nigdy do Sejmu nie trafił. Korneluk aprobował także wniosek o uchylenie immunitetu Mariuszowi Kamińskiemu, byłemu szefowi Centralnego Biura Antykorupcyjnego. Zarzucano mu m.in. przekroczenie uprawnień w związku z operacjami CBA w sprawie Weroniki Marczuk i byłego prezesa Wydawnictw Naukowo–Technicznych Bogusława Seredyńskiego. Tę sprawę osobiście nadzorował Onyszczuk. Zgody na uchylenie immunitety Kamińskiemu nie wyraził jednak Sejm. Reperkusje spotkały też prokurator Iwonę Zielińską, która prowadziła śledztwo w sprawie działań Mariusza Kamińskiego m.in. przy sprawie willi w Kazimierzu Dolnym – która według ustaleń CBA – miała zostać zakupiona na tzw. słupa przez Jolantę i Aleksandra Kwaśniewskich.  Zielińska była kierownikiem Działu I w wydziale V śledczym w Prokuraturze Okręgowej Warszawa – Praga, ale przeniesiono ją do wydziału sądowego i odebrano wszystkie śledztwa. W tym to dotyczące Kamińskiego.  Degradacja dotknęła też prokuratorów wojskowych, którzy brali udział w prowadzeniu śledztwa w sprawie katastrofy lotniczej w Smoleńsku. Pułkownik Ireneusz Szeląg, który był szefem Wojskowej Prokuratury Okręgowej w Warszawie i nadzorował śledztwo został przeniesiony do warszawskiej prokuratury rejonowej, podobnie jak płk. Zbigniew Rzepa i mjr Marcin Maksjan.  Kolejny z nich – pułkownik Waldemar Praszczyk – został przeniesiony do poznańskiej prokuratury rejonowej. Natomiast ppłk. Janusz Wójcik i ppłk. Karol Kopczyk nowe miejsca pracy otrzymali w Departamencie do Spraw Wojskowych Prokuratury Krajowej i prokuraturze regionalnej.  POLECAMY: Sparaliżowane relacje z Rosją. Ale to nie jest wina PiS-u Zbigniew Ziobro chętnie posługuje się też instrumentem dyscyplinowania prokuratorów w postaci delegowania do odległych jednostek w Polsce. Takiego przeniesienia nie trzeba uzasadniać i nie można się też od niego odwołać. Szefowie mogą delegować podwładnego do innego miasta nawet bez jego zgody.  O sprawie zrobiło się głośno, gdy w lipcu 2019 r. „Gazeta Wyborcza” opisała historię prokuratora Dariusza Wituszki, który został delegowany ze Szczecina aż do odległego o 800 km. Rzeszowa. Mężczyzna zmarł na zawał – a jak wynika z nieoficjalnych informacji gazety – mogło się to wiązać z tym, że jego delegowanie zostało przedłużone. Rozmówcy „GW” wskazywali, że prokurator Wituszko mocno przeżywał rozłąkę z rodziną.  Kolejny głośny przekład „karnego” delegowania dotyczy Mariusza Krasonia z Prokuratury Regionalnej w Krakowie, który był inicjatorem uchwały ostro krytykującej ""dobrą zmianę"" w prokuraturze oraz politykę kadrową obecnej władzy. Po tej uchwale przyjętej jednogłośnie przez prokuratorów z Krakowa, Krasonia najpierw przeniesiono do innego wydziału, a potem – z dnia na dzień – ""zesłano"" do Prokuratury Rejonowej we Wrocławiu. Przeciwko jego przeniesieniu zaprotestowali członkowie Stowarzyszenia ""Lex Super Omnia"". W liście otwartym do Prokuratora Krajowego Bogdana Święczkowskiego domagali się cofnięcia tej decyzji. Podkreślali też, że używa on polityki kadrowej jako ""narzędzia osobistej zemsty"". Tymczasem Prokuratura Krajowa tłumaczyła, że delegowanie Krasonia do Wrocławia spowodowane było ""potrzebą zapewnienia efektywności pracy prokuratury i ma na celu optymalizację dynamiki śledztw prowadzonych przez jednostkę wrocławską"". W rozmowie z ""Gazeta Wyborczą"" prokurator Krzysztof Parchimowicz ze stowarzyszenia „Lex Super Omnia” tłumaczył, że prokuratura choruje dziś na „delegacjozę”, gdyż za rządów PiS delegacje pozwalają trzymać prokuratorów na krótkiej smyczy – czasem są substytutem awansu, innym razem – kary. – Delegacje do innych miejscowości bez zgody prokuratora są zwykle ukrytą formą szykan. Odległość delegacji jest proporcjonalna do niechęci, jaką szefowie żywią do przenoszonego – komentował. Jak poinformowała ""GW"" – na koniec 2016 r. delegowanych „bez zgody” było 160 prokuratorów. Obecnie Prokuratura Krajowa nie chce podać aktualnej liczby. Według szacunków „Lex Super Omnia” jest to ok. 250 osób. POLECAMY: Obywatelu! PiS cię przytuli! Podsumowanie rządów PiS. Obywatel w państwie – Oczywiście nie jesteśmy usatysfakcjonowani stanem, który obecnie udało nam się osiągnąć, ale widzimy postęp, widzimy sukcesy, rezultaty, zmianę podejścia, mentalności w prokuraturze – tak oceniał działania prokuratury pod swoim kierownictwem Zbigniew Ziobro w grudniu 2018 r.  Minister sprawiedliwości tłumaczył podczas konferencji prasowej, że prokuratura obecnie ""działa w sposób zdecydowany, pryncypialny i bezkompromisowy zwłaszcza w obszarze tych przestępstw, które w sposób najbardziej znaczący uderzają w interesy polskiego państwa i polskiej gospodarki"".   – Liczba śledztw dotyczących spraw finansowych, gospodarczych – zwłaszcza tych wielkich afer – znacząco wzrosła. Znacząco wzrosła też liczba osób, które usłyszały zarzut, choćby w sprawach tzw. wielkich wyłudzeń związanych z karuzelami VAT–owskimi. Zwiększyła się liczba oskarżonych i aresztowanych – argumentował Ziobro. Podawał przy tym, że trzykrotnie wzrosła suma zabezpieczonego majątku odebranego przestępcom. Prokuratura zabezpieczyła pochodzące z przestępstwa pieniądze za 2019 w kwocie 3,3 miliarda zł. Porównał też prowadzenie spraw Amber Gold za czasów PO–PSL i GetBack za czasów PiS. Jak mówił – w sprawie Amber Gold zarzuty zostały postawione po 900 dniach od złożenia zawiadomienia o popełnieniu przestępstwa – w sprawie GetBack zarzuty zostały postawione zaledwie po niespełna półtora miesiąca.  – To jeszcze dalekie od tego standardu, jaki stawiamy sobie w ramach funkcjonowania prokuratury, ale jesteśmy w drodze, która prowadzi do celu, jakim jest jeszcze większa skuteczność i zwiększenie profesjonalizmu prokuratury – tłumaczył Ziobro.  Z kolei zastępca Prokuratora Generalnego Bogdan Święczkowski porównał niektóre statystyki działalności prokuratury przed i po reformie z marca 2016 r. Jak mówił, w 2015 r., przed reformą, prokuratura prowadziła 843 tys. spraw. Z kolei po reformie, w 2017 r. było ich już 966 tysięcy, a w 2018 roku ta liczba – według niego – przekroczy milion postępowań.  – W 2015 r. poprzednia prokuratura skierowała 179 tysięcy aktów oskarżenia. W 2017 r. prokuratorzy oskarżyli 201 tysięcy osób, a w pierwszym półroczu 2018 roku już ponad 120 tysięcy – wyliczał Święczkowski. Dodał, że w 2015 r. na wniosek prokuratorów sąd zastosował tymczasowy areszt wobec 12 tysięcy 500 osób, a w 2017 r. liczba ta wyniosła 17 tysięcy osób, w 2015 roku prokuratorzy zabezpieczyli mienie warte ponad 305 mln zł, a w 2017 r. ponad 1 miliard 400 milionów zł. – To jest wzrost o 371 proc. – oświadczył.   Święczkowski przedstawił też statystyki dotyczące przestępstw gospodarczych. – Tych najpoważniejszych przestępstw VAT–owskich, dotyczących przestępstw przeciwko mieniu, powyżej miliona złotych, w 2015 r., w całej polskiej prokuraturze prowadzone były 352 postępowania (...) w 2017 r. było to ponad ponad 915 postępowań – powiedział. Dodał, że ok 200 z nich zakończyło się aktem oskarżenia.  POLECAMY: Partnerstwo czy klientelizm? Polska randka z Ameryką. Podsumowanie rządów PiS. Relacje z USA Fakty przedstawione na wspomnianej konferencji prasowej to jednak tylko część prawdy. W marcu tego roku Stowarzyszenie ""Lex Super Omnia"" przytoczyło dane, z których wynika, że od 2016 r. drastycznie wzrosła liczba niezałatwionych spraw i śledztw toczących się wyjątkowo długo. W grupie spraw trwających od dwóch do pięciu lat ten wzrost – w porównaniu z rokiem 2014 – wyniósł aż 360 proc. Statystyki wprost pokazują, że w każdej kategorii czas załatwiania sprawy w prokuraturach w ostatnich latach wydłużył się w sposób wyjątkowo jaskrawy. I tak – jak wynika z danych LSO – spraw długotrwałych jest znacząco więcej niż w czasie, gdy prokuratura była (od 2010 r. – red.) niezależna od rządu a prokuratorem generalnym był Andrzej Seremet.  – Przecież za każdą z tych spraw, które się ""wloką"", stoi konkretny człowiek! – mówiła w rozmowie z Onetem Iwona Palka z zarządu LSO, była szefowa katowickiej Prokuratury Apelacyjnej, dziś w stanie spoczynku. – Czeka albo na zdjęcie z niego ciążących na nim podejrzeń, albo na postawienie zarzutów osobom, które go skrzywdziły. A ta narastająca przewlekłość narusza jego konstytucyjne prawo do rozpoznania sprawy w rozsądnym terminie. Ale to mogą być efekty działania kierownictwa prokuratury, efekty tego, że część prokuratorów się degraduje, że masowo awansuje się osoby z najniższych szczebli, że odbiera się sprawy jednym prokuratorom i przekazuje innym. – Poza tym, umówmy się, są pewne śledztwa, które – chyba celowo – mają się toczyć w nieskończoność. Takim przykładem może być sprawa willi Kwaśniewskich. Została zamknięta, potem postępowanie znów podjęto, taki, powiem nieelegancko, tasiemiec – tłumaczyła prok. Palka. – Pytanie, komu to służy? Wiadomo, jak reaguje przeciętny Kowalski, gdy słyszy, że czyjeś nazwisko pojawia się w kontekście śledztwa w prokuraturze. A tak być nigdy nie powinno, nie taka jest rola tej instytucji.",Bogdan Święczkowski i Zbigniew Ziobro,
https://wiadomosci.onet.pl/tylko-w-onecie/jacek-ozdoba-o-tasmach-ardanowskiego-i-tasmach-neumanna/k3hmgs8,"Jacek Ozdoba w ""Onet Opinie"": wolę ministra Ardanowskiego niż standardy opozycji","- W pełni zgadzam się z ministrem Ardanowskim. Mobilizuje pracowników, mówi to językiem kulturalnym i stanowczym. Wolę ministra, który zwraca uwagę, że dzieje się źle niż standardy w opozycji, które są na taśmach ostatnio ujawnionych (“taśmy Neumanna” – red.) - ocenił w programie “Onet Opinie” polityk PiS, Jacek Ozdoba, komentując ""taśmy Ardamowskiego"". Chcesz dowiedzieć się więcej? Kliknij tutaj: vod.pl.","- Widzi pan tam standardy mobilizujące działaczy czy bardziej standardy mafijne? - zapytał Ozdoba gospodarza programu Bartosza Węglarczyka, nawiązując do “taśm Neumanna”. - Pan Neumann rozmawia z działaczami partyjnymi, a pan Ardanowski rozmawia z urzędnikami państwowymi, którzy pracują dla państwa, a nie dla partii – zaznaczył w odpowiedzi Węglarczyk.",,
https://wiadomosci.onet.pl/tylko-w-onecie/klotnia-w-studio-onet-opinie-polityk-pis-atakuje-onet-weglarczyk-odpowiada/n920ngk,"Kłótnia w studio ""Onet Opinie"". Polityk PiS atakuje Onet, Węglarczyk odpowiada","Jacek Ozdoba był gościem Bartosza Węglarczyka w programie ""Onet Opinie"". Polityk PiS zarzucił Onetowi niedostateczne i jednostronne informowanie czytelników o sprawie ""taśm Neumanna"". - Pokazał pan komentarze dwóch polityków opozycji. Wie pan ilu polityków PiS przyszło do nas porozmawiać przez dwa tygodnie? Jest pan jedyną osobą, która przyszła do nas porozmawiać na ten temat - odpowiedział redaktor naczelny portalu. Chcesz dowiedzieć się więcej? Kliknij tutaj: vod.pl.","Bartosz Węglarczyk przedstawił okoliczności zapraszania do programów Onetu gości z partii rządzącej. Mimo wstępnego zainteresowania polityków ich udział jest blokowany przez biuro prasowe PiS. Jacek Ozdoba zarzucił wtedy Onetowi brak politycznych analiz i komentarzy ze strony dziennikarzy. Polityk PiS zgłosił też swoje zastrzeżenia do Elizy Michalik, jednej z prowadzących ""Onet Opinie"". Zarzucił jej brak obiektywizmu. - Ludzie mają prawo do swoich poglądów i Onet to nie jest wojsko w którym generał wydaje polecenia i wszyscy muszą je spełniać, tak jak jest w PiS - odpowiedział Bartosz Węglarczyk. - Zadaniem dziennikarzy jest kontrolować ludzi którzy wydają publiczne pieniądze. Platforma nie jest teraz u władzy - tłumaczył.",,
https://wiadomosci.onet.pl/kraj/kaczynski-i-morawiecki-oglaszaja-plany-pis-na-pierwsze-100-dni-rzadu/ywk7kk0,Kaczyński i Morawiecki ogłaszają plany PiS na pierwsze 100 dni rządu,"W ciągu pierwszych 100 dni uchwalimy ustawy lub wcielimy w życie odpowiednie programy: mały ZUS, 13. i 14. emeryturę, pakiet kontrolnych badań profilaktycznych, program budowy 100 obwodnic i plan na rzecz dopłat dla polskich rolników - zapowiedział prezes PiS Jarosław Kaczyński.","Premier Mateusz Morawiecki krótko omówił szczegóły przedstawionych propozycji. - Konkretne obietnice i działania składają się na konkretne państwo - powiedział szef rządu. Odnosząc się do tzw. małego ZUS-u mówił o korzyści dla małego przedsiębiorcy sięgającej 500 zł. - Średnio, czyli uwzględniając przedsiębiorstwa, które mają 5,5 tys. dochodu miesięcznie i te, które mają 2 tys., 2,5 czy 3 tys. zł - wskazał. W jego będzie to ""bardzo znacząca ulga"" dla ok. 300 tys. firm. - Jeżeli wyborcy nam zaufają, to w pierwszych dniach nowego rządu będzie uchwalona ustawa dotycząca 13. emerytury w przyszłym roku oraz 13. i 14. emerytury w 2021 r. - oznajmił. - To musi być stałe świadczenie, które pomoże emerytom związać koniec z końcem - dodał. W kontekście badań profilaktycznych mówił o ich zapewnieniu dla osób powyżej 40. roku życia. Morawiecki gwarantował też, zapewnienie Europy wysokich standardów, ""która traktuje polskich rolników, wieś na równych zasadach, takich jak miejscowości we Francji czy Niemczech"". - Pokażemy naszą skuteczność w kolejnych miesiącach, kwartałach i latach w wyrównywaniu standardów - oznajmił premier. - Tych pięć punktów, które są ważne dla wszystkich obywateli, niech będą naszym mocnym zobowiązaniem i obietnicą - dodał. Podczas konferencji nie przewidziano możliwości zadawania pytań przez dziennikarzy. Źródło: Onet, PAP",Jarosław Kaczyński,
https://wiadomosci.onet.pl/kraj/wybory-parlamentarne-2019-nowy-sondaz-kto-znajdzie-sie-w-sejmie/p1g3q1p,"Sondaż Kantar: mocny PiS, Konfederacja w Sejmie","Gdyby wybory parlamentarne odbyły się w ostatnią niedzielę wygrałoby je Prawo i Sprawiedliwość, na które zagłosowałoby 42 proc. Polaków. Na granicy progu wyborczego balansują dwa komitety wyborcze – wynika z sondażu Kantar dla ""Wyborczej"", Gazeta.pl i TOK FM.","Na partię rządzącą swój głos oddałoby o 1 pkt proc. więcej respondentów niż w poprzednim sondażu. Na drugim miejscu znalazła się Koalicja Obywatelska, która ma 29 proc. poparcia (wzrost o 1 pkt proc.). Na podium znalazła się Lewica z 13 proc. głosów. Sondaż Kantar pokazuje, że w Sejmie znaleźliby się przedstawiciele Konfederacji, która notuje poparcie 5 proc. ankietowanych. Zabrakłoby posłów PSL-Koalicja Polska z poparciem na poziomie 4 proc. Aż 78 proc. Polaków deklaruje, że na pewno weźmie udział w nadchodzących wyborach. Z badania wynika też, że 18 proc. osób planujących głosować dopuszcza możliwość zmiany swoich preferencji. ""Mobilizacja elektoratów na ostatniej prostej kampanii może zdecydować, czy PiS będzie miał samodzielną większość w Sejmie"" - pisze ""Wyborcza"". Wspomagany komputerowo sondaż telefoniczny Kantar dla ""Gazety Wyborczej"", Gazeta.pl i TOK FM został zrealizowany w dniach 1-5 października 2019 r. na ogólnopolskiej reprezentatywnej próbie Polaków w wieku powyżej 18 lat. Próba badania wyniosła 1005 osób. Możliwy błąd pomiaru wynosi ok. 3 pkt proc. Źródło: ""Gazeta Wyborcza""",Wybory parlamentarne 2019. Kto znajdzie się w Sejmie?,
https://wiadomosci.onet.pl/kraj/brudzinski-o-slowach-walesy-reakcja-sali-przejdzie-do-historii-polskiej-hanby/h2v2s0r,Brudziński o słowach Wałęsy: reakcja sali przejdzie do historii polskiej hańby,"Te oklaski, ten śmiech, który rozległ się po wystąpieniu Wałęsy na tej wczorajszej konwencji, przechodzi do historii polskiej hańby i z tą hańbą politycy PO będą musieli niestety żyć - ocenił szef sztabu wyborczego PiS odnosząc się do słów Lecha Wałęsy o ""zdradzie"" śp. Kornela Morawieckiego.","Europoseł ocenił, że słowa byłego prezydenta to ""bejsbol między oczy Grzegorza Schetyny"". Dopytywany, jak ocenia reakcję sali po tych słowach, Brudziński odparł: - To, że oni Wałęsie klaskali, to mnie absolutnie nie dziwi, bo to jest towarzystwo, które na potrzeby wojny totalnej z PiS jest gotowe sięgnąć po każde bezeceństwo i grubiaństwo. Polityk podkreślał przy tym, że Wałęsa w sposób oczywisty był symbolem ""Solidarności"". - To, jak to jest w tej chwili trwonione i to, jak próbuje się Wałęsę wykorzystywać do bieżącej wojny politycznej, to tak naprawdę wystawia świadectwo nie komu innemu, jak właśnie Grzegorzowi Schetynie, marszałek Kidawie-Błońskiej. A te oklaski, ten śmiech, który rozległ się po wystąpieniu Wałęsy na tej wczorajszej konwencji, przechodzi do historii polskiej hańby i z tą hańbą politycy PO będą musieli niestety żyć - ocenił Brudziński. - Prezydent Wałęsa ma coraz większy problem emocjonalny z ludźmi, którzy potrafili w tamtych czasach zachować się przyzwoicie i nie dali się złamać komunie - powiedział w Polsat News szef KPRM Michał Dworczyk. - Mówię to w odniesieniu do historii Lecha Wałęsy. Chyba ten problem u niego się pogłębia - dodał polityk. Stwierdził też, że były prezydent był tajnym współpracownikiem Służby Bezpieczeństwa i ""w sposób świadomy składał donosy, pobierał za to pieniądze i ma problem z tymi, którzy nie zachowali się w ten sposób"". - Lech Wałęsa nie powiedział, że miał chwilę słabości, że się złamał. Upadek jest rzeczą ludzką, ale ważne jest jak później reagujemy, czy potrafimy się podnieść - ocenił Dworczyk. - Gdyby Wałęsa powiedział w 1989 r. o tej chwili słabości, czy wydarzeniach niechlubnych, to na pewno większość Polaków zrozumiałaby to i wybaczyła. (...) Tu chodzi o tę postawę Wałęsy, który niszczył wszystkich innych, których uważał za potencjalne zagrożenie i do dziś brnie w kłamstwo - wskazał.",Joachim Brudziński,
https://wiadomosci.onet.pl/tylko-w-onecie/lista-afer-pis-wedlug-newsweeka-dominika-dlugosz-wylicza-w-onet-rano/fc5kfs4,"Lista afer PiS według ""Newsweeka"". Dziennikarka wylicza","Dominika Długosz-Gierszewska była gościem Odety Moro w ""Onet Rano."". W rozmowie poruszono m.in. temat afer z udziałem polityków Prawa i Sprawiedliwości. - Moją ulubioną aferą jest afera PCK i znikające np. tony jedzenia – powiedziała dziennikarka ""Newsweeka"", która odniosła się również do sprawy kamienicy szefa NIK Mariana Banasia. - Wczoraj, pan wicepremier Jacek Sasin powiedział ""kiedy kurz opadnie, trzeba będzie do tej sprawy wrócić"". Jak sądzę, kurz opadnie po wyborach – stwierdziła. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/newsletter-onetu-mateusz-baczynski-wymarzony-weekend-jaroslawa-kaczynskiego/fl07ddw,Newsletter Onetu. Mateusz Baczyński: wymarzony weekend Jarosława Kaczyńskiego,"Spin doktor z Koalicji Obywatelskiej, który wymyślił, żeby na jednej z najważniejszych konwencji wyborczych swoje przemówienie wygłosił Lech Wałęsa, powinien stracić pracę i dostać kilkuletni zakaz wykonywania zawodu. Były prezydent od dłuższego czasy słynie z radykalnych i kontrowersyjnych wystąpień, więc doprowadzenie do takiej sytuacji było jak odbezpieczenie granatu i oczekiwanie na wybuch.","I jak się wczoraj okazało – długo na ten wybuch nie trzeba było czekać. Najpierw Wałęsa zaczął punktować polityków opozycji, że „nie rozliczyli” PiS-u z ich poprzednich rządów i pozwolili im „na papierach Kiszczaka wmówić, że Wałęsa to agent”. Następnie stwierdził, iż wybory do Parlamentu Europejskiego zostały sfałszowane, choć dowodów nie posiada. A na koniec nazwał Kornela Morawieckiego... zdrajcą. „Robią z niego bohatera, a on w środku, stan wojenny, atakują nas, a on kozak zakłada Solidarność Walczącą. Co to było? Zdrada! Zdrajca. Taka jest prawda, ale wybaczmy mu” - grzmiał Wałęsa. Tym samym pozostałe przemówienia, m.in. Kidawy-Błońskiej, Schetyny, Nowackiej, czy Lubnauer przestały mieć jakiekolwiek znaczenie. Oczywiste stało się to, że wszyscy i tak będą rozmawiać o przemówieniu Wałęsy i to nie w pozytywnym kontekście. Trudno się temu dziwić, bo jego słowa były niedopuszczalne, nawet dla najtwardszych zwolenników Koalicji Obywatelskiej. To jednak nie koniec złych wiadomości dla opozycji. TVP Info opublikowało wczoraj kolejne taśmy z udziałem Sławomira Neumanna i delikatnie mówiąc – nie wypada na nich najlepiej. Lepszego weekendu Jarosław Kaczyński nie mógł sobie wymarzyć. Mateusz Baczyński jest autorem Informacyjnego Newslettera Onetu – zapisz się już dziś! Tu znajdziesz formularz. - Te słowa nie były potrzebne. Nie klaskałem Lechowi Wałęsie. Niezależnie od tego jak oceniam Kornela Morawieckiego w tym ostatnim okresie, a oceniam niedobrze, źle go oceniam, to był to człowiek dzielny, był to człowiek, któremu należy się szacunek - powiedział Bogdan Borusewicz, były opozycjonista, a obecnie polityk Platformy Obywatelskiej. - Słowa Wałęsy więcej świadczą o nim samym, a nic nie mówią o moim ojcu - stwierdził z kolei Mateusz Morawiecki. - To są, k***a, trudne decyzje, to nie są mili goście. Jak Zbyszek słyszy, że ma poprzeć Biedronia, to dostaje ku***cy i zęby go bolą, ale to są tego typu wybory - stwierdził Sławomir Neumann na nagraniu z 2017 r., które wczoraj ujawniła TVP Info. Anonimowy świadek, którego zeznania posłały w 2001 roku Arkadiusza Kraskę na dożywocie przyznał właśnie, że kłamał. Do fałszywych zeznań mieli go nakłonić policjanci. O tej wstrząsającej sprawie pisze dla Onetu Ewa Ornacka.  - Nieważne, na kogo głosujesz. Dziś podział jest inny: czy chcesz podejmować decyzje sam, czy żyć wedle reguł narzucanych przez kogoś innego? - mówią w rozmowie z Onetem publicyści Witold Bereś i Krzysztof Burnetko, autorzy książki „List do Edelmana. Za wolność wczoraj i dziś”.",Autorem dzisiejszego newslettera jest Mateusz Baczyński,
https://wiadomosci.onet.pl/kraj/jakie-stanowisko-obejmie-mariusz-blaszczak/rwl0h0d,"Mariusz Błaszczak dla ""SE"": lokuję swoje ambicje w kierowaniu MON","Politycy to ludzie ambitni; w związku z tym lokuję swoje ambicje w kierowaniu MON. Bardzo bym chciał pełnić tę funkcję nadal - powiedział szef MON Mariusz Błaszczak w wywiadzie dla poniedziałkowego ""Super Expressu"". Co ciekawe, spekulowano że Błaszczak może zostać wysunięty na stanowisko premiera, o czym pisał w Onecie Andrzej Gajcy.","Pytany przez ""SE"" o swoją polityczną przyszłość Błaszczak odpowiedział, że na razie opiera się na postanowieniach kierownictwa PiS. - Premierem będzie Mateusz Morawiecki. Mówił o tym prezes Jarosław Kaczyński. Politycy to ludzie ambitni. W związku z tym lokuję swoje ambicje w kierowaniu MON. Bardzo bym chciał pełnić tę funkcję nadal - zaznaczył minister. Pytany o kandydatkę Koalicji Obywatelskiej na premiera Błaszczak ocenił, że ""Małgorzata Kidawa-Błońska jest bardzo miłą osobą"". - Znam ją od wielu lat - dodał. - Dla mnie pani Kidawa-Błońska nie jest wiarygodna. (...) Będąc na tej samej liście z panią (Klaudią) Jachirą, pani Kidawa-Błońska sama sobie zaprzecza. Apeluje o wygaszenie sporów, podczas gdy jej koleżanka robi coś dokładnie odwrotnego, czyli prowadzi do eskalacji konfliktów. Dla wyborców wiarygodność jest podstawowa. W KO jej nie ma - ocenił Błaszczak. Według niego ""Kidawa-Błońska ma doświadczenie polityczne, ale skreśla ją to, że firmuje na tej samej liście panią Jachirę"". ""Deklaracje pani marszałek są wobec tego puste"" - dodał. W Prawie i Sprawiedliwości panuje niemal powszechne przekonanie, że wynik nadchodzących wyborów parlamentarnych jest w zasadzie przesądzony. Niewiadomą pozostaje jednak to, czy obóz Zjednoczonej Prawicy otrzyma tyle głosów, by rządzić samodzielnie, czy jednak konieczny będzie jakiś polityczny romans, by utrzymać władzę - pisał na łamach Onetu Andrzej Gajcy. Choć z polityków PiS nikt oficjalnie tego nie przyzna, w partii trwa dyskusja na temat kształtu przyszłego rządu. Zwolenników zmian, w tym także na fotelu premiera, jest w obozie rządzącym coraz więcej. Premier – jak twierdzą nasi rozmówcy – wyczuwa realne zagrożenie. Jego wypowiedź o tym, że to Jarosław Kaczyński byłby lepszym szefem rządu od niego, została w PiS odebrana jako oddanie pokłonu prezesowi. Z kolei Kaczyński, który zdecydował, że podczas konwencji programowej w Lublinie bezpośrednio po nim głos zabrała Beata Szydło, potwierdził niejako obawy Morawieckiego. W polityce nie można niczego przesądzać, ale w PiS ruszyła już giełda potencjalnych kandydatów do objęcia teki premiera po najbliższych wyborach. Podstawowym warunkiem ma być bezwzględna lojalność wobec partii i rezygnacja ze swoich ambicji budowania zaplecza, dzięki któremu przyszły premier mógłby w przyszłości chcieć zmienić układ sił w partii. W tym kontekście pojawiły się dotychczas dwa nazwiska: Joachima Brudzińskiego i Mariusza Błaszczaka. Obydwaj to najbardziej oddani partii i prezesowi ludzie, którzy w ciągu ostatnich czterech lat udowodnili, że można im powierzyć najtrudniejsze zadania. Mariusz Błaszczak, mówiąc o swoich ambicjach w kontekście MON, wypisał się z giełdy nazwisk.",Mariusz Błaszczak,
https://wiadomosci.onet.pl/kraj/sondaz-pis-wygra-wybory-w-woj-swietokrzyskim/ywlqnkn,Kolejny przedwyborczy sondaż w Świętokrzyskiem. PiS cały czas na czele,"Prawie 57 proc. wyborców z województwa świętokrzyskiego 13 października zagłosuje na Prawo i Sprawiedliwość. Tak przynajmniej wynika z ostatniego przed wyborami parlamentarnymi sondażu ""Echa Dnia"". Jeśli te badania się potwierdzą, to partia Jarosława Kaczyńskiego zdobędzie nawet 11 na 16 mandatów w regionie.","Jak informuje ""Echo Dnia"", ostatni przed wyborami do Sejmu sondaż został zrealizowany we współpracy z Ośrodkiem Badawczym Dobra Opinia w dniach 30 września – 4 października na reprezentatywnej kwotowo próbie 600 dorosłych mieszkańców województwa świętokrzyskiego metodą bezpośredniego wywiadu ankietowego z wykorzystaniem papierowego kwestionariusza. Z tego sondażu wynika, że na Prawo i Sprawiedliwość chce głosować 56,8 proc. wyborców z regionu (o 1 proc. mniej w porównaniu z sondażem z 26 września). Koalicja Obywatelska może liczyć na poparcie na poziomie 17,9 proc. (wzrost o 2,4 proc.), Polskie Stronnictwo Ludowe na 10,3 proc. (0,3 proc. więcej), Sojusz Lewicy Demokratycznej na 10 proc. (o 2,5 proc. więcej), a Konfederacja Wolność i Niepodległość 2,9 proc. (o 0,3 proc. mniej, niż podczas ostatniego badania). Reszta komitetów zabrała w sumie 2,1 proc. głosów. Takie poparcie oznacza, że PiS zdobyłoby w Świętokrzyskiem 11 mandatów poselskich. Trzy trafiłyby natomiast do Koalicji Obywatelskiej, a po jednym do Polskiego Stronnictwa Ludowego i Lewicy. Jak podają dziennikarze gazety, szczegółowa analiza wyników pokazuje, iż na Prawo i Sprawiedliwość głosują w większości mieszkańcy wsi i osoby po 60. roku życia. Elektorat Koalicji Obywatelskiej tworzą z kolei mieszkańcy miast w wieku powyżej 30 lat. Z sondażu ""Echa Dnia"" wynika, że na pewny mandat z listy PiS mogą liczyć: Zbigniew Ziobro, Anna Krupka, Krzysztof Lipiec i Agata Wojtyszek. Pozostałe obejmie ktoś z grupy: Michał Cieślak, Piotr Wawrzyk, Marek Kwitek, Maria Zuba, Andrzej Kryj, Mariusz Gosek, Tomasz Puchrowicz, Dominik Tarczyński, Zbigniew Koniusz, Agnieszka Buras, Bartłomiej Dorywalski, Grzegorz Piec. W poprzednim badaniu na mandat mógł liczyć także Bartłomiej Orzeł. Wśród kandydatów KO, pewny mandat ma Bartłomiej Sienkiewicz, a duże szanse mają: Adam Cyrański, Artur Gierada, Agata Wojda, Marzena Okła-Drewnowicz. Agata Wojda nie była wskazywana w poprzednim badaniu. Pewnym reprezentantem PSL w Sejmie jest Czesław Siekierski. Gdyby ludowcy uzyskali drugi mandat, szansę na niego mieliby: Piotr Apel, Andrzej Swajda, albo Krystian Jarubas. W tym badaniu Andrzej Swajda zastąpił Kazimierza Kotowskiego. Z listy SLD do Sejmu wszedłby Andrzej Szejna, a gdyby Lewica dostała drugi mandat, przypadłby on: Iwonie Wielgus, Marcinowi Chłodnickiemu, albo Paulinie Piechnie-Więckiewicz. Poprzednio wskazywany był także Aron Pietruszka. Z sondażu wynika również, że na mandaty senatorów największe szanse w trzech okręgach znajdujących się w woj. świętokrzyskim mają: Marzena Dębniak, Jacek Włosowicz i Krzysztof Słoń.",Urna wybory,
https://wiadomosci.onet.pl/tylko-w-onecie/beres-i-burnetko-edelman-by-ryknal-to-dzialajcie-skoro-tak-narzekacie/1jq2qqt,"Bereś i Burnetko: Edelman by ryknął - „to działajcie, skoro tak narzekacie!”","Nieważne, na kogo głosujesz. Dziś podział jest inny: czy chcesz podejmować decyzje sam, czy żyć wedle reguł narzucanych przez kogoś innego? - mówią publicyści Witold Bereś i Krzysztof Burnetko, autorzy książki „List do Edelmana. Za wolność wczoraj i dziś”.","*** Olczykowski, Schwertner: Kiedy po raz pierwszy usłyszeliście o Edelmanie? Bereś: A wy? Pewnie w szkole, jak czytaliśmy Hannę Krall. Bereś: Czyli mieliście po 14 lat. My mieliśmy gorzej – byliśmy trochę starsi. Burnetko: Był 1986 rok. W małym podziemnym pisemku z Poznania ukazał się wywiad z Edelmanem. Mówił tam rzeczy, które dla nas były absolutnie szokujące. Opowiadał o powstaniu w getcie warszawskim, o stosunkach polsko-żydowskich. I o polskim antysemityzmie! Nami to wstrząsnęło, bo niewiele o tym wcześniej słyszeliśmy. Przedrukowaliśmy ten wywiad w całości w naszej gazetce „Promieniści”, również podziemnej, czyli wydawanej wbrew władzy. Stwierdziliśmy, że sami musimy pojechać do Edelmana. Bereś: Cofnę się jeszcze o kilka lat. Wiecie, kiedy dowiedziałem się, że istnieje coś takiego jak „Żydzi w Polsce”? Dzięki „Solidarności”. W 1981 roku. Miałem wtedy 21 lat. W szkole uczyłem się po bandzie: pały ze ścisłych przedmiotów, ale piątki z polskiego, historii, geografii… Oczywiście wiedziałem, że jest Izrael, że byli Żydzi, ale to wszystko. Na lekcjach nic nam o tym nie mówiono. Jak powiedziałem, że w czasie wojny wymordowano 6 milionów obywateli polskich, to dostałem ochrzan. Nauczyciel mi wytłumaczył: „Nie obywateli polskich, tylko Polaków. Pała!”. Burnetko: Oświęcim na lekcjach historii funkcjonował jako obóz, w którym ginęli Polacy, a nie Żydzi. Bereś: Więc chwilę potrwało, zanim ułożyliśmy sobie te sprawy w głowie. O Edelmanie podobnie jak Krzysiek dowiedziałem się dopiero w podziemiu. Kilka dni temu była 10. rocznica jego śmierci. A wy właśnie napisaliście do niego list. Po co? Bereś: Jest teraz gorący czas w Polsce, ważny czas. Zaraz mamy wybory. Ta książka to apel do wszystkich ludzi, dla których ważna jest wolność. Tak jak była ważna dla Edelmana. Nie mówię o zwolennikach tej czy innej partii politycznej. Nieważne, na kogo głosujesz. Dziś podział jest inny: czy chcesz podejmować decyzje sam, czy żyć wedle reguł narzucanych przez kogoś innego? Są tacy, którzy lubią tkwić w jednym wielkim chińskim obozie, bo czują się bezpiecznie w takiej zbiorowości. Ale ja do takich osób nie należę. Zależy mi, by każdy, komu wolność leży na sercu, poszedł głosować. Żeby nie było lenistwa. Nawet jeśli opcja wolnościowa ma przegrać, to pokażmy chociaż, że próbowaliśmy. * * Ten list to podróż przez ostatnie cztery lata rządów PiS. Jesteście wobec nich bardzo krytyczni, w zasadzie Polskę Kaczyńskiego uważacie za państwo niemal autorytarne. Bereś: Mniejsza o to, jak je nazwiemy. My od początku ostrzegaliśmy, że idzie zło. Coś w rodzaju faszyzmu. Dziś jak patrzę na PiS, to widzę facetów, którzy mają swój stadion, swoich sędziów i jeszcze prawdopodobnie kilku kupionych piłkarzy z przeciwnej drużyny. Zaczynają mecz piłki nożnej, a kończą w futbolu amerykańskim. To ekipa nierespektująca żadnych zasad. Czegoś takiego nie było nigdy wcześniej. Jeśli jest to nadal demokracja, to już mocno ograniczona. Ale po ośmiu latach rządów PO zmęczeni byli nie tylko wyborcy PiS-u, ale też samej Platformy. Może ta zmiana - niezależnie od sympatii politycznych - i tak była konieczna. I w jakiś sposób zdrowa dla demokracji. Bereś: Odpowiem wam tak, jak Stanisław Lem odpowiedział mi kiedyś na pytanie, czy należy cieszyć się z tego, że Związek Radziecki się rozpada. Powiedział mi, że to jest źle postawione pytanie: jak rzucasz cegłą do góry, to już nie masz wpływu na to, czy ona spadnie, czy nie. Inaczej mówiąc: wiadomo było, że te osiem lat rządów Platformy musi się skończyć. Problem w tym, co stało się później. Dziś widzimy, że jeśli jest jakaś cecha stała tych rządów, to nieustanne łamanie zasad w trakcie gry. I to jest dla Polski bardzo niebezpieczne. Reguł gry nie przestrzegano przy reformie sądownictwa. Ale ta sprawa nie obniżyła notowań PiS. Burnetko: Dla jednych to, co stało się z sądami, było ważne, a dla innych nie. To da się zrozumieć: po prostu nie wszyscy w tych zmianach dostrzegli zagrożenie dla swoich własnych interesów. Nie każdy potrafił wyobrazić sobie, że jeżeli będzie miał konflikt z sołtysem reprezentującym partię rządzącą, to w sądzie obsadzonym przez rząd nie będzie miał żadnych szans na wygraną. Bo władza zawsze weźmie stronę tego sołtysa, niezależnie od tego, kto ma rację. To jest niebezpieczeństwo nie przez wszystkich zauważalne, ale bardzo konkretne. Bereś: Przy czym chcę powiedzieć jedną rzecz: PiS zarządza świetnie. Z punktu widzenia zachowania władzy mądrze wydaje pieniądze, skutecznie narzuca narrację i w dodatku umiejętnie zarządza kryzysem opozycji. Ale nie uważam, że kwestia transferów socjalnych dokonywanych przez ten rząd jest kluczowa dla wyborczych sukcesów Kaczyńskiego. To jest coś więcej. To w czym tkwi fenomen? Bereś: Popatrzcie na 500 plus. Przecież nikogo w Polsce nie dzieli ta kwestia. Nikogo (niemal) nie różni to, czy dawać dodatkowe pieniądze emerytom. Przyczyna tego, co stało się w naszym państwie, jest gdzie indziej i my staramy się to w tej książeczce analizować. Janek Gross napisał w „Newsweeku”, że praprzyczyną obecnych sukcesów PiS-u jest niezaleczony polski antysemityzm. Bo jak się nad tym zastanowić, to skąd wzięło się nagle ponad 30 proc. Polaków uznających w pewnej chwili, że w Smoleńsku doszło do zamachu? No stąd, że takie myślenie jest elementem spiskowego widzenia świata. A to z kolei jeden z elementów antysemityzmu. Nie twierdzę, że Gross ma tutaj pełną rację, my raczej jego obserwacje twórczo rozwijamy. Ale coś w tym jest. Jest antysemityzm, ale i coś więcej. Kaczyński świetnie trafił w polską duszę. Czyli? Bereś: Zobaczcie, jakiego typu ludźmi są elity PiS-u. Sędzia Dudzicz – przecież on reprezentuje jeden z najstraszniejszych przykładów polskości. On pisał paskudne rzeczy nie tylko przeciwko Żydom, ale właściwie przeciwko wszystkim: Niemcom, Słowakom, Litwinom… Oszczędzał tylko Polaków. I nie robił tego dopiero jako człowiek PiS-u, on to robił zawsze. To uświadamia, że jest coś takiego, coś ciemnego, w olbrzymiej części z nas. Czy to wyrasta z kompleksów historycznych, czy z czegoś innego? Trudno powiedzieć, ja zawszę widzę w tym rezultat pokładów kulturowych, które gdzieś w nas tkwią. Zabory na zawsze odmieniły polski charakter. Jak ktoś nie ma w sobie chęci, by walczyć ze swoimi bardzo głęboko zakorzenionymi słabościami, to się im po prostu poddaje. Chcesz powiedzieć, że część z nas nadal nie przerobiła w sobie tej ciemnej strony naszej natury, tej znanej choćby z filmów Smarzowskiego? Bereś: Tak. To jest widoczne. Dlaczego tak popularne są wyjazdy do krajów orientu sprzedawane w ofercie „sami swoi”? Polega to na tym, że jedziesz do Egiptu, a na miejscu masz schabowe, polskie piwo, polską wódkę i w ogóle nie opuszczasz hotelu. I tak siedzisz sobie w tym kraju muzułmańskim. Przecież to absurd! Wielu z nas nadal nie przerobiło w sobie polskości, wielu z nas nie uważa tego za konieczne. Skoro tak jest i skoro Kaczyński to wykorzystał, to czemu wcześniej osiem razy z rzędu przegrywał wybory? Bereś: Bo tego dżina chowano w butelce. Jak byłem mały i chodziłem na mecze, to na trybunach krzyczano: „Sędzia, kanarki doić!”. Dziadek mówił wtedy, że to jest bardzo brzydkie. Wiemy, co się dzisiaj krzyczy. I to się nagle nie zacznie cofać. Już nie będzie o kanarkach, tylko gorzej. Kiedyś w towarzystwie nie wypadało powiedzieć czegoś jawnie antysemickiego. Czegoś takiego, co publicznie wypisuje sędzia Dudzicz. To się zmieniło. Teraz można. I wiele osób poczuło, że nie tylko może to robić, ale też, że tkwi w masie sobie podobnych. A to dodaje odwagi. * * Krzysiek, czy ty uważasz Jarosława Kaczyńskiego za geniusza? Burnetko: Nie. Prezes nie jest nawet strategiem, to polityczny taktyk. Uprawia politykę głównie na poziomie personaliów, czyli doboru takich ludzi, którzy na danym etapie historycznym pomogą mu władzę zdobyć albo utrzymać. W ostatnich latach prezes zrobił duży progres wizerunkowy. Dziś PiS nie musi chować go w czasie kampanii, wręcz przeciwnie - aktywność Jarosława Kaczyńskiego pomaga utrzymać wysokie sondaże. To jego duży sukces. Bereś: Zgadzam się z wami. On ma wielki talent. W czasach rządów PO występował znacznie rzadziej: może dlatego, że Tusk zasysał mu tlen, potrafił lepiej zarządzać emocjami i trudno było błyszczeć na jego tle. Teraz Kaczyński gra pierwsze skrzypce. Nie wiem, czy on zawsze miał w sobie taką osobowość, czy się tego niedawno nauczył. Ale choćby sposób, w jaki zażegnuje kryzysy, opanował już do perfekcji. Mówisz o konferencjach takich jak ta, w trakcie której ogłasza, że marszałek Kuchciński nie zrobił nic złego, ale skoro społeczeństwo domaga się reakcji, to się jej doczeka? Bereś: Tak i to jest bardzo sprytne z jego punktu widzenia. On występuje jako człowiek, który tworzy przykazania, interpretuje je i na końcu podaje ludziom wykładnię. To jest wręcz niezwykłe. O co Kaczyńskiemu chodzi w polityce? Bereś: Program ma niezmiennie ten sam: niechęć do elit. Wolę zmienienia ich, przeorania polskiej świadomości. Czemu on sam nigdy nie stał się członkiem elity? Bereś: Był odrzucany. Duża część osób była odrzucana. Czasem z powodów przypadkowych, środowiskowych, często ze względów towarzyskich lub intelektualnych. To po prostu tak się działo. W latach 90. jeśli byłeś w „Tygodniku Powszechnym”, to z tysiąca powodów trafiałeś do elity. Ale pracując w lewicowym „Przeglądzie” – niekoniecznie. A w prawicowym pisemku – to już byłeś na nią bez szans. I Kaczyński się nie załapał. Dziś chce tylko jednego: przeorania Polski. Bez konkretnych celów pozytywnych, ale na pewno z jednym negatywnym: żeby już nigdy więcej nie było żadnych warszawek i krakówków. Burnetko: A według mnie on chce po prostu dojść do istoty polskości. Prezes zmieniał się przez lata. Wystarczy poczytać jego wywiady z początków wolnej Polski. To nie był radykalny antykomunista, który miał ochotę grzebać w przeszłości Wałęsy. Zmienił się lub zaczął przybierać maski. Bereś: On cały czas szukał klucza. Dziś bardzo widoczne jest jego przekonanie, że miał niezwykłego brata, który zasługuje na wszystkie laury tego świata, a nie dostaje nic. On cały czas podpinał pod to swoją historię i swoje działania. Kościół dla niego raz był dobry, raz zły; Żydzi: raz użyteczni, raz nie. W przyszłości jeszcze dziesiątki rzeczy wymyśli, które was zdziwią. Kaczyński zawsze marzył o jednym, mówił o tym w słynnym wywiadzie z 1994 roku, który przeprowadziła z nim Teresa Torańska: chciał być emerytowanym zbawcą narodu. Burnetko: Jak to mówił, to jeszcze nikt go nie traktował poważnie. On był wtedy w swojej niszy, w swojej bańce odrzuconych prawicowców. Przy czym trzeba temu środowisku oddać jedną rzecz: potrafili się doskonale zorganizować. Stworzyli środowisko małe, bo małe, ale ciągle pracowali nad sobą i nad swoim programem. Dziś go realizują. Bereś: Kaczyński powiedział jakiś czas temu, że prawdziwa zmiana wymaga 12-letnich rządów. Bo tyle trwa cykl edukacyjny całego pokolenia. Jak masz 7 lat, to idziesz do szkoły, a jak 19 to już kończysz i jesteś ukształtowanym człowiekiem. Nas kształtowała Hanna Krall, być może teraz młodych ukształtuje ktoś inny. Dla mnie bohaterem była Armia Krajowa, teraz są już tylko żołnierze wyklęci. To już się dzieje, Kaczyński ma swój sukces. Myślicie, że dopnie swego, dokona tej swojej rewolucji? Bereś: Nie wiem. Może powstanie nowe społeczeństwo, które uwierzy, że to Lech Kaczyński stał na czele strajku w Stoczni Gdańskiej? A może i to, że Lech był pierwszym polskim kosmonautą? Trudno powiedzieć, ale zdecydowanie taki jest cel. Jarosław chce być inżynierem dusz. Na razie mu się to udaje. W książce uznajecie go za głównego winowajcę napięć, jakie mamy dziś w Polsce. Bereś: Ostatnio wyszła na jaw historia z funkcjonariuszem Straży Marszałkowskiej, który groził posłance Lubnauer. Wcześniej była afera z hejtem w Ministerstwie Sprawiedliwości. TVP z Pawła Adamowicza robiła wroga publicznego. Czy ktoś naprawdę myśli, że ci ludzie robią to sami z siebie? Funkcjonariusz z dwudziestoletnim stażem nagle grozi posłance na własny rachunek? Ludzie! Znam te opowieści z przeszłości. Gen. Kiszczak też mi tłumaczył, że on nic nie mógł, a ks. Popiełuszkę to przecież zabił ten wstrętny Grzegorz Piotrowski. Ostro. Bereś: Jeszcze raz: nie sprzeczajmy się o to, w jakim systemie żyjemy obecnie. Chcę powiedzieć jedno: mechanizm wskazywania kozła ofiarnego to klasyczna metoda działania państw nie w pełni demokratycznych. Szef mówi: to nie ja, to moi ludzie są winni! W systemie opartym na wolności jest inaczej: to szef odpowiada za swoich podwładnych. Jeśli oni zrobią coś fatalnego, to ty podajesz się do dymisji, idziesz pod sąd, podlegasz napiętnowaniu. A tu? Przecież ten facet ze Straży Marszałkowskiej miał broń, miał zapewniać bezpieczeństwo, a on zaczął wygrażać posłance opozycji. Po sprawie Piebiaka włos nie spadł z głowy ministra Ziobry. Nikt za nic nie ponosi odpowiedzialności. Państwo dziś prowadzi niczym nieskrępowaną kampanię nienawiści przeciwko jednostce. Prezes zdąży waszym zdaniem wytworzyć w Polsce nowe elity? Bereś: Jego myślenie ma, na szczęście dla obywateli, jeden zasadniczy feler. Myśli, że elita to jest coś takiego, na co się zdaje egzamin. Tyle że tak nie jest. Bo na samym końcu liczy się to, co tak naprawdę umiesz. Światopogląd nie ma znaczenia. Mnie nie obchodzi, czy jesteś za aborcją, czy za wolnym rynkiem. Ważne, czy piszesz, robisz coś, działasz. Oceniam ludzi za to, co potrafią zrobić. To, że ktoś zostanie profesorem z nominacji prezydenta, nie czyni go elitą. Mimo to Kaczyński chce spróbować, zapewne marzy o całkowitym przeoraniu edukacji. Chciałby – i tu wracamy do początku naszej rozmowy – by ze szkoły wychodzili ludzie, którzy nie wiedzą, skrótowo mówiąc, że „byli Żydzi w Polsce”. Jak w komunie. Teraz mają się nie dowiedzieć, że była „Solidarność” z Lechem Wałęsą na czele. Wychodzi na to samo. Trudno nam uwierzyć, że ten skomplikowany plan wygumkowania Wałęsy i napisania historii od nowa w całości się powiedzie. Bereś: Nawet jeśli nie, to wszystko, co obecnie robi PiS w Polsce, w sposób niesamowity nakręca emocje i dzieli ludzi. A warto zwrócić uwagę jeszcze na jedną rzecz: dziś mamy idealną koniunkturę międzynarodową. Od 30 lat! Ale to się skończy. Niech wygra AfD w Niemczech i nagle okaże się, że znów jesteśmy między Niemcami i Rosją. I gdzie wtedy będziemy? Jak to się skończy dla Polski? Tego się boję. Dlatego krzyczymy, że idzie zło i że to zło trzeba powstrzymać. * * W książce piszecie też o stosunkach Polski z USA i Izraelem. Ustawa 447 to ciągle tykająca bomba? Bereś: To temat, na który nie ma prostych odpowiedzi. Czy oddawać spadkobiercom ofiar Holocaustu majątek, który został zagrabiony ich przodkom? Generalnie tak, o ile sytuacja w papierach jest klarowna. Problem w tym, że zwykle tak nie jest, podobnie jak przy warszawskiej reprywatyzacji. Ale czy na przykład wypłacać zadośćuczynienia dla ofiar Holokaustu w zamian za majątek zagrabiony, który nie ma spadkobierców? (A tego się domagają niektórzy wpływowi Amerykanie). Wydaje się to absurdalne, jeśli wręcz nie niebezpieczne dla państwa. Sam nie potrafię zająć jednoznacznego stanowiska w tej sprawie. Jak oceniacie Amerykanów, którzy wywołują na Polsce coraz większą presję? Bereś: Opisujemy w naszej książce historię, nieco zapomnianą, o której chyba warto tutaj wspomnieć. W maju 1939 roku z Hamburga wypłynął statek z blisko tysiącem niemieckich Żydów na pokładzie. Mieli dostać azyl na Kubie lub w Stanach. Płynęli przez kilka miesięcy. W końcu na Kubie nie pozwolili im wejść na ląd, Kanadyjczycy też ich nie wpuścili, a przy Florydzie zaczęto do nich strzelać. Zawrócili do Europy. Kapitan statku tak bardzo chciał ich ochronić, że w pewnym momencie sprowokował awarię przy wjeździe na kanał La Manche, żeby ochrona wybrzeży Francji, Belgii i Anglii zaczęła ratować ludzi. Po trzech miesiącach cała grupa dostała azyl w tych trzech krajach. Wojnę przeżyli tylko ci, którzy zostali w Wielkiej Brytanii. Amerykanie posłali ich więc niemal na pewną śmierć. Bereś: Wyjątkowo mnie to wk… Ludzie odbierali sobie tam życie, skakali do wody, byli zostawieni na pastwę losu. A teraz nie słychać jakoś, żeby prawnicy amerykańscy skarżyli po latach rząd USA w imieniu kilkuset osób, które potem zginęły w obozach, a wcześniej były u wybrzeży Florydy i mogły z tego statku wysiąść. Tu nie chodzi o to, że my jako Polacy jesteśmy niewinni. Nic takiego nie chcemy powiedzieć. Tylko nikt, i sądzę, że wszyscy to czujemy, nie lubi być pouczany przez ludzi, którzy też mają swoje na sumieniu. A skala ingerencji amerykańskiej polityki w polską sytuację wewnętrzną pod rządami PiS jest jednym wielkim skandalem. Sławna „łaska” Sikorskiego, którą jego zdaniem robiliśmy Amerykanom, to dziś zbyt łagodne określenie. I mówię to jako wręcz fanatyczny zwolennik Stanów Zjednoczonych i silnych związków z nimi! Edelman, bohater powstania w getcie, który nie stronił od krytyki polskiego antysemityzmu - też by tak na to patrzył? Bereś: Odpowiem wam anegdotą. Edelman napieprzał ksenofobów, nacjonalistów i uczciwie mówił o krzywdach wyrządzanych Żydom przez Polaków. Ale kiedyś przyszedł do niego amerykański dziennikarz pogadać o książce Grossa na temat zbrodni w Jedwabnem. I zapytał się go: „Jak pan skomentuje fakt, że Polacy są antysemitami i brali udział w mordzie w Jedwabnem?”. Edelman odpowiedział: „Najpierw niech pan zapyta swojego ojca lub dziadka, ile antysemityzmu było w Stanach i dlaczego Amerykanie nam nie pomogli w trakcie wojny. A potem niech pan do mnie przyjdzie się wymądrzać”. Co się stanie z ustawą 447? Bereś: Nie wiem. Zwróćcie uwagę, że przed 2015 rokiem, za Platformy, nie było takiej zadymy. Nie potrafię powiedzieć, co wtedy robiono. Czy ustępowano, czy po prostu umiejętnie grano z Amerykanami? W każdym razie nie do wyobrażenia było, żeby przyjeżdżał do Warszawy szef dyplomacji Izraela i mówił, że Polacy wyssali antysemityzm z mlekiem matki. Bartoszewski jak jechał do Izraela, to mówił wprost, że w Knesecie nie wystąpi, jeśli najpierw ten i tamten nie przeproszą za swoje słowa na temat Polski. A co będzie teraz? Mam nadzieję, że Kaczyński na to nie pójdzie. Chyba że po wyborach będzie mu to do czegoś potrzebne… Czeka nas kolejna konfrontacja z Izraelem? Bereś: Takie mam przeczucie. Problem relacji polsko-żydowskich wybuchnie z wielką mocą, gdy nadejdzie gorączka przedwyborcza w USA. W naszej dyplomacji nie ma fachowców. Były szef spraw zagranicznych rozmawiał z przedstawicielami Escobar, państwa w środkowej Ameryce, które nie istnieje. Więc czy my możemy oczekiwać dziś od naszej dyplomacji sprawnych negocjacji z Tel-Awiwem i Waszyngtonem? W dodatku w sytuacji, gdy w Izraelu rządzi skrajna prawica… Nie, póki nie ma fachowców, to sytuacja się nie uspokoi. * * Wróćmy jeszcze do kampanii. Za chwilę wybory. Dużo mówimy dziś o Kaczyńskim, a gdzie jest opozycja? Prowadzi w ogóle kampanię? Bereś: Kaczyński może wydaje się taki dobry właśnie dlatego, że obserwujemy go na słabym tle. Ale nie ma co mówić o błędach poszczególnych polityków opozycji, bo wówczas skupimy się na drzewach, a nie na lesie. A jaki jest las? Bereś: Sprawdziliśmy, jaka jest średnia wieku kandydatów Koalicji Obywatelskiej i PiS-u. To może wydawać się zaskakujące, ale w PiS-ie jest dużo niższa. Tam są młodsi ludzie. Pamiętam jedno spotkanie z udziałem wiele starszego ode mnie polityka PO (a ja mam prawie 60!). Zapytał mnie: „Dlaczego na sali nie ma młodych ludzi?” Odpowiedziałem: „No bo nie jesteś młody”. Na trzecim miejscu list w każdym okręgu powinno się z obowiązku wpuścić kogoś poniżej 30. roku życia. Trzeba wymieniać krew – to daje nowe myślenie. I energię. I dynamizm. I swoich znajomych, równolatków. Kwestia tego wieku w przypadku opozycji to jakieś potworne zasklepienie. Może Platforma stała się dziś – podobnie jak lata temu PiS – partią obciachu dla młodych ludzi. Bereś: Może. Ale może to kwestia generacyjna? Gdy byłem dzieckiem, zaczęły się sukcesy polskiej piłki. Później trwały i trwały. Po pewnym czasie to się skończyło, bo skończyła się pewna generacja. Może trzeba poczekać, aż wyrosną nowi piłkarze? To się samo nie dzieje, to nie jest jak w Premier League, że co chwilę pojawia się świetny zawodnik. Donald Tusk nie jest takim graczem? Bereś: Ma niedoceniany, potężny czar. Siada, ścisza głos, uśmiecha się i ludzie go kochają. Jest w tym świetny, ale ma już swoje lata. Co ma do zaproponowania młodym? Nie wierzę w Donalda Tuska dzisiaj. Widzicie więc kogoś po stronie opozycji, kto go zastąpi? Bereś: Nie. Jestem liberałem i nigdy nie przepadałem za Biedroniem, ale przez chwilę, gdy go zobaczyłem, pomyślałem sobie: “O! Ten gość daje emocje”. Ale na koniec nie oddał swojego miejsca do PE prof. Płatek, choć to zapowiadał. Kolejny zawód. Problemem opozycji bywa też pogarda. Z jednej strony jej przedstawiciele słusznie zarzucają ją politykom PiS-u, a z drugiej elity i media związane z opozycją wyśmiewają wyborców tej partii czy ludzi biorących 500 plus. Bereś: Opozycja jest przyparta do muru. Wykorzystuje się przeciwko niej (nam wszystkim, którzy inaczej myślą niż PiS!) cały aparat państwa i rządową telewizję – trwa systemowe oczernianie. W rewanżu któryś z ludzi sprzyjających opozycji wrzuci kreskówkę czy powie coś, czego przy niedzielnym obiedzie się nie mówi. Nie porównujmy takich rzeczy. Nie było nigdy takiej sytuacji, takiej atmosfery nienawiści. Zepchnięto nas do narożnika i się tłucze, a jak się bronimy, to zarzuca się nam nienawiść. To politycy sprawujący władzę mają dziś w rękach wszystkie karty. Co jest więc największym zagrożeniem dla wysokich notowań PiS-u? Bereś: To się zdarzyło niedawno w dwóch wielkich krajach europejskich: we Włoszech i w Grecji. Totalny kryzys. Jesteśmy państwem zależnym od gospodarki niemieckiej, która szczęśliwym trafem od dawna dobrze przędzie, ale to się skończy. Ludzie odwrócą się od władzy, gdy zabraknie pieniędzy w bankomatach, kiedy trzeba będzie ograniczać stanowiska pracy. Ale to wcale nie znaczy, że Polacy wybiorą wtedy coś mądrego. To może pójść w kolejną skrajność. Czytamy wasz list do Edelmana. Jest bardzo pesymistyczny. Bereś: Ktoś mi powiedział, że nasza książka jest opisem bezradności i nieszczęścia, ale zwróćcie uwagę na jedną rzecz. Rozdział pierwszy: niepojęte. Odpowiedź: pamiętaj zło. Rozdział drugi: nienawiść. Odpowiedź: zwalczaj hejt. Rozdział trzeci: mur. Odpowiedź: nie bądź obojętny. Rozdział czwarty: zakłamane. Odpowiedź: bądź przeciwko hipokryzji. Rozdział piąty: cyniczne. Odpowiedź: nie wierz populistom. Rozdział szósty: nieprzepłakane. Odpowiedź: walcz o uczucia. Przyjaźń, solidarność, miłość, empatia. To właśnie wygrywa. Mnie nie interesuje podział partyjny, polityczny, tylko to, czy ktoś jest fajnym człowiekiem. Co by wam odpisał Edelman?","Krzysztof Burnetko i Witold Bereś, fot. Piotr Uss Wasowicz",
https://wiadomosci.onet.pl/tylko-w-onecie/wyborczy-weekend-dzis-konwencje-ko-i-pis/39p34t1,Ostatnia przedwyborcza niedziela. Konwencje PiS i KO [RELACJA],"Zakończyły się dzisiejsze konwencje PiS w Krośnie i Rzeszowie. Wcześniej odbyła się konwencja KO, której gościem specjalnym był Lech Wałęsa. Były prezydent nazwał zmarłego w tym tygodniu Kornela Morawieckiego ""zdrajcą"".",,Jarosław Kaczyński na konwencji PiS w Krośnie,
https://wiadomosci.onet.pl/tylko-w-onecie/newsletter-onetu-piotr-kozanecki-polacy-juz-nie-boja-sie-biedy-mamy-inne-fobie/0plc13s,Newsletter Onetu. Piotr Kozanecki: Polacy już nie boją się biedy. Mamy inne fobie,"W maju 2018 roku nastąpiła w Polsce fundamentalna zmiana. Po raz pierwszy w historii badań mieliśmy dodatni Bieżący Wskaźnik Ufności Konsumenckiej. Liczy go GUS pytając się Polaków: czy w ostatnim miesiącu poprawiła się ich sytuacja finansowa, co sądzą o sytuacji ekonomicznej gospodarki oraz czy planują jakieś większe zakupy. Patrząc przez pryzmat tego wskaźnika, przez lata uchodziliśmy za jednych z największych pesymistów w Europie, ciągle bojących się o swoją przyszłość. PKB rosło, bezrobocie spadało, a BWUK utrzymywał się na minusowych poziomach.","Przełamanie przyszło właśnie w maju 2018 roku, kiedy BWUK stał się dodatni i na takim poziomie pozostaje do dziś. To fundamentalna zmiana. Prawie trzydzieści lat baliśmy się, że ten mozolnie budowany gospodarczy sukces się rozpadnie, że jest jakąś chwilową aberracją, że za chwilę cały kraj razem i każdy z nas osobno wrócimy w jakieś ponure rejony historii i gospodarki.  To jest pod każdym właściwie kątem dobra wiadomość. Natomiast efektem ubocznym, miejmy nadzieję, że tylko chwilowym, jest przesunięcie naszego strachu w inne rejony. Nie boimy się o przyszłość materialną, ale lęk z nas na razie nie wyparował. Umiejętnie podsycany przez obecną władzę przeniósł się na obawę przez Obcymi (bardziej niż kiedykolwiek boimy się większości naszych sąsiadów) lub przed gejami i lesbijkami (wczorajszy marsz różańcowy przeciwko LGBT). Może po prostu nie jesteśmy jeszcze jako społeczeństwo przyzwyczajeni do tego, że można się nie bać i potrzebujemy tego lęku, bo bez niego czujemy się nieswojo? Może potrzebujemy trochę czasu, żeby tego lęku się pozbyć? Wtedy zostanie nam dodatni wskaźnik BWUK i jednocześnie odrzucimy absurdalne i bardzo szkodliwe lęki przed seksualizacją dzieci. I to będzie naprawdę jeszcze fajniejszy kraj.  BWUK, czyli wskaźnik zadowolenia Polaków Piotr Kozanecki jest autorem Informacyjnego Newslettera Onetu – zapisz się już dziś! Tu znajdziesz formularz. Dużo bardziej realne lęki mają prawo mieć Hiszpanie. Doświadczyli kilku zamachów terrorystycznych w XXI wieku i służby wciąż muszą być bardzo czujne. Właśnie poinformowano o zatrzymaniu 23-latka, który był odpowiedzialny na terenie Hiszpanii za platformę informacyjną radykalnych islamistów, za pośrednictwem której rozpowszechniana była terrorystyczna propaganda.  Niemal 16 mln zł trafiło na konto WOŚP w ramach styczniowej akcji ""Ostatnia puszka Pana Prezydenta"". Gdański ratusz zdradził, że wsparcie otrzymało pięć placówek. Podał też informację, jaki sprzęt został zakupiony z rekordowej kwoty.   A jednym z powodów jest niechęć do przedzierania się kolumną aut przez brukselskie korki. Pani Komisarz, nie trzeba się męczyć w małej kawalerce! Rower rozwiązuje wszystkie transportowe problemy!  Ursula von der Leyen będzie sypiać w biurze – bo lubi pracować czy popisywać się skromnością?  No dobrze, jedna z najważniejszych. Ale naprawdę omawiane na niej problemy dotyczą absolutnie każdego z nas. Nawet jak nie chcemy tego do siebie dopuścić. Ochrona środowiska. Prowadził Andrzej Stankiewicz. ",Autorem dzisiejszego newslettera jest Piotr Kozanecki,
https://wiadomosci.onet.pl/kraj/wybory-parlamentarne-2019-jaroslaw-kaczynski-o-konkurentach-politycznych-i-wygranej/xb0fvpm,"Jarosław Kaczyński: musimy nie tylko wygrać, ale zdecydowanie wygrać","- Polska plus to ta nasza Polska, Polska minus to ta ich. My chcemy Polski plus, ale decyzja zapadnie 13 października – powiedział w sobotę w Bielsku-Białej prezes Prawa i Sprawiedliwości Jarosław Kaczyński.","- Musimy nie tylko wygrać, ale zdecydowanie wygrać - powiedział szef rządzącej partii podczas konwencji wyborczej. Podkreślił, że liczy się każdy głos, bo od jednego głosu może zależeć to, czy ktoś zostanie posłem, a od tysiąca głosów w skali kraju – czy PiS zdobędzie większość bezwzględną czy nie. - Wszyscy do urn - apelował. Jego zdaniem PiS wychodzi do wyborów z dobrych pozycji, bo zrealizowało swoje zapowiedzi sprzed 4 lat. - Zrobiliśmy to, co zapowiadaliśmy, zapowiedzieliśmy w trakcie kampanii wiele innych posunięć i te posunięcia także zostały wykonane. Dzięki temu zyskaliśmy coś, co jest w polityce bezcenne – wiarygodność oznaczającą, że coś zapowiadamy, a następnie to robimy – nie wprowadzamy w błąd, nie manipulujemy, tylko uczciwie rozmawiamy z Polakami. To w naszej polityce po 89 r. było coś zupełnie nowego – oświadczył Kaczyński. Recenzując politycznych rywali ocenił, że w przypadku Konfederacji nie wiadomo, czego można się spodziewać, jeżeli dostanie się do parlamentu. - Jeżeli chodzi o pozostałe partie, to jest jedna partia w trzech odmianach - jedna partia anty-PiS – uznał. Odnosząc się do tego, co te partie mają do zaproponowania, prezes PiS zwrócił uwagę, że rządziły one wiele lat w różnych konfiguracjach, i - jak mówił - każdy, kto ma polityczną pamięć wie, że ""ich słowa naprawdę niewiele znaczyły, że zapowiadali najróżniejsze rzeczy, a później zwykle było tak samo, to znaczy obowiązywała zasada, że kto silniejszy ten lepszy"". Mówiąc o obecnej kampanii wyborczej stwierdził, że ""mamy do czynienia z powtórką"". - Nasi przeciwnicy zmieniają co chwilę zdanie, mają różnego rodzaju zapowiedzi, przedstawiają je społeczeństwu, później te zapowiedzi się zmieniają i - począwszy od spraw kulturowych, duchowych, odnoszących się do tego wszystkiego, co tworzy naszą kulturę, a skończywszy na sprawach społecznych, ekonomicznych - to tworzy jakąś taką mieszaninę, ciągle fluktuującą i jednocześnie całkowicie niespójną, i jednocześnie też niemożliwą do realizacji - powiedział. Przekonywał, że ""jeżeli ktoś wierzy, że oni utrzymają te wszystkie zdobycze społeczne, (...) to naprawdę wierzy w cuda"". - Otóż żeby przeprowadzić tę politykę, to trzeba było po pierwsze okiełznać gigantyczną patologię w naszym państwie, patologię, z którą oni byli związani, bo przecież ją tolerowali, to byli z nią związani - mówił lider PiS, przyznając że mogły to nie być związki bezpośrednie, choć jemu osobiście trudno w to uwierzyć. Jego zdaniem, politycy opozycji pokazują swój rzeczywisty stosunek do społeczeństwa, ""kiedy nie wiedzą, że ktoś słucha"". Pokazują wtedy - jak mówił - swój rzeczywisty stosunek do społeczeństwa, pozbawiony zupełnie podstaw, traktując to społeczeństwo z góry i uważając się za lepszych. W jego ocenie, obecnie forsuje się w Polsce rewolucję kulturową, która uderza w podstawy całej naszej chrześcijańskiej cywilizacji. Ocenił, że ""ta rewolucja wściekle walczy z chrześcijaństwem"". Rewolucja ta, jego zdaniem, uderza w podstawy życia społecznego, a przede wszystkim w ""podstawę podstaw"", czyli w rodzinę. - Uderza w rzeczy rzeczywiste i naturalne. Twierdzi się na przykład w ramach tej rewolucji, że jest więcej niż dwie płcie, że mamy nie tylko kobiety i mężczyzn, ale mamy także - niektórzy mówią - że już nawet osiemdziesiąt kilka (płci - PAP). Inni (mówią - PAP), że pięćdziesiąt kilka. Ja się zgubiłem - mówił Kaczyński. Ocenił, że rewolucja, o której mówi, uderza tym samym w tożsamość polską i ludzką. - Niezależnie od tego, że oni jednego dnia mówią jedno, a drugiego drugie, to w gruncie rzeczy to popierają, to jest oczywiste. Co więcej, oni twierdzą, że jeżeli my chcemy, za bardzo długi czas - oni uważają, że to musi być bardzo długi czas - osiągnąć poziom zachodniej Europy, to musimy się pod każdym względem, także pod tym względem do zachodniej Europy przystosować, imitować to, co jest w zachodniej Europie, musimy stać się tacy sami - stwierdził prezes PiS. - Otóż nie musimy. Można zbudować zamożną, opartą o najwyższe standardy Polskę. Można utrzymywać prawdziwą demokrację, taką, w której jest rzeczywista konkurencja, zachowując jednocześnie polską, europejską i chrześcijańską tradycję. To jest nasz plan - mówił. Kaczyński przekonywał też w Bielsku Białej, że dzięki działaniom PiS i utrzymaniu władzy po październikowych wyborach, Polska może nadrobić zapóźnienia w poziomie życia obywateli, poziomie gospodarki i poziomie standardów życia społecznego, życia zbiorowego i doprowadzić do poziomu równego, albo nawet jeszcze lepszego niż na Zachodzie. Jego zdaniem w ciągu ostatnich 4 lat w tym zakresie ""mocno posunęliśmy się do przodu"". W jego ocenie to, co dzisiaj zapowiada opozycja, ""to jest w istocie likwidacja demokracji, skoro już nigdy PiS nie będzie mogła dojść do władzy, to można osiągnąć wobec partii, która ma olbrzymie poparcie, tylko metodami niedemokratycznymi"". Dodał, że to, co robi Zjednoczona Prawica to jest przywrócenie demokracji. - To, co my robimy, jest wielką zmianą, to jest odrzucenie tego systemu, to jest przywrócenie demokracji i jednocześnie przywrócenie naszemu narodowi perspektyw na to, że osiągnie to, co mu się należy - dodał. Program jest tylko po jednej stronie, z drugiej strony jest antyprogram i anty-PiS, to jest jedyny program naszych przeciwników - mówił prezes PiS Jarosław Kaczyński na konwencji wyborczej w Bielsku-Białej. Według niego, zapowiedzi opozycji są kompletnie nierealne, są bajką. - Rządzenie to nie jest zabawa, rządzenie, szanowni państwo, to nie jest haratanie w gałę, to nie jest, proszę państwa, spotykanie się przy dobrym winie i dobrych cygarach, które się sprowadza specjalnie - jak mogliśmy na taśmach zobaczyć - z odległych krajów, tylko to jest bardzo ciężka praca, bardzo ciężka systematyczna praca, wymagająca wysiłku intelektualnego, ale także nawet wysiłku fizycznego, bo to jest także ciężka praca w sensie fizycznym - powiedział prezes PiS. Ocenił, że opozycja nie umie i nie potrafi rządzić. Według niego, to, co opozycja zapowiada w kampanii wyborczej jest kompletnie nierealne. - Ale - co więcej - oni do tego cośmy zrobili dodają, a to już jest nierealne nawet dla tych, którzy by potrafili rządzić i nie mieli tych wszystkich przywar, które oni mają. Krótko mówiąc, szanowni państwo, oni po prostu opowiadają społeczeństwu kolejną bajkę - mówił Kaczyński. Głos podczas konwencji zabrał też wiceminister rodziny pracy i polityki społecznej Stanisław Szwed - lider listy PiS do Sejmu w okręgu bielskim. Podkreślił, że w ciągu ostatnich 4 lat w Polsce powstało ponad 2 mln nowych miejsc pracy i zapewnił, że za wzrostem płacy minimalnej pójdzie wzrost wynagrodzeń. Uczczono także minutą ciszy pamięć zmarłego Kornela Morawieckiego, którego pogrzeb odbył się w sobotę w Warszawie.",Jarosław Kaczyński,
https://wiadomosci.onet.pl/tylko-w-onecie/debata-ekologiczna-onetu-czy-projekt-regulacji-rzek-ma-sens/pc2ffzq,Debata ekologiczna Onetu. Czy projekt regulacji rzek ma sens?,"- Regulacja rzek ma wiele celów: cel przeciwpowodziowy, cel retencji na potrzeby rolnictwa i cel żeglugowy - w końcu chcemy, żeby transport nie był tak emisyjny - tłumaczył minister środowiska Henryk Kowalczyk. - Zachowujecie się, jakbyście byli w erze rewolucji przemysłowej - kontrowała posłanka PO Joanna Mucha.","Minister środowiska Henryk Kowalczyk, posłanka PO Joanna Mucha, rzeczniczka SLD Anna Maria Żukowska i poseł PSL Marek Sawicki wzięli udział w prowadzonej przez Andrzeja Stankiewicza przedwyborczej debacie poświęconej ekologii. Politycy mieli okazję przedstawić swoje pomysły na walkę z postępującymi zmianami klimatycznym. Zapytany o projekt regulacji polskich rzek, minister Kowalczyk tłumaczył, że spełni on ""wiele celów"". - Regulacja rzek nie polega na tym, że będzie kanał wybudowany, tylko na pogłębieniu dna - wyjaśniał. - Zawsze gdy do tej pory mówiliśmy o ministrze środowiska, mieliśmy na myśli ministra ochrony środowiska. W tej chwili to jest minister eksploatacji środowiska i to eksploatacji dość rabunkowej - stwierdziła Joanna Mucha.",,
https://wiadomosci.onet.pl/tylko-w-onecie/wybory-parlamentarne-2019-debata-ekologiczna-onetu/vn0jq6d,"Debata ekologiczna Onetu. Żukowska: rząd PiS jest w stanie wojny z samorządami, w których nie rządzi","- Stracony czas to czas wcześniejszego ministra środowiska, Jana Szyszki. To przerwane wcześniej programy - ocenił poseł PSL Marek Sawicki. - Za czasów ministra Kowalczyka faktycznie coś się zaczęło dziać, więc na pewno pewne rozwiązania będziemy kontynuować, ale niektóre trzeba będzie przyspieszyć jak np. wymianę ""kopciuchów"" czy import starych samochodów - dodał Sawicki. Zdaniem Anny Marii Żukowskiej problemem jest również brak współpracy między rządem a samorządami.",,,
https://wiadomosci.onet.pl/kraj/konwencja-lewicy-biedron-zakonczymy-bal-pis/qeeg3fd,Konwencja Lewicy. Biedroń: zakończymy bal PiS,"""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej; zakończymy ten bal Prawa i Sprawiedliwości - mówił na konwencji w Katowicach lider Wiosny Robert Biedroń.","- Przed nami ostatni tydzień kampanii - pełna mobilizacja - mówił Biedroń, dodając, że lewica powinna wrócić do Sejmu i mieć wpływ na rzeczywistość. Jak zaznaczył, kampania przed wyborami parlamentarnymi była trudna, ale nie tak trudna jak ostatnie cztery lata rządów PiS. - Przez ostatnie cztery lata działy się w Polsce takie rzeczy, o których nikt z nas nie myślał, że mogą się wydarzyć po 1989 r. (...) Nie spodziewaliśmy się, że przyjdzie władza, która będzie ograniczała wolność zgromadzeń, że zagrożone będą wolne media, a media publiczne staną się tubą propagandową - wymieniał. Wskazywał też na problemy z poszanowaniem praw kobiet. - Musimy z tym skończyć i możemy z tym skończyć 13 października - wskazał. - ""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej - podkreślił. - Zakończymy ten bal Prawa i Sprawiedliwości, zakończymy tę hucpę - powiedział. Na konwencji wystąpił też były prezydent Aleksander Kwaśniewski, który zachęcał swoich dawnych wyborców do oddania głosów na listę wyborczą Lewicy. Sam zadeklarował, że odda swój głos na Adriana Zandberga. Dodał, że jeszcze kilka miesięcy temu w ogóle by się tego nie spodziewał. - Wygrywałem w roku 1995, a w 2000 w pierwszej turze. Wiem, że losy potoczyły się różnie i wybory prezydenckie są inne niż parlamentarne, ale do tych moich wyborców, którzy dwukrotnie zaufali mi, którzy dali mi mandat sprawowania najgodniejszego urzędu w Polsce mówię, zagłosujcie, wróćcie do lewicy. Zaufajcie tym ludziom - zaapelował. Lewica chce walczyć o wyższe płace dla nauczycielek, pielęgniarek, pracowników społecznych, dla wszystkich tych, których praca buduje polskie państwo - mówił lider partii Razem Adrian Zandberg. Przypomniał jeden z postulatów ugrupowania, wprowadzenia w budżetówce płacy minimalnej w wysokości 3500 zł i zapewnił: - Lewica będzie bronić jak niepodległości polskiej budżetówki. Polityk odniósł się także do obietnicy Prawa i Sprawiedliwości: budowy polskiej wersji państwa dobrobytu. - Ludzie mają prawo do dobrego życia nie tylko w Warszawie, ale także w Tczewie. Ludzie mają prawo do dobrego życia nie tylko w wielkich miastach, ale też w Barlinku, Mrągowie. To miejscowości, w których w ostatnich dniach rząd PiS pozamykał oddziały szpitalne - przekonywał Zandberg. Włodzimierz Czarzasty przypomniał, że to lewica stoi za uchwaleniem obecnej konstytucji oraz wprowadzeniem Polski do NATO i UE. - Polska, panie prezesie, nie powstała cztery lata temu. Nie zmieni pan historii. Nie zakłamie pan historii. Nie umniejszy pan roli polskiej lewicy - mówił szef SLD. Zapewnił, że 13 października lewica wróci do Sejmu. W swoim wystąpieniu zapowiedział m.in. powołanie Ministerstwa Polityki Senioralnej, które ""przygotuje Polskę do srebrnej rewolucji"", odnosząc się do zmian demograficznych. - Będziemy pomagali wszystkim. Czy z KOD, czy z Tczewa - podkreślił i dodał: - Lubimy ludzi, łączy nas przyszłość. Lider Sojuszu zaproponował też możliwość przejścia na emeryturę po 35 latach pracy dla kobiet i po 40 latach dla mężczyzn oraz gwarantowaną emeryturę co najmniej na poziomie 1600 zł.",Robert Biedroń,
https://wiadomosci.onet.pl/tylko-w-onecie/wybory-parlamentarne-2019-debata-ekologiczna-onetu-jak-politycy-chca-walczyc-ze/97l3qzc,Debata ekologiczna Onetu. Jak politycy chcą walczyć ze zmianami klimatu?,"Minister środowiska Henryk Kowalczyk, posłanka PO Joanna Mucha, rzeczniczka SLD Anna Maria Żukowska i poseł PSL Marek Sawicki wzięli udział w prowadzonej przez Andrzeja Stankiewicza przedwyborczej debacie poświęconej ekologii. Politycy mieli okazję przedstawić swoje pomysły na walkę z postępującymi zmianami klimatycznym. Tematem przewodnim była przyszłości energii pochodzącej z węgla i walka ze smogiem.","- Musimy natychmiast przestawić się na odnawialne źródła energii – apelowała startująca z listy Koalicji Obywatelskiej Joanna Mucha. - W moim przekonaniu, ważna jest edukacja ekologiczna od samego początku, od pierwszych klas szkoły podstawowej. To będzie rosnąca gałąź całej światowej nauki – dodała. - Stop inwestycjom w nowe kotły węglowe. Stop inwestycjom w nowe kopalnie. Przede wszystkim energia odnawialna. Dzisiaj, gospodarstwa rolne mają spadek dochodów mniej więcej o 16 proc. Gdyby dachy tych gospodarstw były pokryte panelami fotowoltaicznymi, miałyby dodatkowe dochody – stwierdził Sawicki. - Biomasa z przetwórstwa rolno-spożywczego powinna być przerabiana na biogaz. Mamy wtedy i nawóz azotowy i pozostałe nawozy i substraty do nawożenia pola i zwiększenia intensyfikacji produkcji ekologicznej – mówił polityk PSL. - Powstrzymanie kryzysu klimatycznego powinno być priorytetem. Musimy być do tego zdeterminowani. Podpisuję się pod postulatami posła Sawickiego i minister Muchy. Transformacja energetyczna, odejście od węgla i nastawienie się na odnawialne źródła energii – powiedziała Anna-Maria Żukowska, która zwróciła również uwagę m.in. na regularne zanieczyszczanie Bałtyku. - Za dużo nawozów spływa do Bałtyku i mamy przełowioną populację ryb. Jeżeli nie podejmiemy natychmiastowych kroków to Bałtyk stanie się śmierdzącym bajorem – stwierdziła.",,
https://wiadomosci.onet.pl/kraj/wybory-parlamentarne-2019-sondaz-dla-wpolitycepl-w-sejmie-piec-komitetow/1pcd3y1,Sondaż dla wPolityce.pl: w Sejmie pięć komitetów,"Zgodnie z wynikami sondażu pracowni Social Changes dla wPolityce.pl, gdyby wybory odbyły się w najbliższą niedzielę, 47,2 proc. zagłosowałoby na PiS, 26,1 proc. - na Koalicję Obywatelską, a 13,8 proc. na SLD. Do Sejmu weszłyby też PSL-KP oraz Konfederacja.","W opublikowanym dziś na stronie wPolityce.pl sondażu pytano o to, na kogo zagłosowaliby Polacy, gdyby wybory odbyły się w najbliższą niedzielę. Największe poparcie uzyskało Prawo i Sprawiedliwość, oddanie głosu na tę partię deklaruje 47,2 proc. wyborców - to wzrost o 0,3 punktu procentowego w porównaniu z ostatnim badaniem. Drugie miejsce zajmuje Koalicja Obywatelska, na którą chce głosować 26,1 proc. badanych, co oznacza spadek o 1,7 punktu. Trzecie jest SLD z poparciem 13,8 proc. badanych - co oznacza wzrost poparcia o 1,2 punktu. Na Polskie Stronnictwo Ludowe - Koalicję Polską chce głosować 7,4 proc. badanych. Próg wyborczy przekracza także Konfederacja z poparciem 5,5 proc. Badanie zostało zrealizowane przez pracownię Social Changesmetodą metodą CAWI w dniach 27 września - 2 października 2019 roku. Przeprowadzono je na ogólnopolskiej, reprezentatywnej (pod względem: płci, wieku, wielkości miejsca zamieszkania) próbie Polaków. W badaniu wzięło udział 1003 osób.",,
https://wiadomosci.onet.pl/kraj/wybory-parlamentarne-2019-ryszard-bugaj-boje-sie-sukcesu-pis-i-opozycji/t35xm60,"Ryszard Bugaj: boję się sukcesu PiS, ale również sukcesu opozycji","Nieuchronnie nadciąga moment zmiany, choć najbliższe wybory do tego nie doprowadzą. Boję się sukcesu PiS, ale boję się też, że wygrana opozycji nie rozwiąże żadnych problemów - mówi prof. Ryszard Bugaj w rozmowie z ""Rzeczpospolitą"".","Zdaniem ekonomisty, lewica jest zorientowana na jednostkę, a PiS na rodzinę i do niej adresuje transfery socjalne. - Osobiście z aplauzem przyjąłem pomysł wypłacania 500 złotych na drugie i następne dziecko, a na pierwsze z kryterium dochodowym, bo to rzeczywiście miało socjalny charakter. Ale rozszerzenie tego programu, czyli zniesienie kryterium dochodowego, było motywowane czysto politycznie. Tak samo jest z tzw. trzynastą emeryturą dla każdego. To jest pomysł wyłącznie polityczny - ocenia Bugaj. Jak wspomina, jeszcze jako członek Rady Programowej PiS pamięta, gdy Jarosław Kaczyński mówił, iż będzie wprowadzał trzecią stawkę podatkową w wysokości 40 proc. dla najlepiej zarabiających. - To był jeden z powodów, który przyciągnął mnie do PiS. Niestety, nic takiego się nie stało. Liczyłem też na większą asertywność rządu w stosunkach z Unią Europejską. Skończyło się na personalnych przepychankach. Miałem nadzieję, że pojawi się odrobina etatyzmu w przedsiębiorstwach publicznych - komentuje dziś dla ""Rz"" Bugaj. - Nieuchronnie nadciąga moment zmiany, choć najbliższe wybory do tego nie doprowadzą. Boję się sukcesu PiS, ale boję się też, że wygrana opozycji nie rozwiąże żadnych problemów. Politycy opozycyjni nie powiedzieli na przykład, co zrobią z Trybunałem Konstytucyjnym. A ten wymaga gruntownej reformy. Pomysł, że pięciu sędziów głosami trzy do dwóch może unieważnić każdą ustawę na podstawie mętnych przesłanek aksjologicznych, nie powinien funkcjonować w praktyce - stwierdza prof. Ryszard Bugaj. Cała rozmowa w ""Rzeczpospolitej"".",Ryszard Bugaj,
https://wiadomosci.onet.pl/kraj/wybory-parlamentarne-2019-czy-ktos-zreformuje-sluzbe-zdrowia-sondaz/ew321qk,"Co trzeci Polak uważa, że nikt nie zreformuje służby zdrowia","Zdaniem 33,1 proc. Polaków o tematyce związanej ze służbą zdrowia mówi się w czasie kampanii za mało - wynika z najnowszego sondażu SW Research przeprowadzonego dla ""Rzeczpospolitej"".","Respondentów pytano o to, która z formacji - ich zdaniem - byłaby w stanie skutecznie zreformować służbę zdrowia. Na tak zadane pytanie 33,2 proc. uczestników badania odpowiedziało, że ""nie widzą takiej partii na polskiej scenie politycznej"". Z kolei 21,4 proc. wskazało PiS jako partię, która jest w stanie zreformować służbę zdrowia. Według 12,9 proc. respondentów skuteczną reformę służby zdrowia mogłaby przeprowadzić Koalicja Obywatelska. 10,1 proc. wierzy w skuteczność reformy służby zdrowia, której dokonałaby Lewica. Z kolei 5,6 proc. ankietowanych jest zdania, że skutecznej reformy służby zdrowia mógłby dokonać PSL i Kukiz'15, a 3,8 proc. uważa, że służbę zdrowia mogłaby skutecznie zreformować Konfederacja. 1,1 proc. ankietowanych wybrało opcję ""Inna partia"", a 12 proc. nie ma zdania w tej kwestii. Źródło: ""Rzeczpospolita""",Wybory parlamentarne 2019. Czy ktoś zreformuje służbę zdrowia? Sondaż,
https://wiadomosci.onet.pl/kraj/wybory-parlamentarne-2019-beata-szydlo-pomaga-w-mobilizacji-wyborcow/46j45ns,PiS mobilizuje swoich wyborców. Pomóc ma Beata Szydło,"Beata Szydło od wczoraj wspiera w PiS w mobilizacji elektoratu - informuje ""Rzeczpospolita"". – Wiemy, że są w tej chwili sondaże, które pokazują pewne zwycięstwo. Ale sondaże nie wygrywają wyborów. Aby zwyciężyć, musimy pracować do ostatniej godziny – mówiła była premier.","Beata Szydło wprost przyznała to, o czym od dawna nieoficjalnie mówią sztabowcy PiS. –Sondaże mogą być też elementem, który może zniechęcać do pójścia do wyborów. Bo ktoś je czyta i może uznać, że są już rozstrzygnięte – dodała była premier. Jak informuje ""Rzeczpospolita"" na Nowogrodzkiej uruchomiono call center, dzięki któremu partia na ostatnim etapie kampanii ma skuteczniej dotrzeć do struktur, działaczy i aktywistów oraz zwykłych wyborców. Beata Szydło do tej pory nie była aż tak aktywna w kampanii. Politycy PiS liczą też na to, że główne przesłanie opozycji – że można będzie przejąć władzę jako koalicja, gdy PiS zabraknie głosów do samodzielnej większości – posłuży do mobilizacji na ostatniej prostej kampanii, w której brakowało dużych emocji i tematów mogących wzbudzić emocje na tle światopoglądowym. W PiS liczą, że jednym z tematów, który sprawi, że wyborcy PiS ruszą do urn będą kontrowersyjne wystąpienia Klaudii Jachiry. – Nasi wyborcy na to reagują – twierdzi jeden z rozmówców ""Rzeczpospolitej"".",Beata Szydło,
https://wiadomosci.onet.pl/tylko-w-onecie/wybory-parlamentarne-2019-sondaz-ibris-dla-onetu-pis-z-duza-przewaga/3ynrbxj,Sondaż IBRiS dla Onetu: PiS z dużą przewagą wygrywa wybory,"Gdyby wybory odbyły się w miniony czwartek, z dużą przewagą wygrałoby je Prawo i Sprawiedliwość – wynika z najnowszego sondażu IBRiS dla Onetu. Na partię rządzącą swój głos oddałoby 44,3 proc. wyborców. To o prawie 3 pkt. proc. więcej niż w poprzednim notowaniu.","Na drugim miejscu uplasowała się Koalicja Obywatelska, z poparciem na poziomie 23,4 proc. Główna partia opozycyjna zanotowała spadek poparcia o 2,2 pkt. proc. Dałoby jej to 137 mandatów. Ostatnie miejsce na podium przypadło Lewicy, na którą głos chce oddać 12 proc. badanych (50 mandatów). To o 0,2 pkt. proc. mniej niż w poprzednim badaniu. Do Sejmu dostałaby się też PSL-Koalicja Polska, na którą zagłosowałoby 5,9 proc. badanych (spadek poparcia o 1,3 pkt. proc.) Dałoby to 19 mandatów. Poza parlamentem znalazłaby się Konfederacja (3,6 proc. poparcia). Niemal 10 proc. badanych nie wie, na kogo odda swój głos. Jeden mandat przypadnie Mniejszości Niemieckiej. Spośród badanych, 56,8 proc. pytanych zadeklarowało chęć wzięcia udziału w wyborach. Odmiennego zdania było 44,2 proc. badanych. Jeden proc. badanych nie umiało udzielić odpowiedzi. Badanie zrealizowano w dniach 2-3 października metodą telefonicznych, standaryzowanych wywiadów kwestionariuszowych wspomaganych komputerowo (CATI) na reprezentatywnej próbie 1100 Polaków. - Do końca kampanii wyborczej został dokładnie tydzień. To jeszcze nie jest czas na pełne podsumowanie, ale warto zwrócić uwagę, że wyjątkową cechą tej kampanii była znikoma zmienność sondaży wyborczych - ocenił dla Onetu prezes IBRiS Marcin Duma. - Ugrupowania, jeżeli zmieniły swoje notowania, to w niewielkim zakresie. PiS utrzymuje dominującą pozycję, a Koalicja Obywatelska drugą pozycję, chociaż obydwa ugrupowania dzieli bardzo duży dystans. Podobnie rzecz ma się z Lewicą, która ma pewne miejsce na wyborczym podium, chociaż bez szans na awans na drugie miejsce - stwierdził Duma. Marcin Duma uważa, że PSL i Konfederacja walczą o przekroczenie progu, chociaż w przypadku ludowców jest to bardzo prawdopodobne, a w przypadku Konfederacji wiele wskazuje, że będzie „jak zwykle”. Prezes IBRiS uważa, że ostatni tydzień będzie kluczowy dla mobilizacji wyborców. - Szczególnie dwóch największych komitetów. W warunkach polaryzacji sceny politycznej mobilizacja staje się kluczowym wyzwaniem. Koalicja Obywatelska musi wytłumaczyć swoim wyborcom, dlaczego w ogóle mają pójść głosować, chociaż szanse na odsunięcie PiS od władzy są nikłe. Paradoksalnie PiS ma bardzo podobny problem mobilizacyjny – musi wytłumaczyć swoim wyborcom, dlaczego mają pójść do wyborów, skoro sondaże praktycznie nie dają szans na przegraną - uważa Duma.",Prezes PiS Jarosław Kaczyński,
https://wiadomosci.onet.pl/kraj/torun-mieszkanie-plus-powstanie-320-mieszkan/nsktmv1,Mieszkanie Plus. W Toruniu ma powstać 320 mieszkań,"W 2022 r. w Toruniu powinno zostać oddanych do użytku 320 pierwszych mieszkań z programu Mieszkanie Plus. Miasto chce, by później było ich więcej.","Z obietnic PiS dot. tanich mieszkań na wynajem i wykup, które miały powstawać w całej Polsce, nie wyszło prawie nic. Rząd się jednak nie poddaje i obiecuje, że program zacznie normalnie działać. Dziś, na dziewięć dni przed wyborami parlamentarnymi, plan jego wdrożenia w jednej ze stolic województwa kujawsko-pomorskiego zaprezentowali prezydent Torunia Michał Zaleski (bezpartyjny), jego zastępca Zbigniew Rasielewski (kandydat PiS na senatora) oraz Krzysztof Czabański, poseł PiS wybrany z okręgu toruńskiego, który według danych PKW mieszka w Warszawie (ubiega się o reelekcję w okręgu toruńskim). Zakomunikowali, że dziś został złożony wniosek o pozwolenie na budowę nowego osiedla, które na toruńskich Stawkach ma powstać dzięki Mieszkaniu Plus. Możliwe, że zostanie pozytywnie rozpatrzony jeszcze w tym roku. - Chcemy ruszyć z budową w marcu - zapowiedział Mirosław Barszcz, prezes spółki PFR Nieruchomości, która jest wykonawcą inwestycji. - Myślę, że budowa zajmie około dwóch lat. Każdy z ośmiu nowo powstałych budynków będzie liczył cztery kondygnacje (parter i trzy piętra). Większość (208) z 320 mieszkań będzie dwupokojowa. Poza tym postanie 88 trzypokojowych oraz 24 kawalerki. - Uważam, że program jest ciekawy, interesujący i podkreślam, że te 320 mieszkań to dopiero pierwszy etap. Myślimy już o kolejnych lokalizacjach - nie ukrywa prezydent Torunia Michał Zaleski.",Wizualizacja bloków w Toruniu,
https://wiadomosci.onet.pl/kraj/tasmy-neumanna-dzialacze-pis-z-tczewa-oburzeni/mpne7w4,Działacze PiS z Tczewa oburzeni słowami Sławomira Neumanna,"- Szkoda, że Tczew jest teraz znany z takich wypowiedzi i takiego pogardliwego podejścia lidera PO, szefa klubu sejmowego tej partii, do mieszkańców tego miasta - powiedział poseł PiS z Tczewa Kazimierz Smoliński, komentując ujawnione dziś przez TVP Info nagranie ze słowami posła PO Sławomira Neumanna. Z kolei radny PiS Tadeusz Dzwonkowski ocenił, że od polityków ""pierwszej ligi"" wymagałby przede wszystkim większej kultury słowa.","TVP Info opublikowała dziś nagranie rozmowy Neumanna z lokalnymi działaczami PO z Tczewa, która odbyła się pod koniec 2017 r. w Gdańsku. Polityk w wulgarny sposób wypowiada się na temat sytuacji w tym mieście. Rozmowa dotyczy też ewentualnych zarzutów prokuratorskich dla związanych z PO prezydentów miast. Lider pomorskiej PO deklaruje, że stanie murem za wszystkimi, którzy mają problem z prawem, warunkiem jest jednak członkostwo w Platformie. - Szkoda, że Tczew jest teraz znany z takich wypowiedzi i takiego pogardliwego podejścia lidera PO, szefa klubu sejmowego tej partii, do mieszkańców tego miasta - powiedział poseł PiS z Tczewa Kazimierz Smoliński. Zdaniem parlamentarzysty te wypowiedzi świadczą o podejściu PO do elektoratu - szczególnie tego z małych miejscowości. Ocenił, że to typowe podejście ""tych elit"" do obywateli, ludzi z małych miasteczek, podejście, w którym widać pogardę. - Nawet prezydenta miasta traktuje się w sposób instrumentalny. Poseł Neumann mówi, że jak ten nie jest od nas, to on ma go w d...e. Takie stwierdzenia padają na tych nagraniach. Poseł PO wskazywał także, że jego partia będzie bronić do upadłego ludzi z zarzutami, a te nawet, jego zdaniem, są swego rodzaju gloryfikacją. Dodaje też, że nie będzie wyroków sądów. Takie podejście do polityki jest bardzo niebezpieczne. Ono pokazuje bowiem, że są święte krowy, czego w mojej formacji nie ma, co wielokrotnie powtarzał prezes Jarosław Kaczyński - dodał poseł Smoliński. Ocenił także, że może być to niebezpieczne dla organów ścigania, gdyż - jak powiedział Smoliński - mogą one mieć poczucie, bać się, że te osoby mają zapewnioną swego rodzaju nietykalność. Radny miejski PiS Tadeusz Dzwonkowski ocenił, że od polityków ""pierwszej ligi"" wymagałby przede wszystkim większej kultury słowa. - W którymś momencie zawsze są odbiorcy i trzeba mieć świadomość, że w dzisiejszych czasach takie rozmowy zawsze może ktoś nagrać i wykorzystać. To jest norma. Te osoby, które nie mają problemu z językiem i przede wszystkim z tym, co mówią, nie mają się czego obawiać - dodał miejski działacz PiS. Podkreślił, że osoby zachowujące się przed kamerami inaczej, a w prywatnych rozmowach inaczej, tracą dla niego wiarygodność. Przyznał, że dziś po południu rozmawiał z jednym z przedsiębiorców i ten zapytał go o to, czy już odpowiednie służby ściągają banery posła Neumanna w Tczewie. W jego ocenie niektórzy podchodzą do tego bardzo emocjonalnie. Radny miejski z PiS Piotr Antczak zwrócił uwagę na to, że posła PO nagrał ktoś z jego kolegów. Jego zdaniem świadczy to o całym środowisku. - Pana Neumanna nagrali, ale cała Platforma tak samo mówi i tak samo traktuje nasze społeczeństwo - powiedział Antczak. Ludzie pytani przez PAP na ulicy o tę sprawę nie chcieli rozmawiać. Podkreślali, że mają ważniejsze sprawy na głowie - spieszą się na autobus, na kolację do domu bądź do kościoła. Niektórzy, gdy słyszeli o czym ma być rozmowa, machali tylko ręką. Część twierdziła, że o polityce się nie wypowiada i polityki ma dość. Rzecznik prasowa tczewskiego ratusza Małgorzata Mykowska powiedziała, że prezydent miasta, o którym jest mowa na nagraniach, nie będzie tej sprawy komentować, gdyż uważa ją za wewnętrzną sprawę PO. Tematem rozmowy Neumanna była m.in. sytuacja urzędującego prezydenta Tczewa Mirosława Pobłockiego, którego działalnością interesowało się CBA. Chodziło - jak podała TVP Info - o sprzedaż gruntów w mieście (według stacji jest podejrzenie, że miasto straciło miliony złotych). Polityk PO przekonuje, że ewentualne kłopoty prezydentów PO z prawem nie będą problemem w kampanii wyborczej przed wyborami samorządowymi, bo zarzuty prokuratorskie są - jego zdaniem - z punktu widzenia wyborców anty–PiS korzystne. - Będzie Hania Zdanowska, Żuk, Witkowski, Adamowicz, Karnowski, Jaśkowiak. On będzie w takim gronie zacnych ludzi, że, k..., nikogo to nie ruszy - argumentuje Neumann. - W różnych badaniach, k..., naszych, których oskarżają. Hania Zdanowska zyskuje, jak ma akt oskarżenia. Idzie wręcz dokładnie odwrotnie. Nie patrz na to, to nie ma żadnego znaczenia. Oni ilością aktów, inflacją tych aktów oskarżenia, powodują, że nie mają żadnego (znaczenia). Jedynym gościem jest Adamowicz, który ma absolutnie mega twarde rzeczy, które mogłyby go wyprowadzić w kajdankach - dodał Neumann. Zapewnił też, że partia stanie murem za wszystkimi, którzy mają problem z prawem. Warunkiem jest członkostwo w Platformie Obywatelskiej. - Pamiętaj: jedna zasada jest dla mnie święta, k... Naucz się tego, jak będziesz o czymkolwiek rozmawiał. Jak będziesz w Platformie, będę cię bronił, k..., jak niepodległości. Jak wyjdziesz z Platformy, to masz problem - mówił Neumann.",Sławomir Neumann,
https://wiadomosci.onet.pl/kraj/wybory-parlamentarne-2019-przedwyborcza-debata-o-kryzysie-ekologicznym/rd4czr2,Przedwyborcza debata o kryzysie ekologicznym,"W przedwyborczej debacie pt. ""2050 Polska dla Pokoleń. Jaką przyszłość wybierzesz?"" wzięli udział: minister środowiska Henryk Kowalczyk, rzeczniczka SLD i sztabu Lewicy Anna-Maria Żukowska, startująca z listy Koalicji Obywatelskiej Joanna Mucha i kandydat PSL Marek Sawicki. Początek transmisji o godzinie 14 na stronie głównej Onetu.",,,
https://wiadomosci.onet.pl/tylko-w-onecie/wybory-parlamentarne-2019-krzysztof-brejza-kierowal-portalem-sokzburaka/mhterrc,Czy Krzysztof Brejza kierował portalem SokzBuraka? Polityk odpowiada,"- To bzdury. Z osobami, które postawiły taką tezę spotkamy się w sądzie - odpowiedział na pytanie o prowadzenie portalu SokzBuraka gość ""Onet Opinie"" Krzysztof Brejza. Polityk został zapytany również, o co gra Koalicja Obywatelska. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/warzecha-pis-nie-jest-partia-wolnosci-opinia/l488vxt,Warzecha: PiS nie jest partią wolności [OPINIA],"Prezentowanie się przez PiS jako partia wolności to jedna z największych manipulacji w polskiej polityce. Trzeba podkreślić: to manipulacja, ale nie kłamstwo. PiS traktuje bowiem wolność wybiórczo.","W Kaliszu Jarosław Kaczyński mobilizował wyborców – bo teraz chodzi głównie o mobilizację – mówiąc: „Ta wolność na Zachodzie jest ograniczana. Mamy do czynienia z wielkim atakiem na wolność. […] Wszyscy przebierańcy, którzy maszerują po polskich ulicach pod ochroną policji, żądają, by nasza wolność została ograniczona, żebyśmy nie mieli prawa ich krytykować. […] 13 października będziemy głosować także za tym, czy nasza piękna tradycja wolnościowa będzie podtrzymana, czy znów się zawali, jak już w przeszłości bywało”.  Z diagnozą Kaczyńskiego zgadzam się całkowicie. Podobnie jak prezes PiS uważam, że radykalna lewica stanowi zagrożenie dla naszej wolności, nie tylko zresztą w kwestii krytyki środowisk LGBT.  Od dawna twierdzę, że ogromnym zagrożeniem dla wolności słowa jest poprawność polityczna, której drugie imię brzmi „cenzura”. Czasami przejawia się to w całkiem zaskakujących sytuacjach, jak w przypadku posuniętej do absurdu krytyki spotu „Nie świruj, idź na wybory” z udziałem Wojciecha Pszoniaka. Z tym że akurat do tej krytyki podłączył się „wolnościowy” PiS.  Nie mam wątpliwości, że wprowadzenie do polskiego prawa dodatkowych przepisów dotyczących „mowy nienawiści” będzie oznaczało miękką cenzurę, bo to lewicowe środowiska będą definiować – tak jak to się dzieje już teraz – co jest mową nienawiści. I będą pod tę kategorię podciągać każdą wypowiedź krytyczną wobec działań środowisk homoseksualnych. Innym rosnącym zagrożeniem jest nacisk na powstanie krępujących wolność regulacji, odwołujących się do kwestii ekologicznych. Radykalni bojownicy o klimat już domagają się, żeby do debaty nie dopuszczać każdego, kto nie podziela ich stanowiska, a kto natychmiast jest etykietowany jako „denialista klimatyczny”.  Kaczyński ma również rację, że wolność słowa jest już w ten sposób ograniczana w wielu krajach Zachodu. Tam proces krępowania wolności słowa poprawnością polityczną, ze wsparciem kodeksowym, zaszedł o wiele dalej niż w Polsce. Prawne konsekwencje można ponieść za krytykę środowisk LGBT czy głośno wyrażane zastrzeżenia, dotyczące przyjmowania imigrantów. Za chwilę karalne może się stać podawanie w wątpliwość antropogenicznych przyczyn ocieplania się klimatu.  Uważam od dawna, że wolność słowa i wyrażania własnych przekonań, choćby niewygodnych i przykrych dla innych, jest w dzisiejszych czasach potężnie zagrożona i dlatego powinna być jedną z pierwszych pozycji na liście spraw do obrony.  Mam jednak z tyradą Kaczyńskiego na ten temat jeden zasadniczy problem: oto o wolnościowych ideałach i tradycji mówi lider partii skrajnego paternalizmu i regulacji, która jednocześnie naszą wolność w wielu kwestiach ograniczyła.  Nie, nie chodzi mi o sprawy obyczajowe. Nie podzielam obaw, nawet paniki środowisk lewicowych, które twierdzą, że za rządów PiS „biskup zagląda im do łóżka”. Nic takiego się nie dzieje. PiS nie ma takich ciągot, a jego przymierze z Kościołem jest czysto pragmatyczne, raczej przymusowe i warunkowe. To jednak temat na inną analizę i gdzie indziej leży problem z PiS i jego stosunkiem do wolności.  Problemem jest, że o ile rządzący faktycznie chcą strzec wolności słowa przed totalitaryzmem lewicowej poprawności politycznej, zarazem w ogóle nie dostrzegają, że sami krępują wolność obywateli za sprawą swojego przekonania, że państwo musi być wszechmocne, musi się mieszać w każdą dziedzinę życia i każdą regulować, bo obywatele sobie nie poradzą. A państwo – to oni.  Tak się składa, że w tym samym momencie, gdy prezes PiS gromi „lewactwo” za zamach na wolność, podpisy pod propozycją zmiany prawa zbiera Polski Związek Łowiecki. Uchwalone kilkanaście miesięcy temu przez PiS nowe prawo łowieckie zabroniło bowiem zabierania na polowania dzieci (osób poniżej 18 lat). (Tu na wszelki wypadek wyjaśniam, że uważam myślistwo za chlubną i piękną tradycję, której bronię przed atakami od dawna, podobnie jak bronię myśliwych przed odczłowieczającym hejtem, jaki ich wielokrotnie spotykał. Moja publicystyka sprawiła, że mam honor być laureatem Medalu św. Huberta, przyznawanego przez PZŁ, aczkolwiek sam myśliwym nie jestem). To bodaj najjaskrawszy przykład hipokryzji partii Kaczyńskiego w sprawie wolności osobistej. Oto ugrupowanie, które wielokrotnie grzmiało o tym, że rodzice powinni mieć prawo do wychowywania dzieci zgodnie ze swoimi przekonaniami, w sprawie dzieci myśliwych poszło kursem lewicowego autorytaryzmu, takie prawo rodzicom odbierając – zapewne w imię prozwierzęcych fobii prezesa. Nie miejsce tu na szczegółowe analizowanie samego problemu łowiectwa. Można się tylko zastanawiać, dlaczego oberwało się myśliwym, ale wciąż można zabierać dzieci na wędkowanie, nie mówiąc już o tradycyjnych świniobiciach na wsi. Dość, że to jedna z najbardziej antywolnościowych regulacji tej władzy.  To PiS już na początku kadencji wprowadził ustawę o ziemi, która odbiera właścicielom tejże prawo do swobodnego dysponowania swoją własnością. Zrobił to pod absurdalnym hurrapatriotycznym hasłem „nieoddawania polskiej ziemi cudzoziemcom” (czytaj: Niemcom, bo to jest naczelna obsesja rządzących), przy czym głównym poszkodowanym okazali się rolnicy, niemogący już podejmować swobodnych decyzji o sprzedaży własnego gruntu, niemogący używać go jako zabezpieczenia kredytów, oraz polscy obywatele, niebędący rolnikami, którzy chcieliby się na wsi osiedlić.  To PiS skonstruował fatalną ustawę o zgromadzeniach, której przepis o „zgromadzeniu cyklicznym” był ewidentnie uszyty pod miesięcznice smoleńskie, a która uderza w wolność demonstrowania.  To PiS, wbrew obietnicom, nie tknął nawet skandalicznego artykułu 212 kodeksu karnego, wymierzonego wprost w swobodę wypowiedzi i wolność słowa. W niedawno opublikowanym programie PiS znalazło się natomiast kuriozalne powiązanie możliwości skasowania tego przepisu z utworzeniem „samorządu dziennikarskiego”. Co ma piernik do wiatraka? Szczególnie że artykuł 212 uderza nie tylko w dziennikarzy, lecz również w dowolne osoby, wypowiadające się publicznie: aktywistów, blogerów, dziennikarzy obywatelskich czy nawet zwykłych użytkowników mediów społecznościowych. Lecz cóż, z tego właśnie przepisu skorzystał sam Jarosław Kaczyński w sporze z „Gazetą Wyborczą”.  To PiS skonstruował Pracownicze Plany Kapitałowe w taki sposób, że nasze pieniądze są do nich odprowadzane z automatu, a jeżeli sobie tego nie życzymy, musimy przeprowadzić kłopotliwą procedurę wymeldowania się z tego dobrodziejstwa. Mało tego, musimy ją co kilka lat powtarzać.  To wreszcie PiS pod dyktando związkowego wodza Piotra Dudy wprowadził ze wszech miar absurdalny zakaz niedzielnego handlu, wybiórczo „nagradzający” jedną tylko grupę pracowników, przede wszystkim zaś odbierający im wolność wyboru.  Wyjątkową perfidią jest powtarzane przez rządzących twierdzenie, że jest przeciwnie – że wolność wyboru została właśnie pracownikom sklepów zwrócona. Niby jak, skoro nie wolno im pracować w niedzielę, nawet jeśli chcą? Przepis od przyszłego roku zabierze nam niedzielny handel już całkowicie, a stanie się tak, mimo że były na stole propozycje uwzględniające postulaty związkowców, a nie blokujące handlowych niedziel.  Takich regulacji znalazłoby się jeszcze wiele. Lecz już ta lista pokazuje, że w sprawie wolności Jarosław Kaczyński powinien raczej milczeć, bo, najdelikatniej mówiąc, nie jest jej czempionem. Ona staje się dla niego ważna jedynie na potrzeby chwilowej wyborczej retoryki. PiS zaś partią wolności nie jest i nigdy nie był. ",Konwencja PiS w Częstochowie,
https://wiadomosci.onet.pl/kraj/wybory-parlamentarne-2019-pis-uruchamia-call-center/9978zjg,PiS uruchomiło call center. Będą nakłaniać do udziału w wyborach,"PiS uruchomiło call center, by telefonicznie zachęcać do udziału w wyborach - podała Beata Szydło na konferencji prasowej w Warszawie.","- Żeby zwyciężyć trzeba ciężko do końca pracować - powiedziała b. premier. Podkreśliła, że PiS jest zdeterminowane, by wykorzystać każdy moment kampanii wyborczej. Dlatego, jak poinformowała, wraz Rafalską ruszają ""na szlak"" po Polsce, by spotykać się z wyborcami. - Będziemy spotykać się z państwem. Rozmawiać i przypominać o tych wielu projektach, które zostały zrealizowane. O tej ogromnej rewolucji społecznej, która została przeprowadzona. Do zrobienia jest wiele, mamy nowe propozycje, mamy nowe pomysły - zapewniła Szydło. Podkreślała, że wybory są wielkim świętem demokracji, a uczestniczący w nich zdecydują jak przez następne lata będzie wyglądała i rozwijała się Polska. Szydło zachęcała do głosowania na PiS. - Zrobiliśmy bardzo dużo dobrego, bardzo dużo dobrego się wydarzyło, ale do zrobienia jest jeszcze ogrom wielu zadań, które przed nami stoją, o których państwo cały czas nam przypominacie i mówicie - powiedziała zwracając się do wyborców. ",Beata Szydło,
https://wiadomosci.onet.pl/kraj/wybory-parlamentarne-2019-magdalena-dobrzanska-frasyniuk-o-kaczynskim/tpc43pl,Magdalena Dobrzańska-Frasyniuk: polityka Jarosława Kaczyńskiego prowadzi nas do upadku,"– Jarosław Kaczyński opanował już wszystkie instytucje państwowe i do pełnego sukcesu i panowania nad tym, co się dzieje w Polsce, brakuje mu tylko mediów. Najbliższe cztery lata nie będą takie same jak minione lata rządów PiS. O nie, będą to zdecydowanie bardziej agresywne lata, zwieńczające plan Jarosława Kaczyńskiego – mówi w wywiadzie dla Onetu Magdalena Dobrzańska-Frasyniuk.","Tomasz Pajączek, dziennikarz Onetu: Cztery lata temu PiS wygrało wybory, zapowiadając dobrą zmianę. Jak przez ten czas zmieniła się Polska? Magdalena Dobrzańska-Frasyniuk, działaczka obywatelska: Polska zmieniła się niestety na gorsze. Na pewno nie jest to ""dobra zmiana"" zarówno dla samego kraju, jak i dla naszej obecności na arenie międzynarodowej, ale przede wszystkim jest to zła zmiana dla społeczeństwa, które nigdy nie było tak podzielone. To chichot historii, iż mówi się, że nawet za komuny ludzie byli mniej podzieleni niż teraz. Dlaczego Polska zmieniła się na gorsze? PiS bazuje na naszych najgorszych instynktach, opiera się na negatywnych emocjach, szczuje Polaka na Polaka i obywatela na obywatela. PiS nie buduje wspólnoty. Dzieli, wspiera tylko swoich, wszystkich innych traktując jak obcych. Z punktu widzenia ekonomicznego PiS w szaleńczym tempie rozdaje nasze pieniądze. Niezależnie od tego, że program 500 plus jest przez większość oceniany pozytywnie, to jednak nie dostrzegamy wszystkich negatywnych konsekwencji tego programu. Rośnie inflacja. Za chwilę stopy procentowe zostaną podwyższone, choć z pewnością Rada Polityki Pieniężnej czeka na czas ""po wyborach"". Ceny rosną w sposób zastraszający i tak naprawdę 500 plus to już nie jest 500 plus, tylko 250 zł, a wiszą nad nami jeszcze podwyżki cen energii, więc pytanie, czy cokolwiek z tych 250 zł pozostanie. Z punktu widzenia rynku pracy i kobiet, to mam obawę, że kiedyś kobiety zapłacą za ten program, zapłacą swoją emeryturą i pustym portfelem po 60. roku życia. Krótkofalowo 500 plus jest dodatkiem do naszego przychodu. Musimy jednak pamiętać, że wiele kobiet rezygnujących z pracy będzie za 20-30 lat ponosić tego dramatyczne konsekwencje. Kluczowym obszarem, który dotknęła dobra zmiana, jest dewastacja państwa prawa – łamanie konstytucji przez najwyższe organy państwowe, zagarnięcie najważniejszych instytucji państwowych i sądowniczych, dewastacja całego systemu sądowniczego i skok na nasze wolności obywatelskie. Myślę, że w planie długofalowym prezes (Jarosław Kaczyński – przyp.) wymarzył sobie, że choć Polacy będą mogli poruszać się wolno, to nie będą wolnymi ludźmi. Dokąd prowadzi Polskę Jarosław Kaczyński? Do narodowego socjalizmu. Na płaszczyźnie światopoglądowej mamy do czynienia z Endecją dwudziestego pierwszego wieku. Natomiast w sferze gospodarczej mamy do czynienia z socjalizmem. Jak dobrze wiemy, zarówno czasy endecji, jak i socjalizmu źle się dla Polaków skończyły. Polityka Jarosława Kaczyńskiego prowadzi nas do upadku. Nie mówię, że to się skończy wojną, natomiast wydaje mi się, że jako społeczeństwo będziemy za kilka lat pod rządami PiS społeczeństwem upadłym. *** *** W sondażach PiS nieustannie jest numerem jeden. Obóz władzy faktycznie jest taki mocn, czy opozycja jest taka słaba? Jedno i drugie. PiS jest mocny, ponieważ jest partią, która najsprawniej opanowała machinę PR-owską na poziomie przekazu i budowania zaufania. I na tym polega jej fenomen? Nie tylko. Do tego mają fantastyczne narzędzia w postaci Telewizji Publicznej, która jest w tym momencie wyłącznie telewizją propagandową. PiS bardzo skutecznie korzysta z tych narzędzi, prowadzi propagandę sukcesu i tego brakuje opozycji. Dodatkowo Jarosław Kaczyński dość skutecznie zjednoczył wszystkich swoich oponentów po prawej stronie, choć ostatnio wyrosła mu na prawo Konfederacja. Mimo wszystko, trzeba to przyznać Kaczyńskiemu i PiS, wszystkie ich konflikty są mocno trzymane pod dywanem i nie wychodzą na światło dzienne. Natomiast opozycja nie stanowi jedności i z pewnością jej to nie pomaga. Opozycji nie pomaga też brak programu, z którym wyborcy prodemokratyczni mogliby się w pełni utożsamiać. Bo czy ktoś pamięta hucznie ogłoszoną w lipcu szóstkę Schetyny? Wyborcy mają prawo być pogubieni. Ekonomiści coraz częściej mówią o nadchodzącym kryzysie gospodarczym. A może Grzegorz Schetyna nie chce wygrać tych wyborów, żeby nie być twarzą kryzysu w Polsce? Byłby to bardzo przebiegły plan i dobrze by świadczył o opozycji, że jednak jakiś plan ma. A pozostawiając żarty z boku, jeżeli taki jest plan Grzegorza Schetyny, to jest to plan bardzo ryzykowny. Jarosław Kaczyński opanował już wszystkie instytucje państwowe i do pełnego sukcesu i panowania nad tym, co się dzieje w Polsce, brakuje mu tylko mediów. Najbliższe cztery lata nie będą takie same jak minione lata rządów PiS. O nie, będą to zdecydowanie bardziej agresywne lata, zwieńczające plan Jarosława Kaczyńskiego. Za następne cztery lata nie będziemy już rozmawiali o tym, czy i w jaki sposób przejść przez kryzys gospodarczy, tylko w jaki sposób ratować to, co w Polsce zostało z demokracji. Jakie słowo najlepiej oddaje pani poglądy? Liberalizm. XXI-wieczny liberalizm w sferze światopoglądu jest przede wszystkim myśleniem o wolnościach obywatelskich i wolności człowieka, ale też o otwartości i tolerancji. Natomiast w sferze ekonomicznej współczesny liberalizm widzi człowieka w gospodarce. Jestem zwolenniczką wolnego rynku. Sama jestem przedsiębiorcą, zatrudniam wiele osób, mam zatem różne perspektywy. Uważam, iż liberalizm XXI wieku musi pogodzić potrzeby pracodawcy i pracownika. Wtedy jesteśmy w stanie stworzyć tkankę społeczną, która jest w stanie ze sobą funkcjonować. A bardziej się pani czuje przedsiębiorcą, czy działaczką obywatelską? Jedno drugiego nie wyklucza. W życiu trzeba być aktywnym zawodowo, a dobrze jest być aktywnym również społecznie. Jakie wartości są pani najbliższe? Wolność i tolerancja, które dotyczą m.in. wielokulturowości, religijności, orientacji seksualnej czy wykształcenia. Tolerancja daje możliwość funkcjonowania w społeczeństwie zarówno ludziom lepiej, jak i gorzej wykształconym. Podstawową wartością, jaką dostrzegam, myśląc o naszym społeczeństwie, jest rozwój. W życiu nic nie jest stałe. Wartością jest to, że idziemy do przodu, rozwijamy się, uczymy, zmieniamy i powinniśmy to postrzegać jako szansę. *** *** Czy w szkole, którą pani założyła, dzieci uczą się, jak szkodliwa jest mowa nienawiści? Dużo rozmawiamy w szkole na ten temat. W ogóle współczesna edukacja nie może być ślepa na aspekty społeczne i emocjonalne. Z dziećmi trzeba pracować także nad kwestiami trudnymi. Rozmawiamy z uczniami o mowie nienawiści, o zagrożeniach, o przemocy, także tej w internecie. To się odbywa w ramach zajęć? Tak, oprócz godziny wychowawczej, poświęcamy temu dwie godziny tygodniowo. W przypadku starszych klas te lekcje zawierają też elementy bardzo drażliwego w Polsce tematu, czyli edukacji seksualnej. Edukacja dzieci to nie jest tylko program nauczania oparty na podręczniku czy sylabusie. Zależy nam, żeby ze szkoły wyszedł dojrzały człowiek, który ma świadomość tego, jak funkcjonować w społeczeństwie, jakie są zagrożenia i jak sobie z nimi radzić, ale też jak radzić sobie ze swoim emocjami, bo one potem bardzo wpływają na to, jakimi ludźmi jesteśmy i jakie decyzje podejmujemy. Czasem, mówiąc o Jarosławie Kaczyńskim, diagnozuje się, że jednym z elementów, które go pchają do przodu, są kompleksy, niechęć do drugiego człowieka. To są właśnie te nieprzepracowane emocje. Może gdyby kiedyś w szkole Jarosław Kaczyński przeszedł przez takie lekcje, to teraz nie mielibyśmy społeczeństwa tak mocno nacechowanego negatywnymi emocjami. Jak bronić się przed hejtem i mową nienawiści? Musimy o tym myśleć w trzech obszarach. Pierwszy obszar jest obszarem osobistym. Trzeba po prostu lubić samego siebie. Wtedy mowa nienawiści tak bardzo nas nie dotyka i łatwiej poradzić sobie z emocjami. Kolejnym obszarem jest edukacja. Trzeba ludzi edukować i mówić im o szacunku do drugiego człowieka. Ale sami też musimy być świadectwem tego szacunku. Na poziomie formalnym z mową nienawiści trzeba walczyć prawnie. Mam oczekiwania wobec policji i prokuratury, że będą ścigać tych, którzy się mową nienawiści posługują. Nie można pozwolić, żeby mowa nienawiści pozostała bez reakcji. To dlatego złożyła pani pozew przeciwko Romanowi S., który w dość niewybredny sposób komentował kobiety biorące udział w czarnym proteście, mówiąc, że ""nie wie, kto to rucha""? Zawsze trzeba reagować na chamstwo i agresję. Złożyłam pozew, dlatego że zarówno ja, jak i inne uczestniczki ""czarnego protestu"" nie usłyszałyśmy słowa ""przepraszam"". A to nie był jedyny przypadek, kiedy Roman S. obrażał, hejtował i poniżał uczestników debaty publicznej. Uważam, że powinien ponieść tego konsekwencje. *** *** Klaudia Jachira, kandydatka KO do Sejmu, przekroczyła granice, fotografując się na tle pomnika Armii Krajowej z napisem ""Bóg, Honor, Ojczyzna"", stając obok osób trzymających transparent ""Bób, Hummus, Włoszczyzna, Vege""? Jestem przekonana, iż celem tego manifestu nie była obraza członków AK. Raczej przypomnienie nam, jak łatwo ta narodowo-socjalistyczna strona naszej sceny politycznej posługuje się hasłami ""Bóg, honor, ojczyzna"" , a jednocześnie depczą te hasła, odmawiając wolności innym. Uważam, że zagrożenie pojawia się tam, gdzie słowa ""Bóg, honor, ojczyzna"" są razem ze swastykami malowane na T-shirtach 20-latków, którzy najpierw idą z tymi pięknymi hasłami na ustach, a potem organizują ustawkę na autostradzie i robią wojnę między gangami. Pójdzie pani w sobotę we wrocławskim Marszu Równości? Pójdę, a nawet pójdziemy. Chciałabym, żeby ten marsz był silnym manifestem. To jest marsz osób, dla których ważne są wolności obywatelskie, otwartość i tolerancja. Ten manifest ma pokazać, że nie zgodzimy się na kierunek, w który pcha nas PiS. Nie będziemy samotną wyspą w Europie, która nie rozumie nic, co liczy się w XXI wieku. Marsz Równości to nie jest wyłącznie marsz na rzecz osób o innej orientacji seksualnej, ale chciałabym, abyśmy o nich cały czas pamiętali. To grupa społeczna, która jest w tej chwili w Polsce realnie zagrożona, nie tylko na poziomie prawa, ale też bezpieczeństwa osobistego. Mam głęboką obawę, iż przy mowie nienawiści, która się wylewa nie tylko ze strony rządzących, ale też ze strony Kościoła katolickiego, wystarczy impuls, by wyzwolić agresję fizyczną. Prezydent Wrocławia Jacek Sutryk poparł Marsz Równości. Powinien także w nim pójść? Namawiałabym bardzo gorąco prezydenta Jacka Sutryka, który jest odważnym prezydentem, aby pojawił się na czele tego marszu. Wiem, że dla niego takie wartości, jak wolność, równość i tolerancja, są tak samo ważne jak dla większości wrocławian. Szczególnie przed tak ważnymi wyborami jego obecność byłaby bardzo potrzebna. *** *** Co panią oburza w działalności Kościoła? Zaangażowanie polityczne. Mam świadomość, iż Kościół jest ważny dla wielu ludzi, którzy potrzebują wiary i potrzebują Kościoła do realizacji tej wiary. Kościół powinien pozostawać jednak w sferze prywatnej. W Polsce, ze względów historycznych, rola Kościoła jest nieco inna. 30 lat po 1989 r. Kościół powinien jednak wycofywać się z życia publicznego, a jest zaangażowany wyłącznie po jednej stronie. Obok Telewizji Publicznej jest to w tej chwili najlepsza tuba propagandowa PiS-u. Czym dla pani jest dziś patriotyzm? Patriotyzm jest zaangażowaniem w życie publiczne. Nie oznacza to jedynie zaangażowania w politykę partyjną. To także uczestniczenie w wyborach, debatach publicznych, a także rzetelna praca, płacenie podatków, czy szacunek wobec swoich sąsiadów. Polska nie jest samotną wyspą na wzburzonym morzu, dlatego polski patriota rozumie, jak ważne są dobre relacje sąsiedzkie, jak istotna jest obecność w Unii Europejskiej. Polski patriota to ktoś, kto myśląc o Polsce za 20, czy 30 lat, widzi Polskę wśród krajów rozwiniętych, które są w stanie sprostać wyzwaniom demograficznym, globalnym, ekologicznym, a nie ktoś, kto się tych wyzwań boi. A pani, jaką widzi Polskę za 20, 30 lat? Odpowiem panu po wyborach. Wkurza się pani, gdy ktoś mówi albo pisze o pani jedynie w ujęciu ""żona Frasyniuka""? Uśmiecham się i rozumiem, skąd to się bierze, bo przecież jestem żoną Władysława Frasyniuka, który jest osobą powszechnie rozpoznawalną, aktywną w życiu publicznym i lubianą. Nie ukrywam jednak, że mam swój charakter i swój plan na siebie. Jestem samodzielna i aktywna zawodowo. Długofalowo mam nadzieję, że ta ""żona Frasyniuka"" będzie po przecinku, a najpierw będzie moje imię i nazwisko. Dużo rozmawiacie w domu o polityce, o tym co było, co jest, co będzie? Codziennie. Denerwuje nas to, co się dzieje w tej chwili i martwimy się o to, co będzie w przyszłości. Oboje mamy absolutne przekonanie, iż nie można zamykać oczu na politykę. Rozumiemy, że obecna polityka jest męcząca i rozumiemy głosy ludzi, którzy mówią, że ich polityka nie interesuje. To jednak błąd. Zawsze ta polityka nas dopadnie – albo podczas choroby, gdy się okaże, że się nie można dostać na SOR, albo w przypadku ""ozusowania"" naszej pensji, albo też w przypadku, gdy nasze dziecko dostanie się lub nie do danego żłobka. Czy czas Władysława Frasyniuka w polityce już minął? Wydaje mi się, że w partyjnej tak, choć najlepiej zapytać o to wprost Władysława Frasyniuka, bo nie ma nic gorszego niż żona odpowiadająca za męża i mąż za żonę. Mąż fantastycznie w tej chwili realizuje kapitał doświadczeń, który ma z czasów ""Solidarności"", z dramatycznego czasu w więzieniu, ale też z pierwszych demokratycznych lat Polski. Wspiera społeczeństwo obywatelskie i wydaje mi się, iż jest to w dzisiejszych czasach najważniejsze. Frasyniuk nie zachęca pani do pójścia w politykę? Jestem w polityce, gdyż jest to czas dla obywateli takich jak ja, którym leży na sercu nowoczesna, wolna i dynamicznie rozwijająca się Polska, i starają się angażować w nią swój kapitał obywatelski. I nikt nie musi mnie do tego namawiać. Chcesz porozmawiać z autorem? Napisz: tomasz.pajaczek@redakcjaonet.pl",Magdalena Dobrzańska-Frasyniuk i Władysław Frasyniuk,
https://wiadomosci.onet.pl/kraj/wybory-2019-symulacje-przedwyborcze-wieksza-frekwencja-oznacza-wyzszy-wynik-pis/fhcm5mp,"""DGP"": im większa frekwencja w wyborach, tym wyższy wynik PiS","Wewnętrzne symulacje PiS pokazują, że przy odpowiednio dużej frekwencji wyborczej PiS może osiągnąć większość umożliwiającą odrzucenie weta prezydenta - podaje ""Dziennik Gazeta Prawna"".","Partia rządząca przeprowadziła symulacje umożliwiające przewidzenie, jak liczba osób, które oddadzą głos 13 października, wpłynie na wynik wyborów. Podczas badania wzięto pod uwagę frekwencję na poziomie 53, 57 i 59 proc. Okazało się, że przy każdym wariancie wygrywa PiS, mając odpowiednio: 45, 48 i 57 proc. poparcia. Co więcej, każda z tych opcji wskazuje na to, że do Sejmu wejdą cztery ugrupowania: PiS, KO, Lewica oraz PSL. Niezależnie do frekwencji, progu wyborczego nie przekroczy Konfederacja. ""DGP"" przeliczył wyniki otrzymane przez PiS przy użyciu wzoru opracowanego przez politologa Jarosława Flisa. Zależnie od frekwencji, partia rządząca otrzyma od 238 do 278 mandatów. Ten drugi wynik pozwoliłby uzyskać większość umożliwiającą odrzucenie prezydenckiego weta. Wnioskiem z symulacji jest to, że duża frekwencja służy wynikom PiS. Z drugiej strony wyborcy opozycji zaczynają się mobilizować. Tego partia rządząca się obawia - demobilizacji własnych wyborców, przekonanych o łatwym zwycięstwie. Dlatego intensywnie namawia, poprzez spotkania i spoty, wyborców z kluczowych dla siebie regionów, by w dzień wyborów zdecydowali się oddać głos.",Jarosław Kaczyński,
https://wiadomosci.onet.pl/kraj/mariusz-blaszczak-zapytany-przez-sluchacza-radia-maryja-o-wrak-tu-154-wina-tuska/y12wj6b,"Mariusz Błaszczak zapytany przez słuchacza Radia Maryja o wrak Tu-154. ""Wina Tuska""","Wrak Tu-154M jest niewątpliwie własnością polską - powiedział szef MON Mariusz Błaszczak. Zaznaczył, że fakt zatrzymania przez Rosję wraku samolotu jest konsekwencją zaniedbań byłego premiera Donalda Tuska.","W audycji Radia Maryja, której gościem byli prezes PiS Jarosław Kaczyński, szef MON Mariusz Błaszczak oraz szef sztabu wyborczego PiS Joachim Brudziński, słuchacz zapytał polityków, czy wrak samolotu Tu-154M wróci do Polski. Błaszczak powiedział, że wrak ""jest niewątpliwie własnością polską"". - To, co stało się z wrakiem, a więc fakt zatrzymania wraku przez Rosję, jest konsekwencją zaniedbań Donalda Tuska - był wówczas premierem, zlekceważył tę sprawę, bardzo istotną sprawę - powiedział. - Wszyscy pamiętamy, jak się zachowywał, kiedy ta pseudokomisja pani (przewodniczącej Międzypaństwowego Komitetu Lotniczego, Tatiany) Anodiny swój raport przygotowywała - był wówczas na nartach w Austrii czy we Włoszech zamiast pilnować tych spraw, a przede wszystkim przekazał śledztwo Rosji. To jest dokument, który podpisał ówczesny minister spraw wewnętrznych Jerzy Miller o tym, że dowód w sprawie, jakim jest wrak, pozostaje w Rosji. To jest niewątpliwie konsekwencja dzisiejszej sytuacji, to są te decyzje podejmowane wówczas przez Donalda Tuska, ówczesnego premiera i rząd, którym kierował - mówił. - My podjęliśmy inicjatywę, żeby wpłynąć na tę sytuację poprzez Radę Europy i Rada Europy podjęła rezolucję w tej sprawie. Niewątpliwie uważamy, że jest to działanie, które jest właściwie, a więc, żeby na forum międzynarodowym sprawę poruszyć, żeby dopominać się przestrzegania prawa przez wszystkich, którzy są do tego zobowiązani - Rosja także jest do tego zobowiązana - podkreślał. 10 kwietnia 2010 roku samolot Tu-154M z polską delegacją udającą się na obchody 70. rocznicy zbrodni katyńskiej rozbił się pod Smoleńskiem. Zginęło 96 osób, w tym prezydent RP Lech Kaczyński wraz z małżonką Marią oraz wielu wysokich rangą urzędników państwowych i dowódców wojskowych. Wrak samolotu do tej pory znajduje się na płycie lotniska Smoleńsk Północny. Przedstawiciele polskich władz wielokrotnie podnosili kwestię jego zwrotu w rozmowach ze stroną rosyjską. Po raz ostatni 17 maja br. szef MSZ Jacek Czaputowicz poruszył ten temat na spotkaniu z ministrem spraw zagranicznych Rosji Siergiejem Ławrowem. Rosyjski Komitet Śledczy zapewnia jednak, że jego śledztwo w sprawie karnej dotyczącej katastrofy wciąż trwa, wrak samolotu jest dowodem rzeczowym i z tego powodu nie może być zwrócony Polsce.",Mariusz Błaszczak,
https://wiadomosci.onet.pl/kraj/kaczynski-morawiecki-moze-pobije-cyrankiewicza/1jbejxe,Kaczyński: Morawiecki może pobije Cyrankiewicza,"- Mam nadzieję, że Mateusz Morawiecki będzie premierem przez wiele lat. Może pobije nawet Józefa Cyrankiewicza - powiedział Jarosław Kaczyński w Telewizji Trwam. Powtórzył również swoje wcześniejsze twierdzenie, że jedyną alternatywą dla nauczania Kościoła katolickiego jest nihilizm. Stwierdził też, że zapowiadany strajk nauczycieli jest ""demonstracją polityczną i to demonstracją w bardzo niedobrym kierunku"".","Prezes PiS na początku rozmowy wezwał widzów do udziału w nadchodzących wyborach parlamentarnych. - Wiem, że są dobre sondaże, tylko że sondaże wyborów nie wygrywają, wygrywa się je przy urnach - mobilizował. - Jeżeli liczące się siły opozycyjne stworzą wspólny rząd, to z całą pewnością będą dominować ci, co chcą radykalnego zburzenia porządku moralnego i kulturowego w naszym kraju - przekonywał Kaczyński. W jego ocenie Polacy mają do wyboru między ""Polską plus"" a ""Polską minus"". Różnicą ma być wsparcie w polityce socjalnej. Jarosław Kaczyński, odnosząc się do polityki społecznej PiS stwierdził: - Byłem wzywany do tego, aby się wyspowiadać z socjalizmu. Nie jestem socjalistą, opowiadamy się za solidaryzmem społecznym - zadeklarował. Lider obozu Zjednoczonej Prawicy mówił następnie o ""świecie antyfaktów"". - To znaczy jest opisywana przez niechętne nam media Polska, której nie ma. Polska jakiejś dyktatury, autorytaryzmu. Zbliżających się strasznych wydarzeń. Nic takiego nie ma, nie było i nigdy nie było najmniejszego zagrożenia - zapewnił prezes PiS. W dalszej części rozmowy odniósł się do politycznej przyszłości szefa rządu. - Mam nadzieję, że Mateusz Morawiecki będzie premierem przez wiele lat. Może pobije nawet Józefa Cyrankiewicza - oznajmił. Polityk ten był pięciokrotnym premierem Polski w latach 1947-1952 oraz 1954-1970. Funkcję tę sprawował najdłużej w historii. - Nawet jeżeli ktoś nie ma łaski wiary, to mimo wszystko musi sobie zdawać z tego sprawę, że w Polsce wybór jest między tym, co naucza Kościół, a tym co jest w gruncie rzeczy głoszonym wprost nihilizmem - powiedział prezes PiS. O tym, że ""poza Kościołem jest tylko nihilizm"", Kaczyński mówił wcześniej podczas konwencji programowej w Lublinie 7 września. Wyraził również nadzieję, ""że ci, którzy chcą, żeby katolicka Polska przestała istnieć przegrają i że to będzie początek ich ostatecznej klęski"". Strajk nauczycieli się nie uda - co do tego nie ma żadnych wątpliwości - mówił w środę prezes PiS Jarosław Kaczyński. Ocenił on, że planowany na 15 października protest ""nie ma realnych celów odnoszących się do interesów nauczycieli"". W środę prezes ZNP Sławomir Broniarz poinformował, że 15 października nauczyciele zaczynają bezterminową akcję protestacyjną - strajk włoski - polegający na wykonywaniu tylko tych czynności, które są opisane w przepisach prawa oświatowego. Jak wyjaśnił, nie będą realizowane m.in. wycieczki szkolne, zajęcia organizowane w dniu wolnym od pracy, sporządzanie sprawozdań z pracy dydaktycznej szkoły. POLECAMY: Nauczyciele będą strajkować po włosku. Co czeka uczniów i rodziców? Prezes PiS ocenił, że ZNP ""występuje dziś jako część sojuszu skierowanego przeciwko Prawu i Sprawiedliwości, przeciwko dobrej zmianie i przeciwko temu wszystkiemu o czym żeśmy mówili - przeciwko polskim wartościom, całej tej polskiej konstrukcji społeczno-moralnej, która ma być zniszczona i tak też trzeba rozumieć zapowiedzi tego włoskiego strajku"". - To chodzi o to, że jeśli my wygramy, to żeby natychmiast w Polsce zaczął się jakiś niepokój, choćby taki, jak poprzez włoski strajk - podkreślał Kaczyński i zaznaczył, że spokój w Polsce będzie. - Ten strajk się nie uda - co do tego nie ma żadnych wątpliwości - zapewnił. Kaczyński mówił również, że nauczycielom zostały wyraźnie podwyższone pensje. - Z całą pewnością ten proces podwyższania pensji nauczycieli będzie trwał wraz z rozwojem kraju i wraz z tymi wszystkimi mechanizmami, które my uruchamiamy - mówił. Zaznaczył też, że w momencie, kiedy pensja minimalna będzie wynosiła 4 tys. zł, to ""z całą pewnością nauczyciel będzie zarabiał dużo, dużo więcej"". - To jest strajk, który nie ma realnych celów odnoszących się do interesów nauczycieli, tylko po prostu jest pewną demonstracją polityczną i to demonstracją w bardzo niedobrym kierunku - mówił Kaczyński. - My generalnie mamy wielką niechęć do tego, żeby w jakikolwiek sposób ograniczać prawa obywateli, nawet tych, z którymi się nie zgadzamy. (...) Polska musi być krajem wolności, a wolność to znaczy, że ci, z którymi się nie zgadzamy, też mogą swoje poglądy demonstrować. (...) Nie ma praktycznie możliwości wprowadzania tutaj zakazów ani nie ma też z naszej strony intencji, żeby prawo do demonstracji - jedno z podstawowych praw obywatelskich - było ograniczane - powiedział Kaczyński na antenie Radia Maryja. Odnosząc się do marszów środowisk LGBT i - jak stwierdził jeden ze słuchaczów radia - ""obnażania się na nich"", prezes PiS stwierdził, że takie zachowanie jest skandaliczne i ma nadzieję, iż takie incydenty są odnotowywane. - Gdybyśmy chcieli interweniować od razu i używać siły, to osiągalibyśmy ten cel, który jest założony przez organizatorów tych marszów. Chcą siebie przedstawić jako ofiary - podkreślił. Prezes przyznał, że zdarza się, iż takie marsze są atakowane albo próbuje się je rozpędzać. - Tu się na to zgodzić nie możemy. Musimy chronić obywateli, bo może dojść do jakichś drastycznych wypadków, do ciężkich pobić, w skrajnych wypadkach jeszcze dalej idących wydarzeń i policja ma obowiązek temu zapobiegać - zaznaczył. - My jesteśmy państwem demokratycznym i tylko w opowieściach naszych wrogów my chcemy w Polsce oprymować kogoś, ograniczać demokrację czy wolności obywatelskie - dodał. Według prezesa PiS, to za czasów poprzedników dochodziło do takich przypadków. Wymienił m.in. ""akcję widelec"", w której - jak mówił - zatrzymano setki osób bez żadnych podstaw, nad wieloma się znęcano, bo walka z kibicami była jedną z operacji socjotechnicznych ""pana Tuska"". Źródło: Telewizja Trwam, PAP",Jarosław Kaczyński,
https://wiadomosci.onet.pl/kraj/warszawa-co-z-500-plus-radni-chca-wyjasnien-od-premiera/w450zhh,Awantura o 500 plus. Stołeczni radni żądają wyjaśnień od premiera,"Dlaczego we wrześniu pieniądze na program Rodzina 500 plus trafiły do warszawskiego samorządu w ostatniej chwili i kiedy zostaną wypłacone fundusze na wypłaty tego świadczenia w październiku, listopadzie i grudniu? - pytają Aleksandra Gajewska i Jarosław Szostakowski, stołeczni radni, w piśmie skierowanym do premiera Mateusza Morawieckiego.","Aleksandra Gajewska i Jarosław Szostakowski poprosili Mateusza Morawieckiego o wyjaśnienia, w związku z chaosem, jaki powstał w ostatnich dniach wokół wspomnianych rządowych świadczeń, Radni KO złożyli w Kancelarii Prezesa Rady Ministrów wniosek o udostępnienie informacji publicznej w sprawie realizacji programu Rodzina 500 plus. Wszystko z powodu późnych przelewów na konta warszawskiego ratusza. - Chcemy dowiedzieć się od premiera, jak naprawdę wygląda sytuacja ze środkami na program Rodzina 500 plus. Pojawiły się doniesienia o problemach z wypłatami. We wrześniu rządowe wpłaty były opóźnione. W imieniu mieszkańców pytamy, czy te świadczenia nie są zagrożone. Chcemy uzyskać konkretne odpowiedzi - mówi Aleksandra Gajewska, wiceprzewodnicząca Rady Warszawy. Stołeczni radni odnieśli się również do oskarżeń ze strony PiS. - Partia rządząca zarzuca nam, że nie chcemy wypłacać tych świadczeń. To nieprawda. Do tej pory mieszkańcy Warszawy zawsze otrzymywali wypłaty w terminie – podkreśla Gajewska. Jarosław Szostakowski uważa, że obecne zamieszanie wokół programu Rodzina 500 plus to element brudnej kampanii PiS. - To kolejny fake news PiS. To chaos związany z przekazywaniem pieniędzy na wypłaty świadczeń w ramach programu Rodzina 500 plus doprowadził do tego, że warszawiacy mogą się czuć niepewnie. Mamy końcówkę kampanii wyborczej, dlatego pojawia się pytanie czy całe to zamieszanie nie jest obliczone na zniechęcenie Polaków do samorządu – mówi Jarosław Szostakowski, szef klubu KO w Radzie Warszawy. Pismo radnych do premiera to pokłosie awantury, jaka wybuchła kilka dni temu, kiedy w przestrzeni publicznej pojawiła się informacja, że stołeczny Ratusz rzekomo wstrzymuje wypłaty świadczeń z programu Rodzina 500 plus. Władze Warszawy tłumaczyły, że opóźnienia wynikają z braku przelewów funduszy ze strony rządu. Prezes PiS Jarosław Kaczyński ocenił na poniedziałkowej konferencji prasowej, że prezydent stolicy ""prowadzi operację, która zmierza do tego, żeby nie wypłacać 500 plus”. Zapewniał, że władzom Warszawy przekazano środki potrzebne do wypłaty świadczenia. Ocenił, że nie ma żadnych przeszkód do wypłaty, a ""jest tylko polityka"". - Polityka, która ma dwa aspekty. Ten najbardziej doraźny, odnoszący się do warszawskich rodzin, warszawskich dzieci. I ten odnoszący się do podobnych działań w różnych częściach Polski, przy czym to są działania z reguły samorządowców z Platformy Obywatelskiej, a jeżeli chodzi o wypłaty dla rolników - także z PSL-u – mówił Kaczyński. Dodał, że jest to ""także ten aspekt, który się odnosi do przyszłości"". - To jest po prostu zapowiedź tego, co będzie się działo, jeżeli nasi przeciwnicy przejmą władzę, co będzie się działo z tym wielkim programem społecznym, który zrealizowaliśmy i który będziemy w dalszym ciągu kontynuować i rozwijać. Być może to jest w ogóle próba, która ma sprawdzić, w jaki sposób Polacy, polskie rodziny na to reagują - powiedział prezes PiS. ""Proszę nie kłamać, samorządy popierają i realizują 500 plus. Dotąd transze na 500 plus były zapisane w rocznym planie, ale nie zaktualizowano go po rozszerzeniu programu na pierwsze dziecko. To jak z 13. emeryturą na 2020 - prezes obiecuje, a w budżecie nie ma. Gdzie są te pieniądze?"" - napisał Rafał Trzaskowski na Twitterze, odnosząc się do słów Kaczyńskiego. Wczoraj prezydent Warszawy tłumaczył na antenie TVN24, że Ratusz nie zawiesza wypłat 500 plus. - Wypłacamy te pieniądze. Wszystkie pieniądze zostały wczoraj przelane. Niepokoi mnie to, że rząd przelewa pieniądze w ostatniej chwili, powodując chaos i problemy z tym, że pieniądze trzeba także wypłacać w ostatniej chwili. Wszystkie samorządy mają ten problem – mówił Trzaskowski. - Popieramy 500 plus. Chcemy tylko wypłacać je w czasie i nie chcemy chaosu – dodał. Podkreślił przy tym, że ostatnie pieniądze na 500 plus zostały przesłane do warszawskiego ratusza 26 września, a - jak dodał – powinny do niego trafić ""przynajmniej w połowie miesiąca"". Dodał, że w liście wysłanym w teju sprawie do premiera ""grzecznie"" zwracał uwagę, mówiąc o tym, że nie ma w planie dla Warszawy 80 mln zł. - Nie robiłem z tego awantury politycznej tylko domagałem się tego, żeby te wypłaty były szybciej - zaznaczył prezydent stolicy. - W tej chwili wszystkie instytucje państwa są upolitycznione i używa się ich w walce z opozycją. Ja sobie spokojnie poradzę z tym, że samorządowcy są w tej chwili wrogiem nr 1 partii rządzącej – podsumował Trzaskowski.",Aleksandra Gajewska (na zdjęciu) i Jarosław Szostakowski żądają od premiera wyjaśnień w sprawie 500 plus,
https://wiadomosci.onet.pl/kraj/lublin-tomasz-pitucha-chce-ulicy-lub-obiektu-imienia-kornela-morawieckiego/gc2ppr7,Lublin będzie miał ulicę Kornela Morawieckiego? Jest wniosek radnego PiS,"Radny PiS i kandydat do Sejmu Tomasz Pitucha chce upamiętnienia Kornela Morawieckiego, który zmarł kilka dni temu. Przedstawił w tej sprawie stanowisko, które trafi na najbliższą sesję Rady Miasta. Zdaniem radnego PO jest to wykorzystywanie śmierci człowieka w kampanii wyborczej.","W poniedziałek 30 września zmarł marszałek senior i poseł Kornel Morawiecki. Były działacz opozycji antykomunistycznej w czasach PRL był założycielem Solidarności Walczącej. Niespełna dzień po jego śmierci radny PiS Tomasz Pitucha przygotował projekt stanowiska, który trafi na najbliższą sesję Rady Miasta 17 października.  - Podjąłem inicjatywę przedstawienia Radzie Miasta stanowiska w sprawie upamiętnienie i oddania czci Kornelowi Morawieckiemu, który do końca był wierny ideałom ""Solidarności"" i ojczyźnie - mówił Tomasz Pitucha, radny PiS i kandydat do Sejmu. - Stosowne jest, aby Rada Miasta wspomniała człowieka, który nieugięcie przenosił w sobie ducha solidarności – dodał radny. W stanowisku znajduje się apel do prezydenta Lublina o wskazanie ulicy lub obiektu, który mógłby godnie upamiętnić zmarłego. Pomysł ten nie podoba się radnemu PO Bartoszowi Margulowi. Jego zdaniem jest to element toczącej się właśnie kampanii wyborczej. - To na prawdę niesmaczne prowadzić kampanię wyborczą na śmierci innego człowieka. Radny Pitucha balansuje na granicy ostatnich miejsc ""biorących"" i chyba doszedł do wniosku, że na samym ataku na LGBT wyborów może nie wygrać - uważa Bartosz Margul, radny klubu prezydenta Krzysztofa Żuka.  Nieco w innym tonie wypowiada się klubowy kolega Margula. - Postać na pewno zasługuje na upamiętnienie. Jednak inicjatywa wymaga czasu i wszczęcia szczegółowej procedury zespołu ds. nazewnictwa. To nie czas by rozmawiać przed pogrzebem i w trakcie kampanii wyborczej. Na pewno dla takich osób jest miejsce w miejskim nazewnictwie - podkreśla Marcin Nowak, wiceprzewodniczący Rady Miasta. ",Tomasz Pitucha,
https://wiadomosci.onet.pl/tylko-w-onecie/wybory-parlamentarne-2019-piotr-zgorzelski-o-koalicji-z-pis/ndghxsp,"Sekretarz PSL w ""Onet Opinie"": rozliczenie PiS to dziś fikcja","- Nie jestem w stanie wyobrazić sobie koalicji z PiS po tym, co PiS przez cztery lata robił z nami - powiedział w “Onet Opinie” sekretarz PSL Piotr Zgorzelski. Wymieniał m,in. “propagandę przeciwko PSL w telewizji publicznej”, sterowanej przez PiS. A także — “działania w parlamencie”, w którym PiS pozbawił ludowców choćby prawa do wyznaczenia wicemarszałka Sejmu, a także zmarginalizował ludowców w sejmowych komisjach. Zgorzelski przekonuje, że ludowcy chcą tworzyć rząd z partiami obecnej opozycji, nie zaś z PiS.","- Jest tyle afer zamiatanych pod dywan przez to, że PiS ma służby specjalne i swoje media - tłumaczył Zgorzelski. Prowadzący program Andrzej Stankiewicz zapytał, czy PSL w razie zmiany od władzy poprze pomysły Platformy dotyczące karania liderów PiS przed sądami i Trybunałem Stanu. Zgorzelski zaznaczył, że każdą odchodzącą ze względu na wynik wyborczy władzę trzeba rozliczyć. Ale przyznał jednocześnie: — Rozliczenie PiS to dziś political fiction.",,
https://wiadomosci.onet.pl/tylko-w-onecie/piotr-zgorzelski-o-januszu-wojciechowskim/sr9599s,"Sekretarz PSL: jeśli Wojciechowski nie zostanie komisarzem UE, będzie kompromitacja","— Kandydat PiS na unijnego komisarza do spraw rolnictwa Janusz Wojciechowski podczas przesłuchania w komisji Parlamentu Europejskiego nie potrafił nawet odpowiedzieć na proste pytanie. To był jeden wielki blamaż — ocenił w programie w “Onet Opinie” sekretarz PSL Piotr Zgorzelski. — Okazuje się, że w PiS jest bardzo krótka ławka osób odpowiadających za rolnictwo.","Wojciechowski był w przeszłości szefem PSL, ale skłócił się z ludowcami i przeszedł do PiS. Zgorzelski zaznaczył, że Wojciechowski dostał od przesłuchujących go eurodeputowanych - jeszcze jedną szansę. Ma odpowiedzieć na kilka pytań na piśmie. Pojawiła się też propozycja zorganizowania kolejnego spotkania - na 14 lub 15 października. Ale pojawiają się też pogłoski, że po fatalnym występie w Parlamencie Europejskim, kandydatura Wojciechowskiego jest skończona. — Jeśli Wojciechowski nie przejdzie tej próby, to będzie kompromitacja - ocenił gość Andrzeja Stankiewicza.",,
https://wiadomosci.onet.pl/tylko-w-onecie/piotr-zgorzelski-o-relacjach-psl-z-kosciolem/y0veb3l,Sekretarz PSL: większość proboszczów jest mentalnie w PiS,"— Mam wrażenie, że to, co się dzieje na polskiej prowincji jest podsycane przez agitatorów z ambon — powiedział w “Onet Opinie” sekretarz PSL Piotr Zgorzelski.",,,
https://wiadomosci.onet.pl/kraj/miroslawa-stachowiak-rozecka-nic-o-was-bez-was/rq4kdjs,Mirosława Stachowiak-Różecka: nic o was bez was,"– Jeśli ze strony dziennikarzy nie będzie woli powstania samorządu dziennikarskiego, to coś takiego nie powstanie. Nic o was bez was – mówi w wywiadzie dla Onetu Mirosława Stachowiak-Różecka, szefowa wrocławskich struktur PiS.","Tomasz Pajączek, dziennikarz Onetu: Do wyborów już nic się nie zmieni, PiS je wygra i będzie rządzić samodzielnie? Mirosława Stachowiak-Różecka, nr 1 na wrocławskiej liście PiS do Sejmu: O tym, czy PiS wygra, przekonamy się dopiero 13 października. Na razie trwa kampania, z pokorą pracujemy. Staramy się zrobić wszystko, żeby wygrać wybory i samodzielnie rządzić, żeby obóz Zjednoczonej Prawicy mógł kontynuować swoją misję dla Polski i Polaków. Nie ma się co oglądać na sondaże. Przed nami ostatnia prosta, którą trzeba wykorzystać, żeby dotrzeć z naszymi postulatami i propozycjami do wyborców. Kto powinien być premierem po wyborach? To są sprawy, o których będziemy decydować po wyborach. Pokazaliśmy, że w tej sprawie podejmujemy bardzo dobre wybory. Tak było na pierwszym etapie, kiedy premierem była Beata Szydło i koncentrowaliśmy się głównie na programach godnościowych, prorodzinnych. Z tą misją Beata Szydło poradziła sobie znakomicie. Natomiast w drugim etapie, gdy stawiamy na rozwój i gospodarkę, premierem został Mateusz Morawiecki – i jak widzimy, świetnie sobie radzi. A po wyborach, w przypadku wygranej, czas na kontynuację, czy na nowy etap i nowego premiera? Jestem przekonana, że działania rozpoczęte przez premiera Mateusza Morawieckiego powinny być kontynuowane. I byłoby dobrze, gdyby mógł to robić. Natomiast tego rodzaju decyzje będą zapadać po wyborach. Jarosław Kaczyński byłby lepszym premierem niż Mateusz Morawiecki? Jarosław Kaczyński jest głównym architektem koncepcji, którą realizujemy dla Polski i Polaków i niewątpliwie byłby bardzo dobrym premierem. Jednak powtórzę, wybrani wcześniej na to stanowisko Beata Szydło i Mateusz Morawiecki bardzo dobrze tę misję realizowali, a w przypadku Morawieckiego – wciąż realizują. To, co najważniejsze, to praca w drużynie – my to potrafimy. A pani widzi dla siebie miejsce w przyszłym rządzie? Najważniejsze dla mnie jest służyć Dolnoślązakom i wrocławianom. Póki co moim celem jako kandydatki na posła jest przekonać do siebie jak najwięcej wyborców, żeby mi zaufali i powierzyli mandat na przyszłą kadencję. A jako szef okręgu zachęcam także do postawienia na innych kandydatów PiS. Oczywiście, jeśli będę mogła nie tylko jako poseł, ale też jako członek rządu realizować tę misję, to z przyjemnością i dumą się tego podejmę. Jakim autorytetem jest dziś Straż Marszałkowska, skoro jeden z jej funkcjonariuszy grozi posłance śmiercią? Absolutnie potępiam postawę i zachowanie tego strażnika. Nie ma mowy, żeby tego pana bronić, za to, co zrobił. Nie powinno to jednak kłaść się cieniem na służbę tych, którzy rzetelnie i z oddaniem pracują w Straży Marszałkowskiej. Mamy do czynienia z indywidualnym przypadkiem, który mam nadzieję nigdy więcej się nie powtórzy. Co pani sądzi o aferze hejterskiej w Ministerstwie Sprawiedliwości? Sprawa musi być oczywiście dogłębnie wyjaśniona. Bardzo dobrze, że nastąpiła szybka reakcja ministra Zbigniewa Ziobry i Łukasz Piebiak został natychmiast zdymisjonowany, to nasze standardy. Niestety w ostatnich miesiącach media dostarczyły nam wiele informacji o hejterskiej aktywności, czy to w inowrocławskim Ratuszu, czy autorze Soku z Buraka, czy wreszcie żenującej kampanii pani Jachiry, kandydatki do Sejmu. Widzę różnicę, współpraca z panem Piebiakiem została zakończona, a z anem Brejzą, czy Szulińskim jest nadal kontynuowana. A na listach PiS jest miejsce dla autorów kontrowersyjnych wpisów? Pytam, bo na waszej szczecińskiej liście do Sejmu jest miejski radny Dawid Matecki, w sprawie którego zawiadomienie do prokuratury złożył Ośrodek Monitorowania Zachowań Rasistowskich i Ksenofobicznych. Nie znam działalności ani wpisów pana Mateckiego, jednak chcę powiedzieć bardzo wyraźnie, że każdy komu zostanie udowodniona aktywna działalność hejterska, powinien być wykluczony z życia politycznego. Komentując sprawę Mariana Banasia, szef gabinetu premiera Marek Suski napisał na Twitterze, że nie ma zaufania do służb. Ani wtedy, ani dzisiaj. Dlatego, że tam jest jeszcze mnóstwo ludzi z poprzedniej ekipy. Popiera pani słowa Suskiego? Przede wszystkim staram się wyrażać swój pogląd. Jesteśmy w wirze kampanii, na ostatniej prostej, kiedy pojawią się medialne newsy i niestety fake newsy. Nie mam najmniejszych wątpliwości, że ta sprawa musi być dogłębnie wyjaśniona, do tego czasu Marian Banaś przebywa na urlopie. Ufam, że w najbliższym czasie będzie mógł dowieść swojej uczciwości. Jednak tu także chcę zwrócić uwagę na różnicę standardów, pan Banaś zawiesza swoją działalność w NIK na czas wyjaśnienia sprawy z powodu doniesień medialnych, a Krzysztof Kwiatkowski, poprzedni szef NIK, nie zrezygnował z funkcji mimo ciążących na nim zarzutów prokuratorskich. Afera w Ministerstwie Sprawiedliwości, pokoje na godziny w kamienicy szefa NIK, czy Polska Fundacja Narodowa wydająca miliony dolarów publicznych pieniędzy na tworzenie profili dla kilkudziesięciu osób. Gdyby nie media, to Polacy dowiedzieliby się o tych sprawach? Dodam jeszcze kilka innych przykładów: afera hazardowa, afera Amber Gold, afera taśmowa, afera reprywatyzacyjna w Warszawie. Oczywiście, że rolą mediów, dziennikarzy jest demaskowanie nadużyć, błędów czy afer po prostu. Waszym zadaniem jest rzetelne informowanie o wszystkim, co dzieje się w życiu publicznym i jest ważne dla Polaków. Czytelnicy, słuchacze czy widzowie mają prawo oczekiwać od was dystansu, obiektywizmu i uczciwości. Czy zdajecie z tego egzamin? Proszę, panie redaktorze, pytać czytelników. Moim zadaniem jest za waszym pośrednictwem rozmawiać z wyborcami i staram się to robić nie dzieląc, dziennikarzy, dzienników, portali czy stacji telewizyjnych na przychylne lub nie. Dlaczego PiS chce utworzenia samorządu, który dbałby o standardy etyczne i zawodowe dziennikarzy? To jest sprawa, która została zasygnalizowana w naszym programie. Mówimy, że jesteśmy gotowi do rozmów na ten temat z państwem, czyli z dziennikarzami. To odpowiedź na komunikaty, które płyną z państwa środowiska, choćby te dotyczące art. 212 kk, który dotyczy zarówno pracy dziennikarzy, jak i polityków. Jednak podkreślam, jeśli ze strony dziennikarzy nie będzie woli powstania samorządu dziennikarskiego, to coś takiego nie powstanie. Nic o was bez was. Jest pani przeciwniczką Marszów Równości? Nie jestem przeciwniczką żadnych marszów. Każdy legalnie zorganizowany marsz ma prawo się odbyć. Na tym polega właśnie wolność. Moją indywidualną kwestią jest jednak to, czy w takim marszu bym uczestniczyła, czy też nie. W Marszu Równości by pani nie poszła? W takim marszu nie wzięłabym udziału. Każdy, biorący udział w tego rodzaju manifestacji, musi uważać, by nie przekroczyć granic, za którymi narusza już wolność, godność, czy uczucia, także religijne, innych osób. Na wielu z tych marszów widzieliśmy niestety prowokacje, a raczej niestety profanację Najświętszego Sakramentu czy Matki Boskiej, a na takie zachowania nie ma mojej zgody. Czy osoby homoseksualne mogą czuć się w Polsce bezpiecznie? Oczywiście, że tak. Rząd Prawa i Sprawiedliwości przywiązuje ogromną wagę do spraw związanych z naszym bezpieczeństwem. Ale choćbyśmy nie wiem, jak się starali, to znajdą się żałośni i podli ludzie, zwyczajna bandyterka. Tak bywa, a zadaniem państwa jest na to reagować, stać na straży bezpieczeństwa każdego. Wszyscy w Polsce mają czuć się bezpiecznie. Czy politykom wypada mówić, definiować, jak powinna wyglądać prawdziwa rodzina? Politycy powinni przede wszystkim służyć Polsce i Polakom niezależnie od tego, jaką część sceny politycznej zajmują. Wobec tego politycy powinni, zwłaszcza kiedy mamy do czynienia z kampanią wyborczą, starać się przekazywać transparentnie i jasno poglądy, programy, pomysły i postulaty. Domyślam się, że nawiązuje pan do tej części naszego programu, w którym mówimy o tym, że rodzina jest najważniejsza, że chcemy ją chronić, wspierać i w nią inwestować. Nie do końca. Bardziej odnoszę się do słów prezesa Kaczyńskiego, który mówił, że normalna rodzina to kobieta, mężczyzna i dzieci. Tak mówił. Dwie kobiety lub dwóch mężczyzn, zdaniem PiS, nie mogą tworzyć rodziny? Mówimy o rodzinie w kontekście kulturowym, osadzonej w tradycji chrześcijańskiej, o małżeństwie kobiety i mężczyzny. Mówimy, że takiego modelu rodziny będziemy bronić. Mówimy o tym w kontrze do propozycji wygłoszonej przez pana Rabieja, przypomnę: najpierw związki partnerskie, później małżeństwa osób homoseksualnych, a potem adopcja przez nich dzieci. Nie godzimy się na rewolucję kulturową. W Wejherowie podczas meczu Pucharu Polski raca wystrzelona niczym pocisk z trybun przez jednego z kiboli omal nie trafiła bramkarza Lechii Gdańsk. Było o mały włos od niewyobrażalnego nieszczęścia. Czy PiS ma plan, jak pozbyć się chuliganów ze stadionów, i zamierza go zrealizować? Przede wszystkim trzeba przestrzegać prawa. Nie można wchodzić na stadion z materiałami pirotechnicznymi. Nie wiem, czy zawiedli organizatorzy, czy przepisy, które trudno egzekwować. Jeśli tak, to być może jednak trzeba się tym regulacjom przyjrzeć i zmienić je w taki sposób, by takie incydenty nie były w ogóle możliwe. Trzeba zrobić wszystko, by zawodnicy i kibice byli bezpieczni. W październiku minie rok, odkąd Jacek Sutryk został prezydentem Wrocławia. Jak pani ocenia jego pracę? Dwa najpilniejsze problemy Wrocławia to komunikacja publiczna i smog. Niestety w żadnej z tych spraw nie zauważam, by działania były zaawansowane, oceniam, że są raczej pozorne i kosmetyczne. Dwa przykłady: buspasy malowane, a nie budowane nie rozwiążą problemów komunikacyjnych, a jedynie przeciwstawią sobie uczestników ruchu drogowego, zaś planowana likwidacja kopciuchów jest o cztery razy wolniejsza niż w Krakowie. Być może pan prezydent potrzebuje więcej czasu? Ze swojej strony deklaruję, że w tych najistotniejszych dla miasta sprawach jestem gotowa wspierać władze Wrocławia. Porozmawiaj z autorem, napisz: tomasz.pajaczek@redakcjaonet.pl",Mirosława Stachowiak-Różecka,
https://wiadomosci.onet.pl/tylko-w-onecie/debata-wyborcza-w-tvp-sprawdzamy-wypowiedzi-politykow/cgv9tpt,"Debata wyborcza w TVP. O co chodzi z ""ruskim węglem"" i ""paragonem hańby""","Debata wyborcza w TVP za nami. Politycy łatwo się przerzucali rekwizytami i ripostami, a także faktami i liczbami, które równie łatwo można sprawdzić. Tak też zrobiliśmy, tym bardziej, że niektóre do czerwoności rozpaliły media społecznościowe i mogą nadać nowy rytm dobiegającej końca kampanii.","W ciągu 55 minut przedstawiciele pięciu komitetów wyborczych (Jacek Sasin, Borys Budka, Władysław Kosiniak-Kamysz, Andrzej Rozenek, Jacek Wilk) odpowiedzieli na sześć pytań związanych m.in. z utrzymaniem programu 500 plus czy wprowadzeniem związków partnerskich. Relację z debaty przeczytają państwo w tym miejscu. Pierwszy gorący moment debaty to wymiana zdań pomiędzy Władysławem Kosiniakiem-Kamyszem a Jackiem Sasinem dot. sprowadzania węgla z Rosji. Kwestia ta pojawiła się niespodziewanie przy pytaniu o kierunki polskiej polityki zagranicznej. Podniósł ją lider ludowców, który zarzucił PiS bezczynność wobec sprowadzania milionów ton ""ruskiego węgla"" i niezrealizowanych zapowiedzi wprowadzenia embarga. Wicepremierowi wręczył grudkę z węglem, którą polityk rządzącej partii natychmiast oddał. Sasin odpowiedział, że rząd Donalda Tuska doprowadził do upadku polskiego górnictwa. - Spowodowaliście, że dzisiaj polskie górnictwo nie jest w stanie zapewnić nam potrzebnej ilości węgla - tłumaczył. Przytoczył też wypowiedź Elżbiety Bieńkowskiej z taśm ujawnionych w aferze podsłuchowej o sytuacji w spółkach węglowych: ""Siedzieli, jedli, lulki palili, aż wszystko - przepraszam - pierdyknęło"". - To jest ocena waszych rządów - podsumował. Sprawdzamy. Import węgla z Rosji od kilku lat sukcesywnie rośnie. W 2015 r. było to 4,94 mln ton. W ubiegłym roku do naszego kraju sprowadzono już 13,47 mln ton tego surowca. To ponad 20 proc. krajowego wydobycia, które wynosi 63,4 mln ton. Dlaczego tak się dzieje? Zapotrzebowanie na węgiel w Polsce utrzymuje się na wysokim poziomie (ponad 80 proc. energetyki opartej na węglu), a krajowe wydobycie nie zaspokaja naszych potrzeb. Polskie kopalnie już od połowy lat 90. wydobywają coraz mniej, nowe nie powstają, a ubywa pokładów zapewniających rentowną eksploatację. Szacuje się, że średnia cena wydobycia w Polsce to ok. 322 zł. Tymczasem wartość surowca sprowadzanego z Rosji to ok. 257 zł. Nasz węgiel często przegrywa też jakościowo z importowanym. Brakuje wysoko kalorycznych odmian stosowanych np. w przydomowych piecach. Sprowadzamy też rodzaje węgla niezbędne przy produkcji stali. Czy polskie górnictwo w czasach rządów PO-PSL było niedoinwestowane? Raport NIK z 2017 r. stwierdził, że w latach 2007-2015 ""nie wykorzystano szans jakie górnictwu węgla kamiennego dały zarówno efekty wcześniejszych reform tego sektora jak i dobra koniunktura"". Kontrolerzy stwierdzili, że spółki górnicze zaniechały działań restrukturyzacyjnych, co przyczyniło się do załamania ich kondycji w okresie dekoniunktury na rynku węgla (2015 r.). O wprowadzaniu embarga na rosyjski węgiel mówił w 2014 r. Mariusz Błaszczak. - Ze sprzedaży tego węgla Putin czerpie określone korzyści. To powoduje, że ma pieniądze na to, żeby napadać sąsiednie kraje - przekonywał obecny szef MON. Szkopuł w tym, że Polska jako członek Unii Europejskiej nie może tego zrobić. Musiałaby to być decyzja całej Wspólnoty. Dyskusja z milionów ton węgla przeszła do miliardów euro unijnych funduszy w wypowiedzi Borysa Budki. Poseł KO w ramach odpowiedzi na pytanie o politykę zagraniczną przekonywał, że koalicja PO-PSL wynegocjowała ""blisko pół miliarda złotych dla naszego kraju"". - Tymczasem na tym polu rząd poniósł olbrzymią klęskę. Ponad 100 mld zł mniej w negocjowanym budżecie Unii Europejskiej - stwierdził polityk. Sprawdzamy. Polska z pewnością była największym beneficjentem unijnego budżetu na lata 2014-2020, jednak konkretna kwota, jaką otrzymaliśmy, potrafi się różnić. Powodem jest sposób jej przedstawienia: w cenach bieżących lub stałych. Drugi pozwala wyeliminować wpływ czynnika inflacji. Unijny budżet na lata 2014-2020 negocjowany przez rząd Donalda Tuska zapewnił Polsce 105,8 mld euro, z czego na politykę spójności 72,9 mld euro, a na Wspólną Politykę Rolną 28,5 mld euro (kwoty w cenach stałych z 2011 r.). W sumie to ok. 440 mld zł. Dopiero po uwzględnieniu inflacji kwota ta rośnie do poziomu sięgającego 500 mld zł. W nowej perspektywie budżetowej na lata 2021-2027 nie można jeszcze mówić o konkretnych kwotach. Proces negocjacji trwa i nabierze tempa po wyłonieniu nowej Komisji Europejskiej. Kilka tygodni temu ""Rzeczpospolita"" informowała, że Polska w ubiegłorocznym projekcie budżetu otrzymała 91,4 mld euro - o 14,5 mld euro mniej niż w obecnym okresie budżetowym 2014–2020 (liczone w cenach stałych z 2018 r.). Z nieoficjalnych informacji dziennika wynika, że istnieje ryzyko straty kolejnych 13 mld euro. Powód? Spadek dochodów po przewidywanym brexicie, konieczności finansowania nowych celów, jak i zmiany kryteriów przyznawania unijnych funduszy. Momentem budzącym najwięcej emocji po zakończeniu debaty była wypowiedź Borysa Budki w obszarze ochrony zdrowia. Polityk ocenił, że system opieki zdrowotnej znajduje się w zapaści, a na dowód przedstawił wysoki rachunek za kupione w aptece leki. - To jest paragon hańby tego rządu, ponad 2000 zł dla dziecka po przeszczepie, które rodzice muszą wydać tylko dlatego, że ten rząd, zamiast dofinansowywać służbę zdrowia woli wydawać pieniądze na nagrody dla swoich ministrów - stwierdził. Na paragonie widać, że zakupu leku Valcyte dokonano w poniedziałek w jednej z łowickich aptek. Środek stosowany m.in. po przeszczepach u dzieci kupiono dwa razy po 1041,18 zł. W mediach społecznościowych szybko pojawiły się ustalenia, że lek wskazany na paragonie znajduje się na liście refundacyjnej. Od 1 września kosztuje tylko 3,20 zł. Borysowi Budce wytknął to m.in. minister zdrowia Łukasz Szumowski. Sprawdzamy. Wybór tego konkretnego leku z pewnością nie był najlepszym pomysłem do zobrazowania problemów w służbie zdrowia. Jego historia ma jednak swoje blaski i cienie. Valcyte w formie zawiesiny znajduje się na liście leków refundowanych, ale nie zawsze kosztował tak niewiele. Obecna cena to powrót do sytuacji z końca 2015 r. Od początku 2016 r. pacjenci musieli płacić za lek o wiele większe kwoty. Najpierw 316,84 zł, a następnie coraz więcej - do poziomu 931,07 zł. Drożały też inne preparaty stosowane przy transplantacjach. Tego konkretnego nie dało się zastąpić żadnym zamiennikiem. Do obniżki ceny doszło dopiero w ubiegłym miesiącu, o co od dłuższego czasu apelowali rodzice, lekarze oraz Rzecznik Praw Dziecka. Do refundacji Valcyte - tak jak każdego leku z listy - dochodzi jedynie w określonym przepisami zakresie wskazań. Należy też odnotować, że jest on refundowany w czasie 110 lub 200 dni po przeszczepie, w zależności od przypadku. Być może jeden z tych powodów zmusił klienta łowickiej apteki do zapłaty 100 proc. ceny. Ostatnie pytanie w debacie TVP dot. rolnictwa. Michał Adamczyk zapytał polityków o to, ile wynosi dziś, a ile powinna wynosić średnia dopłata z budżetu UE do hektara dla polskiego rolnika. W tej sprawie również doszło do wymiany ciosów między Jackiem Sasinem i Władysławem Kosiniakiem-Kamyszem. Prezes PSL nie podał konkretnej kwoty - podobnie jak inni uczestnicy, poza przedstawicielem PiS - ale przekonywał, że ludowcy doprowadzili do wyrównania dopłat do poziomu średniej europejskiej. - Dziś trzeba je podnieść i zrównać z poziomem niemieckim i francuskim. Obiecujemy, że to będzie 1200 zł do hektara - dodał. - Właściwie zupełnie nie dziwi mnie, że lider PSL, partii, która ponoć jest partą chłopską, nie ma zielonego pojęcia, jak wygląda dzisiaj kwestia wysokości dopłat bezpośrednich dla polskich rolników. PSL kompletnie oderwało się od spraw wsi i rolnictwa - odpowiedział Jacek Sasin. - Nieprawdą jest, że PSL wyrównało wysokość dopłat do średniej europejskiej. Dzisiaj polski rolnik dostaje 216 euro dopłaty, natomiast średnia europejska to ponad 260 euro. W Niemczech 270, a w Holandii nawet 450 - przekazał. Jednocześnie zagwarantował, że PiS w ciągu najbliższych dwóch lat doprowadzi do wyrównania dopłat. Sprawdzamy. Obecny poziom dopłat bezpośrednich dla polskich rolników został ustalony na etapie negocjacji unijnej perspektywy budżetowej na lata 2014-2020. Był to okres rządów PO-PSL, gdy na czele Ministerstwa Rolnictwa stał polityk ludowców Stanisław Kalemba. W obszarze Wspólnej Polityki Rolnej ówczesnemu rządowi udało się wynegocjować piąty co do wielkości budżet w UE i w ramach tzw. I filara WPR zagwarantować rolnikom średnią stawkę dopłat w wysokości ok. 216 euro za hektar. Jednak Komisja Europejska umożliwiła też uzupełnienie dopłat o środki z tzw. II filara WPR, czyli funduszy przeznaczonych na rozwój obszarów wiejskich. Dzięki temu Polska zdecydowała się na przesunięcie 25 proc. między filarami. W efekcie polski rolnik otrzymuje obecnie ok. 240 euro za hektar - 216 euro z tzw. I filara plus 24 euro z tzw. II filara WPR. Jeżeli średnia europejska wynosi ok. 260 euro, to rolnicy w Polsce otrzymują ok. 92 proc. tej kwoty.",Debata wyborcza w TVP. Sprawdzamy wypowiedzi polityków,
https://wiadomosci.onet.pl/kraj/wybory-parlamentarne-2019-debata-wyborcza-w-tvp-komentarze/jsnvpbe,Debata wyborcza w TVP. Fala komentarzy,Za nami debata przedwyborcza w TVP z udziałem przedstawicieli pięciu komitetów wyborczych. Politycy w ciągu 55 minut odpowiedzieli na sześć pytań związanych m.in. z przyszłością programu 500 plus i legalizacją związków partnerskich. Kto zaprezentował się najlepiej? Politycy i dziennikarze szeroko komentują wystąpienia uczestników.,"Jednym z najciekawszych momentów debaty było spięcie pomiędzy Jackiem Sasinem (PiS) a Władysławem Kosiniakiem-Kamyszem (PSL). Wicepremier zareagował na wypowiedź lidera ludowców dot. sprowadzania ""ruskiego węgla"" do Polski. - To wy doprowadziliście do upadku polskie górnictwo. Spowodowaliście, że dzisiaj polskie górnictwo nie jest w stanie zapewnić nam potrzebnej ilości węgla. Niech pan przypomni sobie, co mówiła premier Bieńkowska o waszych rządach, spółkach węglowych. Siedzieli, jedli, palili, lulki palili, aż wszystko – przepraszam – pierdyknęło – stwierdził Sasin. Atmosfera ponownie stała się gorąca w momencie pytania o unijne dopłaty dla rolników. Prowadzący debatę Michał Adamczyk zapytał uczestników o ich średnią wysokość. Prezes PSL nie przedstawił konkretnej kwoty. - Jak rządziliśmy, doprowadziliśmy dopłaty do poziomu średniej europejskiej. Dziś trzeba je doprowadzić do poziomu niemieckich czy francuskich - mówił Władysław Kosiniak-Kamysz. - Nie dziwi mnie, że lider PSL nie wie, jaka jest wysokość dopłat - skomentował wypowiedź Kosiniaka-Kamysza Jacek Sasin. - Nieprawdą jest, że PSL wyrównało poziom dopłat do średniej europejskiej - dodał. Pierwszymi wrażeniami w czasie debaty i tuż po niej w mediach społecznościowych szeroko dzielili się dziennikarze i politycy. ""Zdała mi się ta debatą dość wyrównaną. Mam wrażenie, że trochę ponad średnią wyskoczyli reprezentanci PSL i KO, zadziwiająco bezbarwne SLD, Konfederacja też mało wyrazista. PiS dość pewnie ustał na nogach"" - napisał dziennikarz TVN24 Konrad Piasecki. Wśród sześciu pytań nie pojawiła się kwestia ochrony środowiska - podkreśla Marcin Makowski z tygodnka ""Do Rzeczy"". Jacek Nizinkiewicz z ""Rzeczpospolitej"" zwrócił uwagę na nieobecność najważniejszych polityków. ""Słabe to strasznie"" - podsumował. ""Cóż. Wygląda na to, że po debacie PiS wznowi ataki (zawieszone praktycznie w tej kampanii) na @nowePSL"" - zauważa Michał Kolanko z ""Rzeczpospolitej"". Lidera ludowców pochwaliła Joanna Miziołek z tygodnika ""Wprost"". ""Władysław Kosniak-Kamysz jak do tej pory IMO najlepszy! I merytorycznie o służbie zdrowia"" - napisała. Prezes PSL wywarł też pozytywne wrażenie u Wojciecha Wybranowskiego z ""Do Rzeczy"". ""Brawa dla @SasinJacek, który był sam na czterech i dobrze sobie radził"" - napisał europoseł PiS Patryk Jaki. Po zakończeniu debaty doszło do kilkuminutowej rozmowy reportera TVP Info z Jackiem Sasinem. Wicepremier ustosunkował się w niej do przebiegu dyskusji. Zwróciło to uwagę Katarzyny Lubnauer. Źródło: Twitter",Wybory parlamentarne 2019. Debata wyborcza w TVP - komentarze,
https://wiadomosci.onet.pl/tylko-w-onecie/warszawa-robert-gorski-w-siedzibie-pis-chcial-dac-prezent-kaczynskiemu/x4rkqpr,"Robert Górski z wizytą w siedzibie PiS. ""Mam nadzieję, że Polska będzie ładniejsza, niż wnętrze""","Aktor kabaretowy Robert Górski pojawił się przed siedzibą Prawa i Sprawiedliwości przy ul. Nowogrodzkiej w Warszawie, gdzie chciał wręczyć Jarosławowi Kaczyńskiemu swoją książkę pt. ""Jak zostałem prezesem"", opowiadającej o kulisach serialu ""Ucho prezesa"". - Jesteśmy po rozmowie z panią Basią, ale to jak zwykle nic nie znaczy, bo od pani Basi nie tacy jak my się odbijali - żartował przed wejściem do środka.",,,
https://wiadomosci.onet.pl/kraj/wyplaty-500-plus-w-warszawie-minister-borys-szopa-nic-sie-nie-zmienilo/fz6770q,"Zamieszanie wokół wypłat 500 plus w Warszawie. PiS: nie ma problemu, jest polityka","Nie rozumiem, dlaczego tylko Warszawa ma problem z wypłatami 500 plus. Zawsze tak było, że nie 1 stycznia samorządy dostawały pieniądze na cały rok, tylko zgodnie z zapotrzebowaniem. Przelewy idą płynnie – zapewniła minister rodziny Bożena Borys-Szopa.","- Ja nie rozumiem, dlaczego nie można było przekazać pieniędzy na cały rok – dodał. Zaznaczył, że nadal nie ma pieniędzy na październik, listopad i grudzień. Minister Borys-Szopa, zapytana przez dziennikarzy o opóźnienia w wypłacie pieniędzy z programu 500 plus w Warszawie, odpowiedziała: - Nic się w programie 500 plus nie zmieniło. On już funkcjonuje czwarty rok. I do tej pory było tak, że samorządy, które zbierały dane dotyczące 500 plus, wnioskują o konkretne środki. Środki na realizację tego programu idą z budżetu po zgłoszeniu zapotrzebowania przez samorządy – wyjaśniła Borys-Szopa. - Przelewy idą płynnie. Jest zapotrzebowanie określonej puli pieniędzy samorządu do wojewody i wojewoda zazwyczaj w ciągu 24, najdalej 48 godzin zwrotnie przesyła te pieniądze – powiedziała minister. Dodała, że ministerstwo analizowało wnioski składane przez prezydenta Warszawy do wojewody i ""one w ciągu miesiąca były różne"". - 29 września pan prezydent (Trzaskowski), jak wszyscy prezydenci miast, otrzymał już kolejną transzę na zabezpieczenie październikowych wypłat. Więc całej tej zawieruchy wokół realizacji 500 plus nie rozumiem – stwierdziła Borys-Szopa. Do sprawy w poniedziałkowym oświadczeniu odniosła się rzecznik wojewody mazowieckiego Ewa Filipowicz. Napisała, że miasto stołeczne Warszawa poinformowało wojewodę mazowieckiego, że na wypłatę wszystkich świadczeń wychowawczych wraz z kosztami obsługi we wrześniu potrzebuje 212 mln 821 tys. 771 zł. - Kwota ta została wypłacona w czterech transzach. Ostatnie pismo z Urzędu m.st. Warszawy o przekazanie kolejnych dodatkowych środków w wysokości 1 mln 832 tys. 173 zł było z 24 września (wpływ 25 września). Prośba ta również została zrealizowana przez wojewodę. Środki przekazano 26 września rano. Należy podkreślić, że we wcześniejszych miesiącach Ratusz nie zgłaszał żadnych problemów z brakiem środków – podała. Rzecznik wojewody podkreśliła, że warunkiem sprawnego wypłacania środków mieszkańcom Mazowsza jest przekazywanie wojewodzie rzetelnych danych o liczbie świadczeń do wypłaty. - Pomimo wielu interwencji miasto stołeczne Warszawa przekazuje sprawozdania, które zawierają liczne nieprawidłowości i wymagają nawet kilkukrotnych korekt""– stwierdziła. W poniedziałek resort rodziny wystosował do prezydenta Warszawy pismo, w którym podkreśla, że – zgodnie z informacją Mazowieckiego Urzędu Wojewódzkiego – ""wszystkie środki na realizację świadczeń we wrześniu zostały przekazane do 19 września tego roku"" w wysokości wnioskowanej przez prezydenta Trzaskowskiego. Poinformowano, że dotyczy to zarówno zapotrzebowania zgłoszonego przez miasto w wysokości ok. 67 mln zł (wniosek z 26 sierpnia), jak i kolejnego zwiększenia zapotrzebowania na wypłatę świadczeń ""500 plus"" w wysokości 35 mln zł (wniosek z 10 września). Z kolei prezes PiS Jarosław Kaczyński ocenił na poniedziałkowej konferencji prasowej, że prezydent stolicy ""prowadzi operację, która zmierza do tego, żeby nie wypłacać 500 plus"". - Wszystkie pieniądze, które są potrzebne po to, by to 500 plus w Warszawie było wypłacane, zostały przekazane władzom miasta. Ostatnia transza 26 września. Nie ma żadnych przeszkód, jest tylko polityka - powiedział Kaczyński. ""Dotąd transze na 500 plus były zapisane w rocznym planie, ale nie zaktualizowano go po rozszerzeniu programu na pierwsze dziecko. To jak z 13. emeryturą na 2020 - prezes obiecuje, a w budżecie nie ma. Gdzie są te pieniądze?"" - odparł na Twitterze prezydent Warszawy. Fogiel pytany w Radiu Plus, kto kłamie w tej sprawie powiedział, że ""niestety używając języka Rafała Trzaskowskiego kłamie on sam"". - Najpierw są sygnały o rzekomych problemach z 500 plus w Warszawie, miasto sugeruje, że nie dostało pieniędzy (...) wczoraj pani minister rodziny, pracy i polityki społecznej Bożena Borys-Szopa zapewniła, że wszystko jest zgodnie z planem, zgodnie z harmonogramem, zgodnie z zapotrzebowaniem zgłoszonym przez Warszawę, bo to samorządy oceniają jakie kwoty są potrzebne na 500 plus. Warszawa wszystko dostała, pieniądze na konto wpłynęły, a Rafał Trzaskowski mówi, że tych pieniędzy nie ma - mówił Fogiel. W jego ocenie, ""albo jest to wyraz jakiejś nadzwyczaj frywolnej polityki finansowej, albo mamy tu do czynienia z bardzo brzydką grą przedwyborczą"". - To znaczy można zgadywać, że Rafał Trzaskowski chcąc pomóc swojemu obozowi politycznemu gra dziećmi, gra rodzinami próbując wywołać jakiś sztuczny kryzys, za który chce obarczyć rząd PiS. To jest po prostu niegodne - ocenił wicerzecznik PiS. Na uwagę, że we wtorek w TVN24 Trzaskowski zapewnił, że ratusz nie zawiesza wypłat 500 plus, ale niepokoi go, że ""rząd przelewa pieniądze w ostatniej chwili powodując chaos i problemy z tym, że pieniądze trzeba wypłacać w ostatniej chwili"", Fogiel odpowiedział: - Cieszę się, że łaskawca Rafał Trzaskowski oznajmił, iż będzie jednak wykonywał to, co do niego należy. - Faktycznie bije pokłony panie prezydencie. Przelewy przychodzą zgodnie z harmonogramem na tyle wcześnie, żeby tych wypłat było można dokonać - podkreślił zastępca rzecznika PiS.",- Nic się w programie 500 plus nie zmieniło - zapewnia minister Borys-Szopa,
https://wiadomosci.onet.pl/kraj/wybory-parlamentarne-2019-malgorzata-gosiewska-chce-rezygnacji-dariusza-mateckiego/0qvq3fd,Gosiewska o kandydacie PiS do Sejmu: powinien zrezygnować z kandydowania,"- Nie wyobrażam sobie współpracy z politykami, którzy używają takiego języka - zadeklarowała wicemarszałek Sejmu Małgorzata Gosiewska, komentując kontrowersyjne słowa Dariusza Mateckiego, kandydata PiS do Sejmu.","W internetowej części rozmowy w RMF FM Gosiewska zapytana została, czy słowa o Donaldzie Tusku, że powinien trafić ""pod sąd wojskowy i ścianę"" nie są dyskwalifikujące dla wypowiadającej je osoby. Wicemarszałek Sejmu zgodziła się z tym stwierdzeniem. Prowadzący rozmowę wyjaśnił, że chodzi o wpis startującego w wyborach do Sejmu z listy PiS Dariusza Mateckiego. Na pytanie, czy politycy PiS nie powinni go skłonić do rezygnacji z kandydowania Gosiewska odpowiedziała: Tak, powinien zrezygnować z kandydowania do Sejmu. - Nie wyobrażam sobie współpracować z politykami, którzy używają takiego języka - powiedziała wicemarszałek Sejmu. Matecki jest radnym ze Szczecina, jako kandydata Solidarnej Polski startuje z 15 miejsca listy PiS w tym okręgu. Prowadzi blog prawicowyinternet.pl.",Małgorzata Gosiewska,
https://wiadomosci.onet.pl/kraj/wybory-samorzadowe-2019-rafal-trzaskowski-o-500-plus/q7x2hfh,Trzaskowski: samorządowcy są wrogiem nr jeden PiS,"W tej chwili wszystkie instytucje państwa są upolitycznione i używa się ich w walce z opozycją - powiedział prezydent warszawy Rafał Trzaskowski odnosząc się do wątpliwości związanych z wypłatą 500 plus w stolicy. Prezydent stolicy zapowiedział też, że wytoczy proces Rafałowi Ziemkiewiczowi w związku z wpisem publicysty na Twitterze.","Chodzi o poniedziałkowy wpis Ziemkiewicza, w którym napisał m.in. ""Pies cię trącał, @trzaskowski_ BTW: oddaj złodzieju dzieciom ich 500 plus"". Prezydent stolicy mówił ostatnio o braku pieniędzy na wypłaty ""500 plus"" w Warszawie. Jego zdaniem pieniądze z programu są przekazywane przez rząd w ostatniej chwili, a miasto wciąż nie dostało funduszy na wypłatę świadczenia na trzy ostatnie miesiące roku. Prezes PiS Jarosław Kaczyński ocenił na poniedziałkowej konferencji prasowej, że prezydent stolicy ""prowadzi operację, która zmierza do tego, żeby nie wypłacać 500 plus"". We wtorek w TVN24 Trzaskowski zapewnił, że ratusz nie zawiesza wypłat 500 plus. - Wypłacamy te pieniądze. Wszystkie pieniądze zostały wczoraj przelane. Niepokoi mnie to, że rząd przelewa pieniądze w ostatniej chwili powodując chaos i problemy z tym, że pieniądze trzeba wypłacać w ostatniej chwili. Wszystkie samorządy mają ten problem - zaznaczył. Trzaskowski podkreślił też, że stołeczny ratusz od wielu tygodni zwracał uwagę, że rząd powoduje problemy. - Proszę spytać innych samorządów chociażby w Łodzi i innych miastach, które chcą te pieniądze wypłacać wcześniej, że pieniądze są przekazywane w ostatnim z możliwych terminów - dodał. - W tej chwili wszystkie instytucje państwa są upolitycznione i używa się ich w walce z opozycją. Ja sobie spokojnie poradzę z tym, że samorządowcy są w tej chwili wrogiem nr 1 partii rządzącej - zaznaczył. Zapewnił, że ratusz nie ma ""żadnego problemu z 500 plus"". - Popieramy 500 plus. Chcemy tylko wypłacać je w czasie i nie chcemy chaosu - zaznaczył. Podkreślił przy tym, że ostatnie pieniądze na 500 plus zostały przesłane do warszawskiego ratusza 26 września, a - jak dodał - powinny zostać przesłane ""przynajmniej w połowie miesiąca"". Zauważył, że w liście wysłanym w teju sprawie do premiera ""grzecznie"" zwracał uwagę mówiąc o tym, że nie ma w planie dla Warszawy 80 mln zł. - Nie robiłem z tego awantury politycznej tylko domagałem się tego, żeby te wypłaty były szybciej - zaznaczył prezydent stolicy. Trzaskowski odniósł się też do wpisu na Twitterze publicysty Rafała Ziemkiewicza, który przywołując kondolencje, jakie prezydent Warszawy wyraził po śmierci Kornela Morawieckiego, napisał w poniedziałek: - Sądzę, że uczeń prof. Geremka wie doskonale, iż stosując taką frazę w istocie napisał: nie był bohaterem, choć wielu się tak wydawało - i że nie zrobił tego niechcący. Cóż, pies cię trącał, @trzaskowski_ BTW: oddaj złodzieju dzieciom ich 500 plus"". Prezydent Warszawy zapowiedział, ze wytoczy za te słowa proces publicyście. ""Bo wystarczy tych kłamstw i manipulacji - wskazał.",Rafał Trzaskowski,
https://wiadomosci.onet.pl/kraj/posel-pis-krytykuje-ztm-w-kielcach/g4el406,Wojna na oświadczenia między ZTM i MPK w Kielcach. Poseł Latosiński odpowiada urzędnikom,"- Po raz kolejny apeluję do Zarządu Transportu Miejskiego o rozważne podejmowanie decyzji, zaprzestanie ""zakamuflowanych"" działań mających na celu dyskredytowanie w oczach pasażerów spółki pracowniczej i w konsekwencji doprowadzenie do jej upadłości oraz zaniechanie nieprzemyślanych i szkodliwych dla pasażerów zmian w siatce połączeń – czytamy w oświadczeniu posła Bogdana Latosińskiego. To reakcja parlamentarzysty i związkowca z MPK na wcześniejsze pismo władz ZTM-u.","Kilka dni temu informowaliśmy, że Zarząd Transportu Miejskiego w Kielcach wydał oświadczenie, które było reakcją na słowa prezes Miejskiego Przedsiębiorstwa Komunikacji. Elżbieta Śreniawska na antenie Polskiego Radia Kielce stwierdziła, że powodem problemów z przepełnionymi autobusami są ""nieprzemyślane korekty w komunikacji"". Zarzuciła też władzom ZTM brak reakcji na fakt, że w związku z tzw. podwójnym rocznikiem z połączeń będzie korzystało więcej uczniów. ""Zapewniamy, że temat tzw. podwójnego rocznika był znany w Zarządzie Transportu Miejskiego w Kielcach na długo przed wprowadzeniem pierwszego etapu remarszrutyzacji. Zmiany zaproponowane oraz wprowadzone przez ZTM miały na celu reakcję na takie właśnie zagrożenie i naszym zdaniem spełniają stawiane założenia"" – napisały w oświadczeniu władze ZTM. ""Komentowanie przez przedstawicieli MPK w mediach sytuacji związanej z komunikacją i fałszywe stawianie w złym świetle Zarządu Transportu Miejskiego czy władz Kielc jest niedopuszczalne. Naszym zdaniem takie działania nie służą poprawie jakości komunikacji w Kielcach, lecz mają na celu tylko i wyłącznie spowodowanie zamieszania oraz eskalację negatywnych emocji"" – zakończyli swoje oświadczenie urzędnicy. Teraz głos w tej sprawie zabrał Bogdan Latosiński – poseł PiS, a jednocześnie przewodniczący Związku Zawodowego Pracowników Transportu Publicznego MPK w Kielcach. W przesłanym do naszej redakcji oświadczeniu zaznacza, że ""z wyraźnym sprzeciwem odnosi się do nieprawdziwych informacji zawartych w oświadczeniu ZTM oraz zamieszczanych na profilu facebookowym KPK, według których to MPK Kielce jest winne przeładowaniu niektórych autobusów dojeżdżających do szkół"". ""Prawdziwą przyczyną tego problemu jest wprowadzenie przez Zarząd Transportu Miejskiego w Kielcach ograniczeń komunikacyjnych poprzez likwidację wielu linii oraz tzw. taktowania na liniach szkolnych, czyli równych odstępów pomiędzy odjazdami autobusów"" – uważa Bogdan Latosiński.  Parlamentarzysta podkreśla, że od kilkunastu miesięcy apelował do instytucji odpowiedzialnych za funkcjonowanie transportu publicznego o podjęcie stosownych działań. Przekonuje, że m.in. powodem przeładowanych kursów na linii nr 2 jest likwidacja linii nr 40 i połączenie jej z linią nr 2. Dodaje, że nie tylko likwidacja kilku połączeń jest przyczyną przepełnienia autobusów na niektórych liniach komunikacyjnych. ""Moim zdaniem, zarówno ZTM, jak również osoby administrujące portal KPK, kreujące się na ""ekspertów od transportu publicznego"", powinny wiedzieć, że taktowanie należy wprowadzać na takich liniach jak ""34"", ""35"" lub ""46"", będących głównymi arteriami komunikacyjnymi, o równomiernym natężeniu pasażerskim i służącym do przemieszczania się w różnych celach, a nie na liniach prowadzonych do konkretnych miejsc, czy też przebiegających w pobliżu dużych zakładów pracy, szkół, w których znaczna ilość osób o tej samej godzinie rozpoczyna i kończy pracę bądź naukę. Na liniach tych, pasażerowie, w tym przypadku uczniowie rozpoczynający lekcje w szkole o stałej i z góry określonej godzinie, zmuszeni są do podróżowania w ściśle określonych ramach czasowych. Oczywiste jest więc to, że w tym przedziale powinno kursować więcej autobusów. Aby to zrobić, należy przy planowaniu rozkładu danej linii, znacznie skrócić odstępy czasowe pomiędzy kolejnymi autobusami. Tak skonstruowany rozkład ""rozłoży"" zwiększony potok pasażerski na kilka autobusów i pozwoli na rozwiązanie opisywanego przeze mnie problemu"" – pisze poseł PiS. ""Zarząd Transportu Miejskiego postanowił jednak zrobić inaczej, ze szkodą dla uczniów podróżujących komunikacją miejską. Co więcej, w październiku, gdy zacznie się rok akademicki na uczelniach i również studenci będą korzystać masowo z transportu publicznego, sytuacja może ulec znacznemu pogorszeniu. Jest to kolejne działanie w ramach remarszrutyzacji prowadzonej przez Zarząd Transportu Miejskiego i popieranej bezkrytycznie przez KPK, przyczyniające się do chaosu komunikacyjnego i zmniejszania częstotliwości kursowania autobusów"" – uważa Bogdan Latosiński. ""Nie są to tylko moje wnioski, o fatalnych konsekwencjach zmian w rozkładach jazdy informują mnie regularnie sami pasażerowie, którzy w ostatnim czasie skonfundowani są manipulacjami przy ustalaniu rozkładów linii numer 114 i tym, że przez to nie mają możliwości dotarcia do niektórych ważnych z ich perspektywy miejsc np. do przychodni. Dlatego po raz kolejny apeluję do Zarządu Transportu Miejskiego o rozważne podejmowanie decyzji, zaprzestanie ""zakamuflowanych"" działań mających na celu dyskredytowanie w oczach pasażerów spółki pracowniczej i w konsekwencji doprowadzenie do jej upadłości oraz zaniechanie nieprzemyślanych i szkodliwych dla Pasażerów zmian w siatce połączeń, których negatywne skutki przypisywane są kłamliwie przewoźnikowi"" – kończy swoje oświadczenie parlamentarzysta.","Kielce, autobus, komunikacja miejska",
https://wiadomosci.onet.pl/kraj/podzial-mazowsza-na-dwa-wojewodztwa-deklaracja-na-rzecz-jednosci-terytorialnej/7tydb5r,Podzielą Mazowsze na dwa województwa? Podpisano deklarację na rzecz jedności terytorialnej,"- Ewentualny podział województwa i wyodrębnienie z Mazowsza aglomeracji warszawskiej nie będzie miało żadnego wpływu na pozyskiwanie funduszy europejskich, a tylko narazi okrojony region na gigantyczne straty finansowe – utratę większości wpływów z CIT – podkreślają prezydent Warszawy, marszałek Mazowsza i wicemarszałek Sejmu. Dziś podpisali deklarację na rzecz jedności terytorialnej województwa.","- Wszyscy chcemy i marzymy o tym, aby Warszawa i całe Mazowsze dalej wspaniale się rozwijały i współpracowały, bo taki połączony rozwój jest korzystny dla całego województwa. W tym, co chce zrobić PiS - podziale z przyczyn czysto politycznych - nie chodzi o pozyskiwanie środków unijnych. Można je dziś pozyskiwać, to jest zagwarantowane. PiS potrafi tylko dzielić, nie słuchając opinii przedsiębiorców, mieszkańców i samorządowców, którzy wiedzą, jak pobudzać rozwój naszego województwa. Dlatego stanowczo się temu sprzeciwiamy i nie pozwolimy na to, aby PiS politycznie dzielił nasz wspaniały region – mówiła dziś Małgorzata Kidawa-Błońska, wicemarszałek Sejmu. – PiS gra tym przed każdymi wyborami. Obiecują utworzenie nowych województw, bazują na resentymentach i obiecują górę pieniędzy nie wiadomo skąd. Temat wraca co cztery lata i nawet ci, którzy go regularnie używają, przyznali wcześniej, że rozwiązaniem jest podział statystyczny, który już nastąpił, a który niczego administracyjnie nie zmienia i nie generuje żadnych kosztów. Politycy PiS dalej mówią jednak o konieczności podziału administracyjnego. O co w tym wszystkim chodzi, skoro PiS nie przedstawia ani argumentów, ani analiz? Na pewno nie o dobro regionu – podkreślał Adam Struzik, marszałek województwa mazowieckiego. Dziś Małgorzata Kidawa-Błońska, Adam Struzik i Rafał Trzaskowski, prezydent Warszawy, wraz z kandydatami Koalicji Obywatelskiej do Senatu, podpisali deklarację wspólnych działań na rzecz jedności terytorialnej Mazowsza. Jej sygnatariusze podkreślają, że w zapowiedziach PiS nie pojawia się nawet informacja, jaki kształt terytorialny miałyby nowe województwa. Zaznaczają też, że pomysłodawcy takiej reformy nie podają żadnych danych pokazujących efekty takich zmian. Głównym pretekstem podziału administracyjnego miała być – według PiS - troska o zachowanie po 2020 r. środków unijnych. Jak uważają sygnatariusze, dzisiejszej deklaracji, ten argument stracił już rację bytu. Od stycznia 2018 r. obowiązuje nowy podział statystyczny. Na potrzeby unijnych wyliczeń województwo traktowane jest jako dwa obszary NUTS2: Warszawski stołeczny i Mazowiecki regionalny. – Trwają prace nad nowym budżetem unijnym. Już od 2014 r. władze Mazowsza, we współpracy z władzami m.st. Warszawy zabiegały, aby obowiązujący podział statystyczny został wzięty pod uwagę przy podziale nowych środków unijnych. Wszystko wskazuje na to, że te starania odniosą pozytywny skutek – najnowsze wersje dokumentów Komisji Europejskiej uwzględniają nasze postulaty w tym zakresie – mówił dziś Rafał Trzaskowski. - Powracająca propozycja podziału administracyjnego nie zwiększy puli środków unijnych dla Mazowsza. Samo wyodrębnienie najzamożniejszego miasta nie pomoże, więc nie ma żadnych merytorycznych przesłanek dla kolejnego pomysłu PiS – dodał prezydent stolicy. Sygnatariusze deklaracji uważają, że wydzielenie metropolii warszawskiej z Mazowsza przyniesie negatywne konsekwencje dla pozostałej części regionu – radykalnie ograniczy wpływy okrojonego regionu z podatku CIT. To w stolicy bowiem znajduje się większość firm, krajowych i zagranicznych, działających na Mazowszu. Podkreślają, że nie można mówić o tym, że Warszawa i najbliższe jej okolice zawyżają statystyki, bo wytwarzają dochody, dzięki którym możliwe jest utrzymanie wielu szpitali, instytucji kultury, dróg, połączeń kolejowych oraz innych ważnych dziedzin życia na całym Mazowszu. - Wyłączenie administracyjne tego terenu sprawi, że nowe województwo mazowieckie będzie miało niewiele mniejszą powierzchnię (ok. 85 proc. dotychczasowej) i około połowę mieszkańców. Najważniejszy dochód województwa, czyli CIT wyniesie zaledwie 13 proc. obecnych wpływów z tego tytułu – wyliczają sygnatariusze podpisanej dziś deklaracji i podkreślają, że budżet nowego województwa mazowieckiego byłby zatem tak niski, że nie miałoby ono środków na swoje podstawowe zadania, a także na wkład własny do wielu projektów unijnych. – Co taka zmiana oznaczałaby dla Warszawy? Jeszcze większe ""janosikowe"" - mówi Rafał Trzaskowski. –Nie ma mowy o zrównoważonym rozwoju, gdy chce się utworzyć bardzo bogate województwo stołeczne, które za chwilę płaciłoby powiększone ""janosikowe"" (już nie tylko jako miasto, ale także jako województwo) i drugie województwo wokół, które zostałoby pozbawione większości dochodów. Wmawianie ludziom, że od tego przybędzie pieniędzy to populizm. Administracyjny podział to tworzenie podwójnej administracji, generowanie nowych kosztów, a przede wszystkim problemów rozwojowych – dodaje prezydent. Nowe Mazowsze, już bez Warszawy, miałoby do utrzymania 76 proc. obecnie nadzorowanych dróg, blisko 50 proc. szpitali i instytucji kultury. W sumie spośród 117 wojewódzkich samorządowych jednostek organizacyjnych i spółek (szpitale, spółki, instytucje kultury) 45 związanych jest bezpośrednio ze stolicą, 58 z resztą województwa, a 14 ma charakter ogólnowojewódzki. Co oznacza, że przy hipotetycznym podziale województwa instytucje te będą musiały zostać podwojone.",Podpisanie deklaracji na rzecz jedności terytorialnej województwa mazowieckiego,
https://wiadomosci.onet.pl/tylko-w-onecie/wybory-parlamentarne-2019-10-afer-pis/4svkqvb,10 afer PiS,"Mijają cztery lata rządów PiS. Partia Jarosława Kaczyńskiego w tym czasie nie uniknęła problemów. Afera hejterska, wydatki PFN, podejrzane interesy prezesa NIK, czy też afera Srebrnej to tylko przykłady niektórych kłopotów, z którymi musiała mierzyć się rządząca partia.",,,
https://wiadomosci.onet.pl/kraj/ogolnopolski-strajk-kobiet-rozpoczal-akcje-przeciwko-pis/yczww20,Ogólnopolski Strajk Kobiet rozpoczął akcję przeciwko PiS,"""Nie głosuję na PiS"" - akcję polityczną pod takim hasłem rozpoczęły w sieci przedstawicielki Ogólnopolskiego Strajku Kobiet. Działaczki OSK niemal trzy lata po ""czarnym poniedziałku"" zachęcają wszystkich do pójścia na wybory 13 października i niegłosowania na PiS.","– To akcja spontaniczna przygotowana przez członkinie Strajku Kobiet Kraków oraz niezrzeszone działaczki we współpracy z graficzką Aleksandrą Herzyk. Dokładnie trzy lata temu poznałyśmy się z dziewczynami podczas organizacji ""czarnego poniedziałku"". Jesteśmy różne, mamy inny bagaż doświadczeń, ale wiemy, że nie chcemy żyć w dyktaturze. Tą akcją chcemy pokazać, że PiS zagraża naszemu życiu i zdrowiu, każdej z nas – chociaż każdej w inny sposób. Wiemy, że jest trudno i jest mało czasu, ale my kobiety zawsze walczymy do końca i tym razem też tak będzie – mówi Onetowi Magdalena Kuk z krakowskiego Strajku Kobiet. Akcja jest polityczna i ma charakter ogólnopolski. ""Ja idę na wybory i nie głosuję na PiS, bo PiS życzy mi śmierci. Życzy mi śmierci w wyniku braku dostępu do potrzebnych leków i opieki medycznej, życzy mi śmierci, bo jestem kobietą, życzy mi śmierci, bo jestem lesbijką. Życzy mi, żebym się udusiła lub ugotowała, bo jest zbyt tępy, żeby pojąć, że mamy katastrofę klimatyczną"" – napisała na Facebooku Marta Lempart, liderka Ogólnopolskiego Strajku Kobiet. – Pojawiły się głosy, że akcja jest negatywna. Owszem, jest, bo takie jest zapotrzebowanie i takie jest odczucie wielu osób przed wyborami. Akcją pozytywną jest promowanie przez nas kandydatek, które podpisały deklarację wyborczą Strajku Kobiet. Nie rozumiem, jak można nam czynić zarzut z tego, że nasze działania przedwyborcze są zróżnicowane i odpowiadają na różne potrzeby różnych ludzi – mówi Onetowi Marta Lempart. Akcja Strajku Kobiet #NieGłosujęNaPiS ma potrwać do ciszy wyborczej.",Strajk Kobiet rozpoczął akcję przeciwko PiS,
https://wiadomosci.onet.pl/kraj/wybory-parlamentarne-2019-kukiz-apeluje-do-jaroslawa-kaczynskiego/qfq79bp,Paweł Kukiz apeluje do prezesa PiS Jarosława Kaczyńskiego,"- Panie prezesie, jeżeli pan dzisiaj wyjdzie i przysięgnie, że wprowadzi w następnej kadencji mieszaną ordynację wyborczą, (...) weto ludowe w następnej kadencji, to ja rezygnuję z polityki w trybie natychmiastowym - zadeklarował w RMF FM Paweł Kukiz.","Jak przyznał, zamiast w polityce, ""woli być na scenie"". - Dla prezesa Kaczyńskiego nawet na byku jestem w stanie zaśpiewać - stwierdził lider Kukiz'15. Kukiz był pytany w radiu RMF FM, czy wyobraża sobie, że podpisze po wyborach porozumienie z Prawem i Sprawiedliwością, bo szef PSL Władysław Kosiniak-Kamysz i poseł ludowców Piotr Zgorzelski nie wyobrażają sobie koalicji z PiS. - Nie wyobrażam sobie, żeby PiS chciało taką umowę podpisać - odpowiedział lider Kukiz'15. Zaznaczył jednak, że nie jest to czarno-białe. Dodał, że on podpisze umowę z każdym, kto zagwarantuje wprowadzenie postulatów proobywatelskich. - Nie zamierzam wchodzić w alianse z PiS-em w sytuacji takiej, kiedy (prezes PiS, Jarosław) Kaczyński odmawia absolutnie jakiegokolwiek wpisania postulatu demokratycznego - podkreślił Kukiz. - Nie mogę panu powiedzieć, że wykluczam absolutnie, całkowicie koalicję z PiS-em, bo go nie lubię - dodał. Na uwagę, że Kosiniak-Kamysz taką koalicję wyklucza, odpowiedział: ""Ale ja nie jestem Władysławem Kosiniakiem-Kamyszem, ja jestem Paweł Kukiz"". Kukiz zaznaczył, że po wyborach zamierza tworzyć klub z Kosiniakiem-Kamyszem. Prowadzący rozmowę powiedział o hipotetycznej sytuacji, gdzie Koalicja Obywatelska i PiS po wyborach mają taki sam wynik i to od PSL i Kukiz'15 będzie zależało, kto tworzy rząd, a PSL wskazuje, że będzie to KO i lewica. - Jeżeli np. doszłoby do sytuacji takiej, że Platforma Obywatelska jak najbardziej chce zaakceptować zmianę ordynacji wyborczej, referenda, e-voting, sędziów pokoju, natomiast (szef SLD) Włodzimierz Czarzasty nie chce zaakceptować zmiany ordynacji, to wówczas zostaję posłem niezależnym, bo jestem przekonany, że Kaczyński nie zaakceptuje żadnego z postulatów proobywatelskich, ponieważ z nim o tym rozmawiałem. Wątpię, żeby w ciągu kilkunastu dni zmieniło się jego podejście do tak fundamentalnych spraw - odpowiedział polityk. Źródło: RMF FM, PAP",Paweł Kukiz,
https://wiadomosci.onet.pl/kraj/wybory-parlamentarne-2019-wyborcy-pis-slabo-zmotywowani-do-glosowania-sondaz/cbz4m0g,"""Rz"": Wyborcy PiS mało zmotywowani do głosowania. Sondaż","Elektorat Lewicy w 100 proc. czuje się zmobilizowany do udziału w wyborach. Wysoka determinacja jest też w szeregach Koalicji Obywatelskiej – 89 proc. Mniej zmobilizowani do głosowania czują się wyborcy stojącego na czele rankingów PiS-u (64 proc. ) - pisze dzisiejsza ""Rzeczpospolita"".","Z sondażu przeprowadzonego przez IBRiS na zlecenie ""Rzeczpospolitej"" wynika, że najbardziej zmobilizowany do udziału jest elektorat Lewicy (100 proc.). Wysoka determinacja jest też w szeregach Koalicji Obywatelskiej (89 proc.). Z kolei najsłabszy wynik, jeśli chodzi o mobilizację do wzięcia udziału w wyborach, notuje Koalicja Polska (PSL + Kukiz’15) – 57 proc. Na czele rankingu stoi PiS. Jednak tylko 64 proc. jego wyborców deklaruje się jako ""bardzo"" lub ""raczej"" zdeterminowanych, 27 proc. – średnio. Zdaniem ""Rzeczpospolitej"" to ""dość słaby wynik"". Mimo że poziom determinacji PiS-u nie jest zbyt wysoki na tle innych partii, sposób motywowania wyborców przynosi efekty.  Jak czytamy w ""Rzeczpospolitej"", na mobilizację partyjnych elektoratów wpływa m.in. jakość kampanii poszczególnych partii. Jako najbardziej zachęcającą do głosowania ankietowani ocenili kampanię PiS-u (76 proc.). Zdecydowanie mniej respondentów wskazało KO (43 proc.). – Ważną wskazówką będzie frekwencja w dniu wyborów, podawana przez PKW o godz. 12 – mówi szef IBRiS w rozmowie z ""Rz"". Jak tłumaczy, ""wtedy będzie wiadomo, czy polska wieś poszła głosować"". Jego zdaniem eśli w południe w dniu głosowania frekwencja będzie wyższa niż cztery lata temu, może to być sygnał o znacząco wyższym niż cztery lata temu zwycięstwie PiS. Większa frekwencja po południu i wieczorem może oznaczać większe szanse dla KO.",,
https://wiadomosci.onet.pl/tylko-w-onecie/podsumowanie-rzadow-pis-relacje-polska-usa/excxrrd,Partnerstwo czy klientelizm? Polska randka z Ameryką. Podsumowanie rządów PiS. Relacje z USA,"Polski rząd stając okoniem wobec Unii Europejskiej, a szczególnie Francji i Niemiec, w ciągu ostatnich czterech lat postawił wszystko na jedną kartę i zainwestował w relacje z Amerykanami. Rządzący mówią o partnerstwie i sojuszu, który nigdy wcześniej nie był tak mocny i trwały. Adwersarze polityki PiS-u uważają, że to klientelizm, a szczególne relacje z USA to fikcja.","Prezydent Donald Trump przyjął zaproszenie prezydenta Andrzeja Dudy i odwiedzi Polskę – to informacja, która w piątkowy wieczór na początku czerwca 2017 roku zagościła na czołówkach serwisów informacyjnych. Ostatecznie amerykańska głowa państwa była w Polsce dwa dni – 5-6 lipca – tuż przed szczytem G20 w Niemczech. Trump spotkał się w Warszawie z Dudą oraz przywódcami państw Trójmorza. Wygłosił także zapamiętane i owacyjnie odebrane przemówienie na placu Krasińskich. - Ameryka kocha Polskę i Ameryka kocha Polaków, dziękujemy wam. (…) W tych ciemnych czasach utraciliście swą ziemię, ale przenigdy nie utraciliście dumy – mówił Trump w pobliżu pomnika Powstania Warszawskiego, nawiązując do czasów II wojny światowej. Było to pierwsze jego przemówienie w Europie od chwili objęcia urzędu. Wśród sceptyków nie brakowało jednak opinii, że gdyby prezydent USA nie chciał zrealizować swoich interesów, do Polski w tamtym czasie by nie zawitał. Część publicystów i ekspertów nazwała go akwizytorem, który przyleciał do naszego kraju z teczką pełną propozycji umów gazowych. Stąd też mocno wybrzmiało poparcie dla inicjatywy Trójmorza, zrzeszającej 12 państw grupy, której celem jest podjęcie wspólnych inwestycji w dziedzinach transportu, energetyki i cyfryzacji. Więcej informacji o wyborach parlamentarnych Trump mówił o konieczności dywersyfikacji źródeł energii w Europie. Wyraził też mocny sprzeciw wobec budowy Nord Stream 2. Z polskiego punktu widzenia projekt ten ma wymiar nie tylko gospodarczy, ale także polityczny – pominięcie Polski ma na celu jeszcze większe uzależnienie od dotychczasowych dostawców, np. z Rosji. Z kolei Amerykanom chodzi przede wszystkim o możliwość wejścia na rynek europejski i sprzedaż swojego gazu, a NS2 te plany może pokrzyżować. Kolejny rok rozpoczął się od kontrowersji, które wzbudziła nowelizacja ustawy o Instytucie Pamięci Narodowej w styczniu 2018 r., wprowadzająca karę pozbawienia wolności za przypisywanie narodowi polskiemu lub państwu polskiemu m.in. zbrodni III Rzeszy. Sprawa ta postawiła na ostrzu noża relacje Polski z Izraelem. W opinii przedstawicieli władz izraelskich nowe przepisy mogły krępować dyskusję naukową na temat odpowiedzialności za zbrodnie Holocaustu. Chodzi przede wszystkim o udział Polaków w prześladowaniu i mordowaniu Żydów w okresie II wojny światowej. Podsumowanie rządów PiS - raport Onetu Szybko jednak okazało się, że ustawa o IPN i pogarszające się stosunki polsko-izraelskie, odbiją się rykoszetem na relacjach z USA. W marcu 2018 roku Onet napisał, że prezydent Andrzej Duda i premier Mateusz Morawiecki nie mają szans na wizytę w Białym Domu. Amerykanie wprowadzili szczególne sankcje wobec polskich władz. Oznaczało to, że do czasu przyjęcia zmian w ustawie o IPN prezydent ani wiceprezydent USA nie będą się z nimi spotykać. Dla Amerykanów ustawa o IPN w ówczesnej wersji była nie do przyjęcia, bo uderzała w wolność wypowiedzi. Przekazali też naszym dyplomatom bardzo dobitnie, że jeśli nasza prokuratura zacznie ścigać na podstawie ustawy o IPN jakiegokolwiek obywatela USA, to skutki będą ""dramatyczne"". Jakby tego było mało, przedstawiciele administracji ostrzegli przed wzrastającymi w Kongresie USA nastrojami antypolskimi. A to przecież amerykański parlament miał zgodzić się na finansowanie projektów wojskowych w Polsce. Choć politycy PiS stanowczo zaprzeczali tym doniesieniom, okazały się one prawdziwe – podczas pięciodniowej wizyty w USA (16-20 maja 2018) prezydent Andrzej Duda nie spotkał się z żadnym z przedstawicieli amerykańskiej administracji. Zaś Donald Trump gościł w tym samym czasie… prezydenta Uzbekistanu. W efekcie pod koniec czerwca Sejm w ekspresowym tempie przegłosował kolejną już nowelizację ustawę o IPN. Wszystko zamknęło się w rekordowych 2,5 godzinach. Senatowi debata zajęła trzy godziny, a chwilę później swój podpis pod dokumentem złożył prezydent Andrzej Duda. Zawarte w ustawie przepisy o odpowiedzialności karnej zostały uchylone. W tym samym czasie premierzy Polski i Izraela podpisali wspólną deklarację. Oba rządy bardzo ostro potępiły wszelkie formy antysemityzmu i odrzuciły działania, które mają na celu obwinianie Polski. To Waszyngton wywierał presję na oba kraje w celu zakończenia sporu, ponieważ rzutował on na strategiczne interesy USA. Na miesiąc przed nowelizacją ustawy o IPN i wspólną deklaracją premierów Polski i Izraela Onet opisał, jak polski rząd stara się o stałą obecność wojsk amerykańskich w Polsce i jak Ministerstwo Obrony Narodowej ujawniło szczegóły negocjacji o stacjonowaniu wojsk USA w naszym kraju. Była to pierwsza tego typu propozycja polskiego rządu dla Amerykanów. Wynikało z niej, że Polska obiecuje zapłacić do dwóch mld dolarów za stacjonowanie u nas dywizji pancernej oraz budowę niezbędnej infrastruktury. Dokument w tej sprawie przekazano amerykańskiej administracji i czołowym think tankom. - Utworzenie stałych baz w Polsce, co kosztowałoby około dwóch mld dol., to mogłoby być coś przydatnego dla zwiększenia poziomu bezpieczeństwa naszych krajów – powiedział Trump kilka miesięcy później - we wrześniu 2018 roku - podczas konferencji prasowej w Waszyngtonie. W trakcie spotkania z przebywającym w Białym Domu prezydentem Andrzejem Dudą amerykański przywódca przyznał, że trwały negocjacje w tej sprawie. Prezydenci Polski i USA podpisali wówczas deklarację dotyczącą współpracy w dziedzinie bezpieczeństwa i obronności, energetyki oraz wymiany handlowej i inwestycji. Zdecydowanie więcej szczegółów poznaliśmy podczas czerwcowej wizyty prezydenta Dudy w Waszyngtonie. Wzrost trwałej obecności wojsk USA w Polsce o ok. tysiąc żołnierzy, zakup 32 myśliwców F-35, zapowiedź zniesienia wiz dla Polski w ciągu 90 dni i zwiększenie ilości kupowanego gazu z USA - to główne efekty wizyty. Radość nie trwała jednak zbyt długo. Na początku września Pentagon opublikował listę inwestycji, których realizacja ma być wstrzymana lub opóźni się. Wśród nich są inwestycje planowane w Polsce. Choć Ministerstwo Obrony uspokaja, że zmiany w budżecie amerykańskiego resortu obrony „nie wpłyną na realizację porozumienia o zwiększaniu liczby wojsk USA w Polsce, a cięcia spowodują opóźnienia, ale nie rezygnację z inwestycji”, sekretarz obrony USA nie był już tak optymistyczny. Mark Esper twierdzi bowiem, że „nie ma gwarancji” na to, by projekty, którym zabrano fundusze, kiedykolwiek zostaną sfinansowane. Pieniądze przeznaczone pierwotnie na projekty militarne mają zostać przekazane na budowę muru na południowej granicy USA z Meksykiem. Na finansowanie muru wcześniej nie zgodził się Kongres. Istnieje duże prawdopodobieństwo, że na rok przed wyborami prezydenckimi w USA Donald Trump będzie gotów poświęcić bezpieczeństwo w Europie Środkowo-Wschodniej na realizację swojej najgłośniejszej obietnicy wyborczej, dzięki której może odnieść kolejne zwycięstwo. Amerykański pragmatyzm objawia się również w kwestii zakupu samolotów F-35. USA wykluczyły Turcję z programu F-35, ponieważ Ankara zdecydowała się kupić rosyjski system obrony przeciwrakietowej S-400. Zdaniem USA rosyjska platforma stanowiłaby zagrożenie dla amerykańskich myśliwców, a atuty samolotów staną się bezużyteczne. Ankara uczestniczy w ich produkcji i chce jednak kupić ponad 100 maszyn, na co Amerykanie się nie zgadzają. Tutaj wkracza Polska, która mogłaby zakupić 32 maszyny. Białemu Domowi zależy na tym również z typowo biznesowego punktu widzenia. W końcu lepiej sprzedać chociaż kilkadziesiąt myśliwców niż ani jednego. O tym, że polityka wewnętrzna USA jest na pierwszym miejscu, mogliśmy się przekonać również przy okazji obchodów 80. rocznicy wybuchu II wojny światowej, na które prezydent USA został zaproszony. Jednak w ostatnim momencie Trump odwołał wizytę z powodu nadciągającego wówczas do wybrzeży Florydy huraganu Dorian. Wśród komentatorów sceny politycznej pojawiły się głosy, że huragan to wymówka, a Donald Trump nie chciał pomagać partii rządzącej w zyskaniu na popularności w sondażach na miesiąc przed wyborami parlamentarnymi. Inni twierdzą, że kilka dni wcześniej był w Europie i znów musiałby do niej wrócić, a natury się nie oszuka. Prezydent USA do najmłodszych już nie należy i zmęczenie pracą dało o sobie znać, dlatego pojechał odpoczywać na pole golfowe. Prawdopodobny jest również inny scenariusz. Floryda jest podczas wyborów tzw. swing state, czyli stanem raz bardziej pod dyktando Demokratów, raz Republikanów. Trump chce ten stan zdobyć i bez względu na to, czy faktycznie byłby na miejscu potrzebny, czy nie – sama jego obecność i rezygnacja z wszelkich innych aktywności politycznych mogła mu przynieść profity i wzrost notowań w sondażach. O tym, że „America first” polscy politycy mogli się przekonać przy okazji prób nakładania kar, w tym finansowych dla należącej do amerykańskiej spółki telewizji TVN. Zdominowana przez PiS Krajowa Rada Radiofonii i Telewizji nałożyła w grudniu 2017 roku prawie 1,5 mln złotych kary za relacjonowanie zeszłorocznego grudniowego kryzysu sejmowego. Według rady materiały stacji TVN24 z czasów grudniowego kryzysu sejmowego ""propagowały działania sprzeczne z prawem i sprzyjały zachowaniom zagrażającym bezpieczeństwu"". Niecały miesiąc później „Superwizjer TVN” wyemitował reportaż dot. działalności neonazistów w Polsce. W listopadzie 2018 roku operator kamery z telewizji TVN, który pracował przy materiale o czczeniu urodzin Adolfa Hitlera, sam miał wówczas usłyszeć zarzut propagowania nazizmu. Wszystko z powodu fotografii, na której widać, jak mężczyzna ""hajluje"" na tle swastyki. Stacja tłumaczyła, że zdjęcie wykonano w trakcie realizacji materiału wcieleniowego. W tym czasie do mediów wyciekł list ambasador USA w Polsce Georgette Mosbacher do premiera Mateusza Morawieckiego. W liście wyraża swoje ""głębokie zaniepokojenie oskarżeniami, które w ostatnim czasie członkowie polskiego rządu kierowali wobec dziennikarzy i zarządu stacji TVN"". Ambasador już na wstępie popełniła błąd w nazwisku szefa rządu, pisząc ""Moraweicki"", za co spotkała się z krytyką. Podobna pomyłka wkradła się później do nazwiska szefa MSWiA, które zapisano jako ""Brudzińksi"". Według obserwatorów sceny politycznej, rząd PiS musi zapewnić amerykańskiemu biznesowi uprzywilejowaną pozycję w naszym kraju. Nie ma bowiem wyboru, jeśli tylko na USA chce oprzeć gwarancje naszego bezpieczeństwa. Ten argument wrócił ze zdwojoną siłą, gdy zastępujący Trumpa podczas obchodów 80. rocznicy II wojny światowej wiceprezydent Mike Pence z zadowoleniem przyjął informację, że giganci cyfrowi nie zapłacą w Polsce podatku. Chodzi o takie spółki jak Google, Facebook, Amazon czy Apple. Wiceprezydent USA zapunktował za to tym, że powiedział, iż „tylko tygodnie dzielą nas od tego, by Polska uzyskała status kraju bezwizowego”. Jednym z głównych warunków jest bowiem zejście poniżej trzech proc. odrzuconych wniosków o wizy. Według dostępnych danych Polska jest najbliżej w historii programu wizowego, by cel ten osiągnąć. Temat wiz wrócił, gdy stanowisko ambasador USA w Polsce objęła Mosbacher. Dyplomatka zapewniała w mediach, że zniesienie wiz dla Polski nastąpi zanim odejdzie ze stanowiska. Jej kadencja kończy się za dwa lata. Ambasador obietnicę złożyła w przeddzień amerykańskiego Święta Niepodległości. Objęcie Polski programem bezwizowym to byłby jednak przede wszystkim sukces aplikujących o wizę Polek i Polaków, którzy już w ponad 97 proc. spełniają stawiane przez Amerykanów wymogi. Przez cztery lata swoich rządów PiS jednokierunkowo bardzo zainwestowało w relacje z USA. Wszystkie inne kraje zostały odstawione na boczny tor, a poważne konflikty z Unią Europejską skończyły się przegraną w sprawie sądów. Dla PiS była to granica, której przekroczyć się nie dało. Bruksela jest na cenzurowanym, więc naturalnym kierunkiem inwestycji okazały się Stany Zjednoczone. Jednakże amerykański pragmatyzm w połączeniu z „America first” i krytyką niektórych działań partii rządzącej pokazuje, że relacje z „Wujem Samem” są szczególne, ale tylko w oczach PiS-u. ","Melania Trump, Donald Trump, Andrzej Duda i Agata Kornhauser-Duda przed Białym Domem patrzą na lot myśliwców F-35",
https://wiadomosci.onet.pl/kraj/gdansk-incydent-podczas-rozdawania-broszur-pis-lech-walesa-komentuje/ej88zqj,Incydent podczas rozdawania broszur PiS w Gdańsku. Lech Wałęsa: gorsi od komunistów,"W niedzielę w Gdańsku doszło do incydentu podczas rozdawania broszur posła Jarosława Sellina. B. prezydent, Lech Wałęsa porwał ulotkę kandydata dodając, że ""ta orientacja jest bardziej szkodliwa od komunistów"".","Incydent w mediach społecznościowych rano opisał były prezydent Lech Wałęsa, który tłumaczył, że został ""napadnięty przez ludzi rozdających ulotki PiS"". ""Dziś w Niedzielę po Mszy świętej o godzinie 9. w mojej parafii przy wyjściu z kościoła zostałem napadnięty przez ludzi rozdających ulotki PIS. Wciśniętą ulotkę porwałem i odrzuciłem ofiarodawcy ze słowami, ta orientacja jest bardziej perfidna i szkodliwa od komunistów"" - napisał Wałęsa. Do jego słów odniósł się radny PiS Dawid Krupiej. ""Dzisiaj rano poprosiłem Pana Prezydenta Wałęsę o przyjęcie gazetki Pana Posła Jarosława #Sellina Pan Prezydent porwał gazetkę i rzucił ją na ziemię, prezentując w tym czasie swoją ""kulturę"", która tryskała agresją i chamstwem. Jest mi przykro Panie Prezydencie, że traktuje Pan tak drugiego człowieka"" - skomentował później na Facebooku Krupiej.",Lech Wałęsa,
https://wiadomosci.onet.pl/kraj/wybory-parlamentarne-2019-jaroslaw-kaczynski-wolnosc-w-europie-sie-cofa/3v6b2rg,Kaczyński: wolność w Europie się cofa,"- Wolność w Europie się cofa; Polska musi pozostać wyspą wolności - powiedział prezes PiS Jarosław Kaczyński podczas konwencji partii w Koszalinie. Jego zdaniem, należy odrzucić próbę narzucania czegoś, co jest obce Polakom.","Podczas niedzielnego spotkania wyborczego w Koszalinie prezes PiS zwrócił uwagę, że w niektórych mediach pojawiają się zarzuty prowadzenia przez rząd nieodpowiedzialnej polityki gospodarczej. - Chciałem powiedzieć, że wszystkie te opowieści, które opierają się na sączeniu takiego przeświadczenia, że my prowadzimy jakąś politykę rozdawnictwa, politykę nieodpowiedzialną, są całkowicie bezpodstawne - oświadczył Kaczyński Prezes PiS zwrócił też uwagę, że w ostatnich dniach Agencja Fitch utrzymała rating Polski na poziomie ""A-"". ""Jednocześnie agencja podkreśliła, że nasza gospodarka opiera się na mocnych podstawach, silnym systemie bankowym i rozsądnej polityce gospodarczej"" - wskazał Kaczyński. - Tak, my prowadzimy rozsądną politykę gospodarczą i mimo wszystko odnosimy sukcesy - dodał. Kaczyński wskazywał, że przed rządem Zjednoczonej Prawicy ""rządzili tacy, którzy nie traktowali władzy poważnie, a państwo było teoretyczne, tekturowe"". - To było państwo było, jak to mówił mój śp. brat (Lech Kaczyński) słabe wobec silnych, silne wobec słabych, tak to wyglądało i tak wyglądała ta polityka - mówił prezes PiS. Dodał, że obecny rząd potraktował władzę poważnie. - Poważnie rządziliśmy i ci, którzy stali u sterów władzy, u sterów rządu, mówię tu o Beacie Szydło i Mateuszu Morawieckim, bardzo ciężko pracowali i pracują. Bardzo ciężko pracował rząd, pracował klub parlamentarny i to przyniosło efekty we wszystkich właściwie dziedzinach - powiedział. Wskazał, że ""mamy wzrost środków, które służą polityce społecznej, głównie rodzinie"". - To jest ogromny wzrost, o 85 mld zł. O tyle więcej wydajemy w tej chwili na politykę rodzinną. Jesteśmy w tym zakresie w czołówce Europy. (...) Mogliśmy zwiększyć środki na kulturę, oświatę, na siły zbrojne. Mogliśmy uczynić bardzo wiele, po to, by stan polskiego społeczeństwa, polskiego państwa się umocnił - podkreślił prezes PiS. POLECAMY: Kaczyński zapowiada trzynastą i czternastą emeryturę - Każdy musi przyznać, że spełniliśmy to, co żeśmy zapowiedzieli przed wyborami i spełniliśmy także to wszystko, co zapowiedzieliśmy już po wyborach, choćby przed wyborami samorządowymi i europejskimi - mówił Jarosław Kaczyński. - Mamy tę potężną podstawę do dalszych działań, jeśli oczywiście społeczeństwo nas doceni i nam zaufa - stwierdził. - Tą podstawą jest wiarygodność, a wiarygodność to jest fundament demokracji - podkreślił. - Bo cóż znaczy głos obywatela, kiedy tej wiarygodności nie ma, kiedy można obiecać, co się chce, a później robić, co się chce - dopytywał. - Tak naprawdę wtedy demokracja zmienia się w procedurę bez żadnej wartości, bez żadnego materialnego sensu, to jest tylko rytuał, a prawdziwy wpływ obywateli na władzę ma poziom - w skrajnym wypadku - zero, albo niewiele więcej niż zero - stwierdził. - My przedstawiliśmy społeczeństwu pewien plan, później żeśmy go jeszcze uzupełniali (...) i to jest właśnie demokracja - zaznaczył. - Można powiedzieć, że w ciągu tych niespełna czterech lat umocniliśmy nie tylko gospodarkę, rozwinęli potężnie politykę społeczną, umocnili różne elementy naszego państwa, ale także - wbrew temu, co nam ciągle zarzucają - umocniliśmy polską demokrację. A może powiem nawet więcej. Zbudowaliśmy tą demokrację - powiedział Jarosław Kaczyński. Prezes PiS dodał, że wcześniej ""było w tym dużo więcej rytuału niż tego, co jest sensem demokracji, a sensem jest podejmowanie tych najważniejszych decyzji przez obywateli"" - mówił. - Tego sensu przedtem nie było, teraz ten sens jest - podkreślił. - Jeśli spojrzeć na nasz dorobek, a naprawdę jest poważny, to trzeba też zapytać co dalej. To jest pytanie, które ma dzisiaj podstawę właśnie w tej wiarygodności. Oczywiście nikt nie jest w stanie przewidzieć wyniku wyborów, ale mamy tą wiarygodność i to wynika ze wszystkich badań - mówił. Dodał, że tylko zapowiedzi Prawa i Sprawiedliwości ""są traktowane przez społeczeństwo poważnie"". POLECAMY: Sondaż: Polacy chcą debaty Kidawy-Błońskiej z Kaczyńskim lub Morawieckim Kaczyński w swoim wystąpieniu w Koszalinie podkreślił, że ""naszym obowiązkiem jest powiedzieć polskiemu społeczeństwu o tym, co planujemy na przyszłość. Za czym mają się opowiedzieć, jeżeli zechcą nas poprzeć"". - Uznaliśmy, że możemy spojrzeć dalej, nie tylko o cztery lata dalej, ale o więcej, 12 lat dalej. Uważamy, że w tym czasie możemy stworzyć w Polsce zupełnie nową jakość, polską wersję państwa dobrobytu - stwierdził prezes PiS. - Państwo dobrobytu to nie tylko pełne kieszenie, ale także pewna struktura społeczna, mechanizm społeczny, który dzieli sprawiedliwie owoce pracy społeczeństwa. Nie dopuszcza do tego, by sfera nędzy była czymś więcej niż patologicznym marginesem. Mechanizm, który daje szanse ludziom niezależnie od tego w jakiej grupie społecznej się urodzili i w jakim regionie się urodzili. Dopiero wtedy, kiedy wszystkie te warunki są spełnione, możemy mówić o państwie dobrobytu i takie państwo chcemy stworzyć - dodał. - Nam chodzi o to, żeby państwo dobrobytu było państwem dobrobytu w tym potocznym znaczeniu tzn., żeby Polacy żyli na wysokim poziomie – wyjaśnił Kaczyński podczas niedzielnego spotkania wyborczego w Koszalinie. Jak tłumaczył, chodzi to, żeby ""ten poziom nie był gorszy niż przeciętna Unii Europejskiej"". - To jest pierwszy cel. A nam do niego jeszcze dość daleko. Mamy 71 proc. PKB Unii Europejskiej – przypomniał. Zdaniem Kaczyńskiego Polacy powinni żyć na poziomie bogatego państwa europejskiego takiego jak np. Niemcy. - Taki cel jest dzisiaj realny – ocenił prezes PiS i zadeklarował, że trzeba go zrealizować szybciej. - Może nie dużo szybciej, bo cudów nie ma, ale przynajmniej trochę szybciej trzeba osiągnąć ten poziom, który pozwoli Polakom uważać, że żyjemy w kraju takim samym, jeśli chodzi o dochód jaki jest na Zachodzie od naszych granic - zauważył. POLECAMY: Kaczyński: Polacy zdecydują, w którą stronę pójdziemy Podczas przemówienia na spotkaniu wyborczym Kaczyński ocenił, że ""mamy czas wielkiego ataku na same fundamenty naszej cywilizacji"". - Na pierwszym miejscu jest ochrona rodziny, zwykłej rodziny i dzieci przed demoralizacją. Musimy tego bronić - wskazał prezes PiS. Jak mówił, ""w Polsce zdarza się, że próbuje się zmuszać pracowników pewnych wielkich przedsiębiorstw, żeby uczestniczyli w imprezach, które są całkowicie sprzeczne z ich osobistymi poglądami"". Dodał, że należy z tym walczyć. Zdaniem Kaczyńskiego, ""wolność w Europie i USA cofa się"". - Ale czy my musimy temu ulec (...)? Polska musi pozostać wyspą wolności - oświadczył. - My próbę narzucania nam czegoś, co jest Polakom obce odrzucamy. Odrzucamy mając jednocześnie plan, którego podstawą polityczną jest nasza wiarygodność, a podstawą w szerszym zakresie, także ekonomicznym, jest to wszystko, co zdołaliśmy zdziałać w ciągu ostatnich kilku lat - wskazał prezes PiS. Mamy taką cechę, że potrafimy i to jest część naszej wiarygodności - mówił Kaczyński o Prawie i Sprawiedliwości. Szef PiS zapewnił jednocześnie, że ""odważne zapowiedzi"", które przedstawia w imieniu partii Prawo i Sprawiedliwość, ""są oparte na mocnych przesłankach i zostaną spełnione"". Zastrzegł jednak, że jest jeden warunek. - 13 października musimy wygrać wybory - podkreślił. - Jeden głos może zdecydować o tym, kto zostanie posłem, a kto nie. Tysiąc głosów może zdecydować o tym, czy mamy samodzielną bezwzględną większość w Sejmie, czy też nie mamy - mówił. Podkreślił też, że ""zabieganie o każdy głos jest niesłychanie ważne"". - I to jest wielka prośba do wszystkich, którzy chcą, żeby ta droga, na którą weszliśmy cztery lata temu, była kontynuowana: nie ufajcie sondażom - zastrzegł, podkreślając, że sondaże nie wygrywają wyborów. - Wybory wygrywa się przy urnach - dodał. - Musimy namówić tych, którzy są naszymi zwolennikami - tu badania socjologicznie nie pozostawiają wątpliwości - to jest bezwzględna większość, musimy namówić tych ludzi, żeby poszli do wyborów, żeby nie spali - mówił.",Jarosław Kaczyński,
https://wiadomosci.onet.pl/kraj/malgorzata-kidawa-blonska-apeluje-do-prezesa-pis-o-debate-o-rodzinie/wf1g2c3,Małgorzata Kidawa-Błońska apeluje do prezesa PiS. Chce debaty,"Według Kidawy-Błońskiej powinna to być debata jeden na jeden. - Liderzy PiS unikają debat, nie chcą rozmawiać, ale ponieważ często kierują się opiniami Polaków i sondażami, skoro sondaże pokazują, że tak nam tym Polakom zależy, może (prezes) na tę debatę ze mną się zdecyduje - mówi kandydatka PO na premiera po wyborach.","- Polacy chcą, żeby politycy ze sobą rozmawiali, dlatego apeluję, proszę prezesa Kaczyńskiego, żeby spotkał się i porozmawiał ze mną na tematy, o których mówił w tej kampanii bardzo dużo, czyli o rodzinie, bo wszystkie problemy naszego kraju ogniskują się w rodzinie. To tutaj rozmawiamy o pracy, o zdrowiu, o problemach związanych zwartościami. Polacy oczekują takiej rozmowy - powiedziała Kidawa Błońska po spotkaniu warszawskiego sztabu KO. Według Kidawy-Błońskiej powinna to być debata jeden na jeden. - Liderzy PiS unikają debat, nie chcą rozmawiać, ale ponieważ często kierują się opiniami Polaków i sondażami, skoro sondaże pokazują, że tak nam tym Polakom zależy, może (prezes) na tę debatę ze mną się zdecyduje - dodała. - Te wybory to decyzja i wybór, jaka będzie Polska – czy to będzie Polska, w której nienawiść i podziały będą codziennością, Polska, w której hejt będzie w telewizji publicznej, w której nie będzie szacunku Polaka do Polaka. My takiej Polski nie chcemy, chcemy rozmawiać o Polsce merytorycznie - zadeklarowała. - Po wyborach jedno z nas będzie tworzyło nowy rząd i odpowiadało za losy Polaków, dlatego pokażmy, że o tych ważnych sprawach potrafimy rozmawiać, potrafimy wymieniać poglądy, pokazać, że polityka może wyglądać inaczej - dodała. - Wiem, że te wybory można wygrać, my te wybory wygramy. Niewiele trzeba, żebyśmy mieli doskonały, najlepszy w historii wynik w Warszawie - powiedziała. Zaapelowała do władz PiS o zwrócenie uwagi kandydatom i działaczom zaangażowanym w kampanię, ""aby przestali niszczyć bannery konkurencji"", a do prokuratury i ministra sprawiedliwości, by ""zwrócili uwagę na czyny niedopuszczalne"" jak wieszanie podobizn kandydatów konkurencji na szubienicy. - Taka sytuacja miała już miejsce i nie było mocnej reakcji - powiedziała. Za niewiarygodne uznała sobotnią deklaracją PiS w sprawie ochrony zdrowia, a kwota zaproponowana na modernizację szpitali - jej zdaniem - ""na nic nie wystarczy"". - Przez ostatnie lata szpitale popadły w wielkie zadłużenie z powodu źle zrobionej sieci szpitali i sztywnych kontraktów. Jeżeli mówi się, że przeznacza się dwa miliardy, a już teraz potrzeba czternastu, to znaczy, że to nie jest poważne traktowanie tej sprawy - oceniła. - Nasz program jest wiarygodny. Zaproponowaliśmy skrócenie kolejek do lekarza, szczepienia, program walki z rakiem, my to potrafimy zrobić - zapewniła. Odnosząc się do sprawy prezesa NIK Mariana Banasia wyraziła przekonanie, że jego dymisja nie powinna się odbywać w drodze specjalnie uchwalanej w tym celu ustawy. - Liczę, że nie trzeba będzie zmieniać ustawy, bo nie powinno się zmieniać ustaw pod wpływem jednej osoby, tylko że zwykła uczciwości honor spowodują, że PiS przekona swojego członka, żeby zrezygnował z tej funkcji - powiedziała. Według kandydatki KO ""bardzo dużo czasu zabrało Prawu i Sprawiedliwości, żeby zobaczyć, jaką osobę rekomendowali na tak ważną funkcje w naszym kraju"". Mówiąc o podniesieniu płacy minimalnej powiedziała, że ""wszyscy chcemy, żeby Polacy więcej zarabiali, tylko trzeba to robić z głową"", aby nie odbywało się to kosztem pracodawców i miejsc pracy. - Chodzi o to, żeby stworzyć taki model, żeby opłacało się ludziom więcej płacić i inwestować w firmę. Nasza propozycja do tego dąży - dodała, nawiązując do propozycji obniżenia podatku dla najmniej zarabiających. Pytana o małżeństwa jednopłciowe i adopcję dzieci przez pary homoseksualne powiedziała, że jest ""zwolenniczką tego, żebyśmy wszyscy się szanowali i żeby ludzie mogli żyć tak jak chcą, jeżeli nie robią nikomu krzywdy"". Opowiedziała się za związkami partnerskimi, ""dlatego, że wszyscy ludzie powinni mieć takie same prawa"". Natomiast tematu adopcji w tej chwili nie ma. Najważniejsze w każdej adopcji jest dobro dziecka. Myśląc o adopcji, najpierw pomyślmy o tym dziecku – gdzie żyje, jak żyje i czego potrzebuje"" - zaznaczyła.",Małgorzata Kidawa-Błońska apeluje do prezesa PiS o debatę o rodzinie,
https://wiadomosci.onet.pl/kraj/wybory-parlamentarne-2019-jaroslaw-kaczynski-zapowiada-trzynasta-i-czternasta/qr5ny6n,Kaczyński zapowiada trzynastą i czternastą emeryturę,"- Będzie trzynasta emerytura, chcę to mocno podkreślić; w kolejnym roku, a może i wcześniej, będzie także czternasta - powiedział Jarosław Kaczyński na regionalnej konwencji PiS w Szczecinie. - My chcemy wspierać seniorów - podkreślał.","- Jeśli spojrzeć na te cztery lata i zapytać, jakie jest największe osiągnięcie tych czterech lat, to można powiedzieć tak - wiarygodność - powiedział Jarosław Kaczyński. - To jest ten kapitał, który zdobyliśmy - dodał. - Teraz mieliśmy cztery lata, mieliśmy większość samodzielną w Sejmie i w Senacie, i w związku z tym mieliśmy rozwiązane ręce. Kiedy te ręce zostały rozwiązane, okazało się, że są bardzo sprawne, że zrobiliśmy to, co trzeba - mówił. Prezes PiS zapewnił, że ""zrobiliśmy, co mogliśmy, i będziemy robić dalej w różnych wymiarach"". Prezes PiS podczas konwencji odniósł się do krytyki podniesienia przez rząd płacy minimalnej. Decyzją rządu pensja minimalna wzrośnie od 1 stycznia 2020 r. do 2600 zł. Obecnie płaca minimalna wynosi 2250 zł, a minimalna stawka godzinowa 14,70 zł. Kaczyński podkreślił, że na podwyższeniu minimalnego wynagrodzenia skorzystają nie tylko najmniej zarabiający, ale także pozostali pracownicy. - Idziemy drogą, która ma prowadzić do podwyższenia dochodów Polaków. To nie jest tak, że pensje minimalne to tylko ci, którzy zarabiają najmniej. To jest mechanizm, który naciska na podwyższenie pensji w ogóle. A jeśli do tego dochodzi do sytuacji, w której mamy w Polsce dzisiaj bardzo niskie bezrobocie (...) to jest to mechanizm bardzo sprawnie działający i te cztery lata to pokazały - mówił Kaczyński. - Niektórym to się bardzo nie podoba, mówią, że to nierealne, albo twierdzą wręcz, że to będzie szkodzenie polskiej gospodarce. To jest albo pomyłka, albo też zła wola. Obawiam się, że jeśli chodzi o naszych politycznych przeciwników, którzy biorą udział w kampanii wyborczej, to jest przede wszystkim zła wola - ocenił prezes PiS. Kaczyński mówił, że w następnych latach w Polsce ""musimy uzyskać bardzo duży postęp gospodarczy"". Jego zdaniem można go uzyskać ""tylko wtedy, gdy będziemy mieli postęp także w sferze organizacji pracy i technologii"". Taki postęp - przekonywał - następuje, gdy ""przedsiębiorcy unowocześniają organizacje oraz sięgają po nowe technologie"". Zaznaczył, że przedsiębiorcy robią to, gdy im się to opłaca, a opłaca im się, gdy płace są wysokie. - Administracyjnie tego rodzaju procesów wymusić się nie da, więc jeżeli chcemy się szybko rozwijać, to musimy także szybko podnosić dochody naszych obywateli - zauważył Kaczyński. - Tutaj mamy dwa w jednym, bo podnoszenie dochodów jest samo w sobie dobre i potrzebne, zwiększa też popyt, ale jest potrzebne ze względów społecznych - dodał. Prezes PiS podkreślił, że ""Polacy za mało zarabiają"". Zaznaczył też, że ""udział płac w polskim PKB jest niski, ale z drugiej strony jest to też mechanizm napędzający wzrost gospodarczy i unowocześnianie polskiej gospodarki"". Wskazał, że ""ignoranci i ludzie złej woli tego nie chcą zauważyć, chcą podtrzymać model polskiej gospodarki, który można określić jako postkolonialny - to znaczy gospodarka oparta o tanią siłę roboczą"". Kaczyński przekonywał, że taki model gospodarki trwał w Polsce przez wiele lat. - Trzeba z tym skończyć. My już po części z tym skończyliśmy, ale trzeba skończyć to dużo bardziej radykalnie - przekonywał. POLECAMY: Polityczna sobota. Konwencje czterech ugrupowań - Polska elita ekonomiczna musi być inna, nowa - powiedział Kaczyński. Dodał, że ""w Polsce energiczni, dobrzy, przedsiębiorczy ludzie muszą mieć szansę"". - Biznesmeni też mają przed sobą wiele różnych przeszkód, które można usunąć, i mamy też w biznesie wiele szklanych sufitów, których dobrzy, uczciwi biznesmeni nie są w stanie rozbić i przejść wyżej - mówił prezes PiS. - (Przedsiębiorcy - red.) powinni znaleźć się też bardzo wysoko w tych terenach, zastrzeżonych dzisiaj dla profitentów postkomunizmu, to się musi skończyć - zaznaczył Kaczyński. Prezes PiS mówił, też że ""wolność musi być umocniona w sensie prawnym, odpowiedniego ustawodawstwa"". Zapowiedział, że PiS zaproponuje zmiany w konstytucji. - Będziemy oczywiście proponować zmiany w konstytucji, ale obawiam się, że nasi przeciwnicy są zwolennikami wolności (...) wyłącznie dla siebie. Natomiast tej prawdziwej wolności są przeciwnikami - powiedział Kaczyński. Podczas konwencji w Szczecinie prezes Jarosław Kaczyński zadeklarował, że będzie trzynasta emerytura. ""Chcę to mocno podkreślić, bo wroga propaganda twierdzi, że jej nie będzie. Będzie. A w kolejnym roku, a może i wcześniej, będzie także czternasta"" - powiedział. ""Seniorzy muszą również brać udział w tym postępie, który będzie następował w naszej ojczyźnie"" - zaznaczył Kaczyński. Zwrócił uwagę, że postęp ten ""może być czasem szybszy, jeśli okoliczności zewnętrzne będą sprzyjające, a czasem wolniejszy (...) ale my sobie z tym będziemy dawali radę"". Powiedział również, że Polska będzie szła cały czas do przodu ""w ramach tej naszej wielkiej koncepcji, która jest w tej chwili gotowa, opracowana i odnosi się do wielu dziedzin naszego życia publicznego, społecznego i gospodarczego"". Przed konwencją prezes PiS Jarosław Kaczyński, szef sztabu wyborczego PiS Joachim Brudziński oraz minister gospodarki morskiej i żeglugi śródlądowej Marek Gróbarczyk wraz z delegacją złożyli kwiaty pod pomnikiem Lecha Kaczyńskiego w Szczecinie. POLECAMY: Kaczyński: Polacy zdecydują, w którą stronę pójdziemy - My dążymy do tego, żeby to, co nazywa się zwykle prowincją, tą prowincją tak naprawdę przestawało być (...) My chcemy doprowadzić do większej równości w naszym kraju - mówił. Wyjaśnił, że chodzi o to, ""by ludzie, którzy mieszkają w różnych regionach mieli - przy takiej samej pracy - podobne dochody, a jeszcze w tej chwili tak nie jest, chociaż zbliżyliśmy się do tego"" - wskazał. - I żeby mieli także podobne możliwości w innych sferach, także w sferze bardzo istotnej, na którą kładziemy nacisk - dostępu do kultury - powiedział prezes Prawa i Sprawiedliwości. Kaczyński w swoim wystąpieniu nawiązał też do kwestii ważnych dla polskiej wsi. - Mamy dzisiaj taki stan rzeczy, w którym możemy już naprawdę z bardzo dużą pewnością zapowiedzieć, że polscy rolnicy otrzymają dopłaty do hektara na poziomie europejskim: 260 euro od hektara, teraz jest 200 - zapowiedział prezes PiS. Jak dodał, ""są różne ku temu przesłanki"", a jedną z nich jest - jak podkreślił - ""nasz sukces odniesiony w polityce międzynarodowej"". Wyjaśnił, że chodzi o komisarza do spraw rolnictwa. Jak przekonywał, ""rolnictwu będą służyć także inne posunięcia, odnoszące się zarówno do różnego rodzaju dopłat, np. do paliwa, ale także te, które służą aktywizacji wsi"", jak usprawnienie transportu, program budowy i poprawy dróg lokalnych czy odtwarzanie na wsi i w małych miasteczkach różnego rodzaju instytucji: komisariatów policji, placówek poczty, dworców kolejowych czy PKS-ów. Podczas konwencji w Szczecinie prezes PiS Jarosław Kaczyński mówił m.in. o dostępie Polaków do pracy. - Ważny jest dostęp do pracy o kilkadziesiąt kilometrów od domu - ocenił Kaczyński. Jak przypomniał, ""są przecież takie miejsca w Polsce gdzie w jednym mieście jest tej pracy za mało, a w drugim - trzydzieści, czterdzieści kilometrów dalej, np. w Starachowicach czy Ostrowcu Świętokrzyskim - tej pracy jest w nadmiarze"". W ocenie Kaczyńskiego, aby obywatele mogli z tej pracy korzystać, muszą mieć też dostęp do dobrej komunikacji. - Musi być dobra komunikacja, żeby można było z tej pracy korzystać. Bez tego staje się to trudne, a dla pracujących nieopłacalne - wskazał. - Stąd ten wielki wysiłek, który podjęliśmy i który będziemy kontynuowali, jeżeli chodzi o zmiany, które odnoszą się do mniejszych miast i całej wsi - zadeklarował. - Zmieniło się już sporo, a zmieni się jeszcze więcej przez następne cztery lata, jeśli społeczeństwo nam zaufa. W całej Polsce, ale również tutaj, na ziemiach zachodniopomorskich - zadeklarował. Kaczyński podkreślił przy tym, że zachodnie Pomorze, jego status i jego rozwój to polska racja stanu. POLECAMY: Kosiniak-Kamysz o swoim programie: tego Polacy oczekują, takie są wyniki badań, które przeprowadziliśmy - Nigdy nie może być w Polsce tak, że ktoś kto powie, że z pary dwóch mężczyzn nie może być dzieci, albo że na świecie ludzie rodzą się kobietami lub mężczyznami, albo że pewne praktyki w stosunku do dzieci np. bardzo wczesna seksualizacja są szkodliwe, będzie ponosił z tego powodu jakiekolwiek negatywne konsekwencje. Mówienie prawdy to jest coś co powinno być nagradzane, a nie karane - powiedział prezes PiS. Jak dodał, ""mamy prawo domagać się od naszych politycznych konkurentów jasnych deklaracji w tej sprawie"". - W żadnym razie nie będziemy tego rodzaju poglądów, tego rodzaju dążeń, afirmować i realizować - powiedział.",Jarosław Kaczyński,
https://wiadomosci.onet.pl/swiat/saryusz-wolski-polska-za-czlonkostwem-szkocji-w-ue/80vvyz6,Saryusz-Wolski: Polska za członkostwem Szkocji w UE,"- Polska poprze członkostwo Szkocji w Unii Europejskiej po brexicie, ze względu na bliskie, historyczne powiązania między krajami - deklaruje europoseł Jacek Saryusz-Wolski w rozmowie z thenational.scot.","Portal przypomina, że Saryusz-Wolski uczestniczył w polskich negocjacjach akcesyjnych do UE. Europoseł podkreśla w rozmowie, że nasz kraj będzie ""mocno wspierał"" Szkocję w jej dążeniach do pozostania w Unii. - Gdyby Szkoci wybrali niepodległość, to z powodu tysiącletnich związków między Szkocją i Polską, oczywiście ja i myślę że inni Polacy bylibyśmy silnymi zwolennikami pozostania Szkocji w UE - mówi Saryusz-Wolski. - Uważam, że sympatyzujemy ze wszystkim co wiąże Szkocję z kontynentalną Europą - dodaje. Zdaniem europosła ewentualne przystąpienie Szkocji do UE będzie stosunkowo łatwe. - Byłoby to proste, biorąc pod uwagę dostosowanie szkockiego systemu prawnego do prawa UE - stwierdza Saryusz-Wolski. POLECAMY: Wielka Brytania: sąd w Belfaście odrzucił skargę na bezumowny brexit",Jacek Saryusz-Wolski,
https://wiadomosci.onet.pl/tylko-w-onecie/newsletter-onetu-piotr-kozanecki-bruksela-jak-podhale-schabowy-albo-ruskie/sly4txv,Newsletter Onetu. Piotr Kozanecki: Bruksela jak Podhale. Schabowy albo ruskie,W różnych miejscach są problemy z wegańskim jedzeniem. Ale żeby w Brukseli? W stolicy Unii Europejskiej? W tym symbolicznym dla „lewackiego” Zachodu miejscu? Tego się naprawdę nie spodziewałem. A taki problem zauważyła i wskazała go nasza europosłanka Sylwia Spurek. I nie spotkała się ze szczególnym zrozumieniem…,"Przestałem jeść mięso ponad dwa lata temu. Przestałem to może za dużo powiedziane – ograniczyłem je do minimum. Wystarczyła lektura „Głodu” Martina Caparrosa, podbita jeszcze znakomitym przedstawieniem w Starym Teatrze w Krakowie. Plus rzucenie okiem na kilka reportaży o traktowaniu zwierząt w masowej hodowli. Nie mam problemu z okazjonalnym jedzeniem mięsa ze zwierząt, które ktoś sam dla siebie wyhoduje. Ale masowa hodowla to niewyobrażalne cierpienie dla istot, które naprawdę dużo rozumieją i czują. Oraz fatalnie ustawiona globalna gospodarka. Grunty przeznaczane pod pastwiska mogłyby być przeznaczane pod uprawy roślin, które są wydajniejsze i tańsze. Dostarczenie taniego mięsa dla tych 3-4 miliardów ludzi, którzy tego chcą skutkuje tym, że jakiegokolwiek jedzenia brakuje dla co najmniej miliarda. Nie mówiąc już o wpływie hodowli bydła na globalne ocieplenie. Wbrew temu, co nawypisywał ostatnio podejmujący vege challenge Filip Chajzer, w wielkim mieście przejście na wegetarianizm jest dość proste. Prawdziwym vege challenge byłaby taka próba na przykład na Podhalu. Albo w podróży wzdłuż jakiejkolwiek polskiej drogi. Tam jedynymi propozycjami dla wegetarian są podobnie jak w Brukseli u Sylwii Spurek – surówki i frytki. I pierogi ruskie. Zwykle okraszone smalcem. Długa droga jeszcze przed nami… Piotr Kozanecki jest autorem Informacyjnego Newslettera Onetu – zapisz się już dziś! Tu znajdziesz formularz. Poruszająca rozmowa z autorem książki o prałacie Jankowskim. W sam raz na dziś. Może być przed mszą. Może być też po.   Już w latach 60. krążyły plotki, że Jankowski ugania się za dziećmi. Potem paradoksalnie pomagała mu ostentacja – gromadził chłopców wokół siebie zupełnie jawnie. Wiele osób dawnej opozycji, które dziś są autorytetami, odmawia choćby przyjęcia do wiadomości, ilu ludzi prałat skrzywdził – mówi Piotr Głuchowski w rozmowie z Onetem. Jeśli ktoś miał nadzieję, że fabularny film może coś w zachowaniu instytucji Kościoła w Polsce zmienić, albo że sami wierni taką zmianę wymuszą, albo może, że swoje relacje z Kościołem inaczej będzie chciało ułożyć państwo…. To może sobie odpowiedzieć z okazji rocznicy premiery „Kleru” na te zagadnienia sam. Wojciech Smarzowski raczej nie ma złudzeń. Co szkoła powinna sama zapewnić dzieciom, a o co może poprosić rodziców? Pytania wracają co roku. Zanim oburzymy się na prośbę ze strony nauczyciela o zrzutkę na jakieś materiały, przypomnijmy sobie jednak, że szkoła to także wspólnota. Nigdzie tak dobrze nie poznałem rodziców dzieci, z którymi moje dziecko spędza przecież całe osiem lat, jak podczas malowania klasy. Historia możliwego odsunięcia Donalda Trumpa od władzy ma coraz więcej wątków, z których na pewno za kilka lat powstanie trzymający w napięciu polityczny thriller. Być może kilka scen zostanie nakręconych w Warszawie.",Autorem dzisiejszego newslettera jest Piotr Kozanecki,
https://wiadomosci.onet.pl/kraj/stanislaw-tyszka-sklada-interpelacje-po-tekscie-onetu/yq8v79k,Stanisław Tyszka składa interpelację po tekście Onetu,"Wicemarszałek Sejmu poinformował na Twitterze, że będzie się domagał ujawnienia pełnej treści dokumentu, do którego dotarł dziennikarz Onetu Kamil Dziubka. Chodzi o ekspertyzę Ministerstwa Finansów, która krytykuje radykalną podwyżkę płacy minimalnej proponowaną przez PiS.","Przypomnijmy. Onet poznał treść wewnętrznego dokumentu Ministerstwa Finansów. To projekt odpowiedzi na pytanie sejmowej komisji o efekty planowanego podwyższenia płacy minimalnej. Ministerialni eksperci ostrzegają w nim m.in., że jednym z prawdopodobnych skutków zrealizowania obietnicy Prawa i Sprawiedliwości będzie znaczący wzrost cen, a osoby o niskich kwalifikacjach mogą mieć duży problem ze znalezieniem pracy. ""Złożyłem właśnie interpelację do Ministerstwa Finansów z wnioskiem o ujawnienie ekspertyzy krytykującej radykalną podwyżkę płacy minimalnej opisanej przez Onet i Kamila Dziubkę. Jednocześnie powtarzam: wyższa kwota wolna, nie pensja minimalna, głupcy!"" - napisał Tyszka na Twitterze. Eksperci Ministerstwa Finansów alarmują, że planowane przez PiS radykalne podniesienie płacy minimalnej spowoduje wzrost cen i problemy na rynku pracy. Jednym ze skutków spełnienia wyborczej obietnicy Jarosława Kaczyńskiego może też być wypychanie pracowników na zatrudnienie w ramach jednoosobowych firm. Analiza pokazuje również, że można się spodziewać powiększenia szarej strefy.",Stanisław Tyszka,
https://wiadomosci.onet.pl/kraj/jaroslaw-kaczynski-podczas-wyborow-podejmiemy-decyzje-o-charakterze-ustrojowym/3f34epe,"Kaczyński: Polacy zdecydują, w którą stronę pójdziemy","- My Polacy, bardzo niedługo, bo już za dwa tygodnie podejmiemy decyzję o charakterze ustrojowym, decyzję co do tego, jaki ustrój będzie panował w naszym kraju - mówił prezes PiS Jarosław Kaczyński podczas konwencji PiS w Zielonej Górze.","Prezes PiS podkreślił, że 13 października ""Polacy zdecydują, w którą stronę pójdziemy"". - Czy w tę, która została wyznaczona przez rządy PiS, czy w tę, która była w różnych wersjach, z pewnymi korektami prowadzona począwszy od 1989 r. A symbolicznymi nazwiskami są tu: Leszek Balcerowicz, czy też kolejni premierzy z SLD - mówił prezes PiS. Podkreślił, że decyzja ta nie donosi się tylko do tego kto rządzi. - To oczywiście jest zawsze bardzo ważne, ale w tym wypadku, my Polacy podejmiemy bardzo niedługo, za dwa tygodnie decyzję o charakterze ustrojowym. Decyzję co do tego, jaki ustrój będzie panował w naszym kraju - powiedział prezes PiS. Zaznaczył, że nie chodzi tu o ustrój w znaczeniu konstytucyjnym, bo ten nie ulegnie zmianie, chyba że PiS uzyska konstytucyjną większość. - To określenie odnosi się do pewnego mechanizmu społecznego, który funkcjonuje w społeczeństwie, który rozdziela różnego rodzaju dobra, począwszy od dóbr materialnych, skończywszy na dobrach kulturowych, w wreszcie na prestiżu, na tym, jak poszczególni ludzie i grupy społeczne są traktowane - wyjaśniał prezes PiS. POLECAMY: Polityczna sobota. Konwencje czterech ugrupowań - Udało się w dużej mierze naprawić nasze państwo, aparat państwowy, który pozwalał na to, by z Polski wyciekały ogromne pieniądze, żeby Polska było eksploatowana - powiedział prezes PiS. - Podjęliśmy próbę, trudną próbę i ryzykowną, ale niezbędnie potrzebną Polsce próbę zmiany ustroju w głębszym tego słowa znaczeniu - nie tego zapisanego w konstytucji, chociaż nas ciągle za rzekome łamanie konstytucji atakowano (...) tylko tego realnie funkcjonującego ustroju społecznego - mówił. - Służyła temu polityka społeczna, która miała wyciągnąć z tego nieszczęścia możliwie jak największą liczbę ludzi - podkreślał Kaczyński. - To zadanie było możliwe do realizacji na początku na takiej zasadzie, którą można scharakteryzować w odniesieniu do odwagi. Bo to było ryzykowne, odważne, to było odrzucenie tej zasady, która obowiązywała wcześniej ""nic nie robimy, ciepła woda w kranie, niczym nie ryzykujemy"". Myśmy zaryzykowali - dodał. Prezes Prawa i Sprawiedliwości Jarosław Kaczyński przemawiając na konwencji w Zielonej Górze mówił o konieczności doprowadzenia do szybkiego rozwoju gospodarczego ""na miarę dzisiejszej Europy"". Dodał, że polityka ta musi być realizowana w taki sposób, by nie oznaczała, iż w Polsce mamy coraz mniej tego co polskie, tylko wręcz odwrotnie. - Ma ta polityka oznaczać, że w Polsce jest coraz więcej własności w polskich rękach. I taką politykę podjęliśmy, podjął ją Mateusz Morawiecki jako wicepremier, minister finansów, później już jako premier i - trzeba powiedzieć - że z bardzo poważnym sukcesem - ocenił. Przytoczył również niedawną ocenę agencji ratingowej Fitch, która - jak wskazał - ""utrzymała nasz wysoki status z zapowiedzią stabilności i scharakteryzowała naszą sytuację gospodarczą jako dobrą, mocną, jednocześnie wspartą rozsądną polityką gospodarczą"". - To bardzo ważne, bo to, że my uprawiamy rozsądną politykę gospodarczą to jest bardzo często kwestionowane. Co więcej, niemała cześć naszych obywateli, tych którzy nas popierają i być może będą na nas głosowali, uważa - nie wiedzieć czemu - że lepszymi specjalistami od gospodarki są nasi konkurenci. To jest dziwne, ale to jest po prostu wmówione - podkreślił Kaczyński. - Poza tym, jak ludzie chodzą w garniturach od Armaniego to wyglądają na dobrych specjalistów, ale - proszę państwa - nie daj nam panie Boże takich specjalistów - dodał.  POLECAMY: Rzecznik rządu zaproponował rodzinie ze spotu KO spotkanie z premierem Morawieckim Kaczyński mówiąc o przemianach w Polsce po 1989 r. ocenił, że powstał wtedy ""system postkomunistyczny"", który miał wszelkie pozory demokracji, ale (...) demokratyczny nie był"". Mówił, że demokracja to system, który musi spełniać ""różne warunki"". - Jednym warunkiem jest to, że są konkurencyjne elity. Natomiast w tamtym ustroju miała być tylko jedna elita - stwierdził prezes PiS. Kaczyński mówił też o tym, że ludzie, którzy krytykowali taki system, ""z jego wszystkimi wadami"", byli nazywani ""oszołomami"" i byli ""eliminowani ze sfery świadomości społecznej"". Mówiąc o licznych wadach ""tamtego sytemu"" Kaczyński stwierdził, że odnosiły się one ""do tego, co można określić jako sprawiedliwość historyczna"". - Ci, którzy szkodzili Polsce przez dziesięciolecia, w okresie PRL-u, nie tylko nie ponieśli z tego powodu kary, ale wręcz przeciwnie, zostali w bardzo wielu wypadkach (...) nagrodzeni. To (była) ta słynna wymiana władzy na własność - powiedział Kaczyński. Dodał, że system stworzony w Polsce po 1989 r był też niesprawiedliwy ""w innym, ważniejszym sensie"". - On (system - red.) stworzył w społeczeństwie ogromną grupę ludzi bez szans, ludzi w ogromnej mierze wykluczonych, a niekiedy zupełnie wykluczonych, ogromne masy bezrobotnych, ogromne masy ludzi, których poziom życia nie tylko się nie poprawił wraz ze zmianą ustroju, tylko się radykalnie pogorszył; tworzył ogromna sferę społecznej krzywdy.(...) Miało to bardzo negatywny wymiar zarówno moralny, jak i społeczny. Szkodziło to społeczeństwu pod każdym względem, począwszy od gospodarczego, a skończywszy na tym, który odnosi się do sfery kultury i poziomu kulturalnego społeczeństwa - wyjaśniał prezes PiS. W jego ocenie, w tamtym systemie, państwo służyło silnym i dlatego było państwem teoretycznym. Przytoczył słowa swojego brata śp. Lecha Kaczyńskiego: ""Było to państwo silne wobec słabych, słabe wobec silnych"". Ocenił, że takie państwo ""nie było w stanie rozwiązywać żadnego problemu społecznego"". - To był system, który Polsce szkodził i szkodził ogromnej liczbie Polaków. Myśmy nigdy go nie akceptowali i zawsze mieliśmy odwagę go krytykować - podkreślił. Prezes PiS w swoim wystąpieniu zaznaczył, że ""niektórzy zarzucają nam rozdawnictwo"". - Rzeczywiście na politykę społeczną idzie teraz osiemdziesiąt kilka miliardów złotych więcej, niż kilka temu - powiedział. - Ale kto tak naprawdę uprawiał rozdawnictwo? - dopytywał. - To ci, którzy pozwalali Polskę okradać na dziesiątki miliardów rocznie, choćby przy okazji VAT-u. To było rozdawnictwo - wyjaśnił prezes PiS. - To było rozdawanie pieniędzy międzynarodowym gangom, bo (...) część tych pieniędzy znajdowała się później poza naszym krajem - wskazał. - My stworzyliśmy naprawdę solidną politykę społeczną. Solidną w skali europejskiej. Poziom wydatków na rodzinę, czyli cztery proc. PKB, które mamy dzisiaj w Polsce, to jest dobry poziom europejski, to ogromna zmiana - wskazał.",Jarosław Kaczyński,
https://wiadomosci.onet.pl/kraj/senator-pis-parlament-nie-jest-parlamentem-czujemy-sie-pionkami/1r4s8ff,Aleksander Bobko: niewiedza służb ws. Banasia jest nienormalna,"Jest rzeczą nienormalną, żeby służby nie wiedziały lub udawały, że nie wiedzą o kontaktach prezesa NIK z przestępcami - uważa senator PiS prof. Aleksander Bobko. Były wiceminister nauki stracił rekomendację partii i zrezygnował ze startu w nadchodzących wyborach.","Prof. Bobko w rozmowie z ""Wyborczą"" mówi, że uczestnictwo w polityce było dla niego ""kształcące i generalnie pozytywne"", jednak kończy zasiadanie w Senacie ""z poczuciem pewnego niespełnienia i zawodu"". Jednym z powodów jest przedmiotowe traktowanie parlamentarzystów. - Parlament nie jest dzisiaj parlamentem. Marszałek Sejmu nie jest marszałkiem Sejmu. Nie jest podmiotem, tylko jest bezwolnym wykonawcą instrukcji politycznych - wyznaje. - Czujemy się pionkami - mówi wprost. Pytany o wątpliwości wokół oświadczeń majątkowych prezesa NIK ujawnia, że w momencie jego wyboru senatorowie ""dostali jak zwykle instrukcję"". - Obyczaj jest taki, że nikt o nic nie pyta. To nie jest dobry obyczaj - uważa. Jednocześnie przyznaje, że Marian Banaś to ""ojciec sukcesu PiS"" ze względu na uszczelnienie systemu podatkowego. - W dzisiejszym świecie nie jest aż tak trudno pewnej legendy w pewnej narracji na temat człowieka spreparować - dodaje, odnosząc się do zarzutów pod jego adresem. Odnosząc się do trwającego osiem miesięcy postępowania CBA zgadza się z opinią, że ""jest to rzeczą nienormalną"". - O to mam ogromne pretensje do moich kolegów z rządu, ze służb, że takie relacje, które wydaje się, że były, prezesa NIK-u z przestępcami, że służby o tym nie wiedziały, albo udają, że nie wiedziały - stwierdza senator. Komentując aferę hejterską w Ministerstwie Sprawiedliwości prof. Bobko mówi o częściowej kompromitacji reformy wymiaru sprawiedliwości. - To zdarzenie odbiera nam moralny mandat do stwierdzenia, że my jesteśmy lepsi - uważa. Cała rozmowa na stronie wyborcza.pl Źródło: wyborcza.pl",Prof. Aleksander Bobko,
https://wiadomosci.onet.pl/kraj/wybory-parlamentarne-2019-konwencje-pis-ko-psl-lewicy/brt7jzk,Polityczna sobota. Konwencje czterech ugrupowań,"Chcę Polski uczciwej, czystej i dumnej, chcę Polski takiej jak Wawel, a nie jak kamienica prezesa NIK Mariana Banasia - mówiła podczas konwencji Koalicji Obywatelskiej w Krakowie kandydatka KO na premiera Małgorzata Kidawa-Błońska. Dzisiejszy dzień to także konwencje PiS, Lewicy oraz PSL.","Małgorzata Kidawa-Błońska podkreśliła, że w Krakowie, ""w miejscu dawnej polskiej chwały najlepiej widać dzisiejszą zapaść"", do której - według niej - doprowadziły rządy PiS. - Zawsze na tle wielkości wyraźna jest małość, na tle honoru - bezwstydność, na tle prawdy - kłamstwo - przekonywała wicemarszałek Sejmu. Jak oceniła, w Polsce widać przepaść pomiędzy ""Polską naszych marzeń a tym, co widzimy na co dzień"". - My pragniemy Polski uczciwej, w której uczciwość i prawo są na pierwszym miejscu, tymczasem mamy podejrzany hotel na godziny, oszustwa podatkowe i bezczelne okradanie państwa - mówiła Kidawa-Błońska, wskazując na to, że ""obwieszeni złotem gangsterzy są za pan brat z prezesem NIK; siedzą w domu schadzek, czują się bezkarni, a za chwilę ich kumpel będzie kontrolował Polaków i mówił, czy działają zgodnie z prawem"". Pytała też, czy ""człowiek ze złotym sygnetem na każdym palcu ma stać ponad prawem zwykłych ludzi"". - Ja chcę Polski uczciwej, czystej i dumnej, chcę Polski takiej jak Wawel, a nie jak kamienica Banasia - powiedziała Kidawa-Błońska. Wicemarszałek zapewniła, że program 500 plus zostanie utrzymany i nikt też nie podniesie wieku emerytalnego. - Nic, co dane, nie będzie odebrane, gwarantuję to - oświadczyła. Podczas spotkania w hali stulecia Cracovii głos zabrała również europosłanka PO Janina Ochojska. Założycielka Polskiej Akcji Humanitarnej opowiadała o swojej walce z nowotworem - wyznała, że jest już po mastektomii, przechodzi chemię. Jak opisywała, o chorobie dowiedziała się podczas kampanii do Parlamentu Europejskiego, udało się jej wykryć raka na wczesnym etapie rozwoju. Mówiąc o doświadczeniach związanych z terapią zaznaczyła, że nie są to tylko jej doświadczenia, ponieważ co roku u 19 tys. kobiet wykrywa się raka piersi. Ochojska zwróciła uwagę na ogromne koszty leczenia - co prawda leki są refundowane, ale kosztują inne aspekty wychodzenia z choroby, np. rehabilitacja. Poniżające są również, według niej, warunki pracy dla lekarzy. - Jeśli chodzi o stan zdrowia Polaków to Polska jest chorym krajem i musimy to sobie uświadomić - przekonywała Ochojska. Podczas konwencji Lewicy w Olsztynie jeden z jej liderów Robert Biedroń zwrócił się z pytaniem do prezydenta Andrzeja Dudy, dotyczącym ułaskawienia Mariusza Kamińskiego. - Czy ułaskawił go pan, bo stał za tym jakiś gangster? Kto w tym państwie jest na telefon? Kto za wami stoi? Prosimy o wyjaśnienia, dlaczego pan ułaskawił Kamińskiego? Czy zrobił to pan dlatego, że legitymacja PiS chroni tych, co współpracują z gangsterami? Proszę to wszystkim wyjaśnić - mówił Biedroń. - Każde państwo ma swoją mafię, ale jest taki kraj, w którym to mafia ma swoje państwo. Niestety tym państwem jest dziś Polska - stwierdził lider Wiosny. Nawiązując do sprawy prezesa NIK przekonywał, że ""służby specjalne w tym kraju nie działają"". - Na czyim są dziś pasku? Odbijemy nasze państwo z rąk mafii, zmienimy oblicze tej ziemi - mówił Biedroń i powiedział, iż kpiną jest, że ""CBA bada sprawę pana Banasia, ale wyniki kontroli będą po wyborach"". - Służby specjalne nie służą dziś społeczeństwu, ale jednej partii, PiS - podkreślił. Adrian Zandberg w całości poświęcił swoje wystąpienie kwestiom związanym z pracą. Przedstawił szereg propozycji Lewicy m.in. gwarantując pracownikom budżetówki minimalną płacę na poziomie 3,5 tys. zł. Lider partii Razem zapowiedział także całkowite zniesienie umów śmieciowych oraz 100 proc. wynagrodzenie na zwolnieniu chorobowym. - Lewica będzie rządziła tym krajem jak nie za dwa tygodnie, to za cztery lata, ale będzie rządziła tym krajem - mówił na konwencji szef SLD Włodzimierz Czarzasty. - Żądamy od wszystkich polityków normalności, spokoju i pokazania, wokół jakiego tematu chcecie gromadzić całe społeczeństwo – mówił szef Polskiego Stronnictwa Ludowego Władysław Kosiniak-Kamysz na konwencji w Przedborzu (Łódzkie). Lider ludowców wezwał wszystkie ogólnopolskie komitety wyborcze do zaproponowania – podobnie jak zrobiło to PSL-KP w swoim Pakcie dla Zdrowia zawierającym postulaty dot. regulacji systemu ochrony zdrowia w kraju – do wytypowania ""jednego wspólnego tematu, który będzie wyłączony ze sporu politycznego"". - Chcielibyśmy normalności, dyskusji - jak doprowadzić do zmiany w oświacie czy innych dziedzinach, ale musicie wykazać się dobrą wolą, także w realnym działaniu – zaznaczył Kosiniak-Kamysz. - Ci, którzy dziś ubierają się w szaty pokojowe, przez ostatnie lata toczyli ze sobą bratobójczą, polityczną wojnę, która rozlała się na nasze rodziny, na Polskę lokalną. Damy temu tamę, wyłącznie gdy wybierzemy dobrych ludzi - dodał. Prezes PSL zaproponował - nawiązując do postulatu podnoszenia płacy minimalnej - podniesienie kwoty wolnej od podatku. - Chcemy zbudować prawdziwą klasę średnią. Inne partie nie dały rady - przekonywał. Prawo i Sprawiedliwość podczas konwencji w Opolu zapowiedziało realizację ""piątki dla zdrowia"". To m.in. wzrost nakładów, Fundusz Modernizacji Szpitali, pakiet badań kontrolnych dla każdego Polaka i miliard złotych na najnowocześniejsze centrum onkologii w Europie. - Jesteśmy od tego, żeby rozwiązywać problemy, a problemy służby zdrowia to jeszcze kwestia dwóch, może trzech kadencji - mówił prezes PiS Jarosław Kaczyński. W swoim wystąpieniu stwierdził, że ""służba zdrowia musi być powszechnie dostępna i publiczna"". - Przede wszystkim musimy zapewniać każdemu rodakowi opiekę medyczną za darmo - dodał. - Nie pozwolimy, aby służba zdrowia była sferą eksploatacji, w której nie chodzi o pacjenta, tylko o pieniądze - mówił Kaczyński. Jego zdaniem, należy odrzucić pomysł na opiekę zdrowotną jako źródło budowy fortun i kapitału. Prezes PiS apelował również w swoim wystąpieniu o zagłosowanie na jego ugrupowanie 13 października, bo to - jak dodał - jest gwarancją realizacji postulatów programowych PiS. - Żadne sondaże nie wygrały żadnych wyborów. Wybory wygrywa się przy urnach - podkreślił Kaczyński. - Zwyciężymy, ale pracą, bez pracy nie ma kołaczy. Zwyciężymy, jeśli do samego końca, do wieczora 11 października będziemy zabiegać o głosy naszych rodaków i po tym zwycięstwie ta droga do pełnego rozkwitu polskiej służby zdrowia i pełnego rozkwitu naszej ojczyzny będzie otwarta - dodał.","Wybory parlamentarne 2019. Konwencje PiS, KO, PSL, Lewicy",
https://wiadomosci.onet.pl/kraj/konwencje-pis-ko-lewicy-psl-polityczna-sobota-relacja/x14ms82,Polityczna sobota. Ostatnie dwa tygodnie kampanii [RELACJA],"Chcę Polski uczciwej, czystej i dumnej, chcę Polski takiej jak Wawel, a nie jak kamienica prezesa NIK Mariana Banasia - mówiła podczas konwencji Koalicji Obywatelskiej w Krakowie kandydatka KO na premiera Małgorzata Kidawa-Błońska. Za nami także konwencja Lewicy.",,Małgorzata Kidawa-Błońska na konwencji KO w Krakowie,
https://wiadomosci.onet.pl/kraj/agnieszka-holland-pis-uzywa-jezyka-nazistowskiego/z8g51zc,Agnieszka Holland: PiS używa języka nazistowskiego,"- Jarosław Kaczyński i jego ludzie zupełnie się nie powstrzymują od tego, by używać języka otwarcie nazistowskiego. I to się okazuje skuteczne - twierdzi Agnieszka Holland. W jej ocenie ""ludzie nie dostrzegają potencjału zła, który niesie ze sobą ekipa u władzy"".","- [Władza - red.] najpierw skutecznie podzieliła społeczeństwo, a teraz poszerza stan posiadania środkami, które są trywialne, bo to pieniądze, ale skuteczne - mówi Holland w wywiadzie udzielonym ""Wysokim Obcasom"". - Jednocześnie wprowadza ideologiczny zamęt. I doprowadza do sytuacji bliskich faszyzmowi. Odradzają to, co było pomysłem ONR-u czy części endecji przed wojną: katolickie państwo narodu polskiego. Przyznał to zresztą Kaczyński oficjalnie. Dziwi mnie, że tak niewielu ludzi to dostrzega - dodaje reżyserka. Rozmowa związana jest z premierą filmu ""Obywatel Jones"", który opowiada o czasach stalinowskiego reżimu i wpływu cenzury na życie ludzi. Holland mówi o propagandzie, którą dostrzega we współczesnej Polsce. - Choć toporna i chamska, jest skuteczna! Mnie się wydawało, że ludzie nie dadzą się nabrać, że przecież już to widzieli - przyznaje. Jej zdaniem odpowiada ona na autentyczne lub rozpalone lęki. Jako przykład podaje relokację migrantów z Afryki i Bliskiego Wschodu. - Zakłamując rzeczywistość, manipulując faktami, władza doprowadziła do tego, że w ciągu paru miesięcy stosunek Polaków do uchodźców zmienił się z obojętnego i raczej współczującego we wrogość, w przekonanie, że uchodźców należy tępić jak robactwo - twierdzi Holland. W tym miejscu zarzuca PiS używanie języka ""otwarcie nazistowskiego"". Część rozmowy poświęcona jest roli artystów i znaczeniu ich twórczości. - Tamta władza [PRL - red.] bardziej bała się sztuki, bo ją szanowała. Dzisiejsza boi się mniej. Zresztą Lech Kaczyński również szanował artystów, spotykałam się z nim kilkakrotnie, rozmawialiśmy, zabiegał, bym go zrozumiała, i chciał zrozumieć mnie. Jego brat często mnie cytuje, ale już bez estymy - mówi reżyserka. Następnie otwarcie stwierdza, że ""nowe pokolenie polityków ma w d*pie wszystkich artystów"". - Myślę, że nie boją się sztuki, że ją lekceważą. Gliński oczywiście z artystami walczy, ale jego młodsi pomagierzy traktują nas z buta - uważa. Źródło: ""Wysokie Obcasy""",Agnieszka Holland,
https://wiadomosci.onet.pl/kraj/wybory-parlamentarne-2019-jaroslaw-gowin-o-walce-o-zwyciestwo/me0cb8z,Gowin: walczymy o samodzielną większość,"- Nie uniknęliśmy błędów i są obszary, w których nie zdążyliśmy wprowadzić reform, ale obiektywne dane wskazują, że bilans naszych rządów jest zdecydowanie pozytywny - ocenił wicepremier Jarosław Gowin.","- Pod względem skumulowanego wzrostu gospodarczego w ciągu minionych czterech lat jesteśmy na pierwszym miejscu w Unii Europejskiej; mamy najniższy poziom bezrobocia; zmniejszyliśmy dług publiczny w stosunku do PKB; w przyszłym roku po raz pierwszy planujemy budżet zrównoważony. A wszystko to działo się przy jednoczesnej realizacji programów społecznych - na czele z programem Rodzina 500 Plus - wymienił wicepremier. - Jesteśmy wskazywani w Europie jako kraj spektakularnego sukcesu gospodarczego, równocześnie jako kraj najbardziej bezpieczny w UE. Nie chcę jednak uprawiać propagandy sukcesu. Zdaję sobie sprawę, że są rzeczy, które wymagają zdecydowanej poprawy - np. jakość usług publicznych - zaznaczył Jarosław Gowin. Na pytanie o to, jakie są rozważane zmiany w rządzie, jeśli Zjednoczona Prawica zwyciężyłaby wybory, wicepremier powiedział: Nie ma przymiarek strukturalnych ani przymiarek personalnych. Gowin pytany o to, jakiego wyniku w wyborach Zjednoczonej Prawicy się spodziewa, odpowiedział: Walczymy o samodzielną większość. Chcemy kontynuować kierunek przeobrażania Polski, który wyznacza Strategia Odpowiedzialnego Rozwoju. Mamy świadomość, że będziemy to w stanie robić tylko wtedy, kiedy Zjednoczona Prawica będzie miała samodzielną większość.",Jarosław Gowin,
https://wiadomosci.onet.pl/kraj/sprawa-klaudii-jachiry-apel-bylych-politykow-po/gesrc49,Politycy Porozumienia oczekują reakcji członków PO na wypowiedzi i zachowania Klaudii Jachiry,"Politycy Porozumienia, którzy należeli w przeszłości do Platformy Obywatelskiej - z wicepremierem Jarosławem Gowinem na czele - napisali list do członków Platformy Obywatelskiej z prośbą o reakcję na ""haniebne"" wypowiedzi i zachowania kandydatki Koalicji Obywatelskiej Klaudii Jachiry.","Działacze Porozumienia, którzy należeli w przeszłości do Platformy Obywatelskiej, skierowali list do obecnych członków tej partii. Pod listem podpisali się m.in. lider Porozumienia, wicepremier, szef MNiSW Jarosław Gowin, wiceprezes Porozumienia, szefowa MPiT Jadwiga Emilewicz, wiceszefowa MEN Iwona Michałek, czy posłowie: Jacek Żalek, Artur Zasada, Andrzej Sośnierz. ""Kiedyś, jako członkowie Platformy Obywatelskiej, chcieliśmy razem zmieniać polską rzeczywistość. Dziś stoimy po dwóch różnych stronach politycznego sporu. Choć nasze zdania różnią się w wielu kwestiach, to nigdy nie myśleliśmy, że odsuniemy się od siebie tak daleko"" - ocenili sygnatariusze listu, dodając, że nie chodzi tu o sferę polityczną, ale o tę czysto ludzką. Politycy Porozumienia wskazali, że temperatura sporu politycznego rośnie, trwa kampania wyborcza, czas w którym z ust polityków często padają niefortunne słowa. ""Wierzymy jednak, że istnieją granice, których nie należy przekraczać. Przypomnijcie sobie czym kiedyś była Platforma Obywatelska i dlaczego się w niej znaleźliśmy. Czy dziś możecie z czystym sumieniem powiedzieć: to jest Platforma jaką chciałem zbudować? Postawcie sobie pytanie – czym dziś jest PO? Jak brzmi odpowiedź?"" - pytają w liście. POLECAMY: Kidawa-Błońska o wpisie Klaudii Jachiry: władze PO powinny zareagować ""Wasi liderzy w stosunku do haniebnych wypowiedzi i zachowań Klaudii Jachiry chowają głowę w piasek i udają, że tak być musi, bo taka jest dzisiaj Platforma. Znamy się wiele lat i wiemy, że Was to oburza i szokuje. To nie jest Wasz świat. W nim nie można szydzić z ludzkich tragedii, cierpienia, dramatów i żałoby"" - podkreślili działacze Porozumienia. Politycy wskazali, że list do polityków PO to prośba o reakcję. ""Możecie to zrobić nie tylko dla dobra swojej partii, ale przede wszystkim po to, żeby zamanifestować kim jesteście. Szanujemy Was i wiemy, że daleko Wam do Klaudii Jachiry i jej prowokacyjnej i nieakceptowalnej moralnie działalności. Nie byliście i nie jesteście ludźmi, którzy drwią z ludzkiego cierpienia. W sprawach najważniejszych zawsze będziemy wyznawać wspólne wartości. Chyba się nie mylimy? Prawda? Współpraca, a nie kłótnie. Warto wziąć to hasło na serio"" - oświadczono. Jachira, która startuje z warszawskiej listy KO do Sejmu, zamieściła kilka dni temu na Twitterze zdjęcia z Młodzieżowego Strajku Klimatycznego, wśród nich jest zdjęcie wykonane przed pomnikiem Armii Krajowej i Polskiego Państwa Podziemnego, który znajduje się w okolicach Sejmu. Na zdjęciu jest Jachira oraz dwie młode osoby, które trzymają transparent z napisem: ""Bób, Hummus, Włoszczyzna, Vege"" a w tle widać fragment pomnika z napisem ""Bóg Honor Ojczyzna"".",Jarosław Gowin,
https://wiadomosci.onet.pl/kraj/wybory-parlamentarne-2019-rzecznik-rzadu-odpowiada-na-spot-ko/1n6fwec,Rzecznik rządu zaproponował rodzinie ze spotu KO spotkanie z premierem Morawieckim,"W swoim wpisie na Twitterze rzecznik rządu Piotr Müller zaproponował rodzinie, która wystąpiła w spocie Koalicji Obywatelskiej spotkanie z premierem Mateuszem Morawieckim. Spotkanie - jak dodał - mogłoby odbyć się w KPRM lub u rodziny. Politycy PiS wyśmiewają spot wskazując, że występujące w nim osoby to profesjonalni aktorzy, a nie ""zwykła polska rodzina"" - jak napisał na Twitterze lider PO.","Koalicja Obywatelska opublikowała w mediach społecznościowych spot wyborczy z udziałem 5-osobowej rodziny. W spocie młody mężczyzna dziękuje za program 500 Plus i zwraca się do premiera. - Panie premierze, samo 500+ nie wystarczy, by żyć - mówi. Z kolei żona stwierdza w spocie, że pieniądze z 500+ ""dostaje każdy"", niezależnie od zarobków. Mężczyzna stwierdza natomiast, że w tygodniu ich rodzina prawie się nie widuje, bo po reformie edukacji ""zajęcia w szkole trwają do wieczora"". W spocie występuje także postać starszego, smutnego człowieka, o którym młody mężczyzna mówi, że nie kupił leków, bo brakuje ich aptece. Na końcu spotu pojawia się hasło wyborcze Koalicji Obywatelskiej ""Jutro może być lepsze"". Do spotu odniósł się w swoim wpisie na Twitterze rzecznik rządu Piotr Müller. ""W związku ze spotem PO premier Mateusz Morawiecki z chęcią spotka się z rodziną, która w nim występuje. Odbyliśmy wiele spotkań w całej Polsce, rozmawiamy z Polakami. Spotkanie może odbyć się u rodziny lub w KPRM. Będziemy wdzięczni Grzegorzowi Schetynie za przekazanie kontaktu"" - napisał rzecznik rządu.  Spot podał na swoim Twitterze lider PO Grzegorz Schetyna. ""Jarek, posłuchaj rozmowy zwykłej polskiej rodziny"" - napisał, zwracając się do prezesa PiS. Wpis Schetyny wyśmiał Joachim Brudziński. ""Zwykła polska rodzina? Wiesz Grzegorz, ludzie pytają: Powiedz Schetyna skąd ta rodzina? Z agencji aktorskiej TVN?"" - napisał europoseł. Sugestia, że w spocie wystąpiła ""zwykła polska rodzina"" wywołała lawinę prześmiewczych komentarzy. Niektórzy komentujący wskazywali jednocześnie, że PiS ""również ma swoją objazdową rodzinę"". Chodzi o państwa Piskorzów z Otwocka, którzy występowali podczas jednej z konwencji PiS jako beneficjenci programu 500 plus, dzięki któremu mogli pozwolić sobie na budowę domu. Później media podkreślały, że pan Piskorz jest wiceprezesem banku.",Mateusz Morawiecki,
https://wiadomosci.onet.pl/tylko-w-onecie/the-best-of-onet-na-weekend-najciekawsze-materialy-mijajacego-tygodnia/9zpsfst,The Best of Onet na weekend. Najciekawsze materiały mijającego tygodnia,Przedstawiamy najciekawsze materiały opublikowane w Onecie w mijającym tygodniu. Przegapiłeś jeden z nich? Nic straconego. Zapraszamy do lektury.,"Polityka zagraniczna, gospodarka, 500 plus, emerytury, aborcja i związki partnerskie. I mnóstwo innych elementów rzeczywistości, na które wpływ mają politycy. Przedstawiamy Państwu zabawę w quiz wyborczy Onetu. Przeanalizowaliśmy dla Państwa programy wyborcze oraz wypowiedzi liderów pięciu komitetów, które wystawiły kandydatów we wszystkich okręgach wyborczych. Konfederacja, PSL, Lewica, KO i PiS. Wystarczy odpowiedzieć, na 14 zagadnień, a odpowiedź, na pytanie ""na kogo zagłosować"" w wyborach parlamentarnych pojawi się sama! Rozwiąż quiz! Jednym z głównych, ukrytych przed opinią publiczną, powodów odwołania wizyty Donalda Trumpa w Polsce trzy tygodnie temu była skomplikowana rozgrywka polityczna pomiędzy Waszyngtonem i Kijowem, której stawką jest z jednej strony pozycja prezydenta Ukrainy, a z drugiej zwycięstwo wyborcze prezydenta USA. Przeczytaj materiał! Twierdzi, że w ciągu 2 lat dokonała sekcji zwłok 262 zmarłych, o wielu z nich pisze w książce „Ciało nie kłamie”. To wyjątkowo szczere wyznania dr Judy Melinek, naczelnego lekarza sądowego w Nowym Jorku. Równie dobrze jej wspomnienia mogłaby mieć tytuł „Jak umieramy”. No właśnie, jak? Przeczytaj materiał! Informacja o tym, że szef NIK wynajmował kamienicę na agencję towarzyską, szybko obiegła media w całym kraju. Wiele osób zastanawia się, w jaki sposób tak blisko centrum Krakowa mógł funkcjonować dom publiczny. Zaskoczeni nie są za to mieszkańcy dzielnicy Podgórze, którzy doskonale wiedzieli, czym trudnią się bracia K. oraz że lokal przy ul. Krasickiego nie był jedynym miejscem schadzek. Przeczytaj materiał! Jana Englerta i jego żonę, Beatę Ścibakównę z pewnością zna większość obserwatorów życia publicznego. Rodzina Englertów jest jednak znacznie większa niż mogłoby się wydawać. Należą do niej też inne osoby związane z branżą aktorką m.in. Maja Ostaszewska i Marta Lipińska. Postanowiliśmy więc przedstawić wszystkich członków rodziny Englertów i tym samym rozpocząć nasz nowy cykl ""Klany gwiazd"". Przeczytaj materiał! Pan Samochodzik jest bohaterem kultowej PRL-owskiej serii powieści dla młodzieży. Jednak jego twórcę, Zbigniewa Nienackiego, trudno nazwać wzorem dla młodych ludzi. Pisarz zwalczał AK, wspierał stan wojenny, wiódł żywot libertyna i porzucił rodzinę, by zamieszkać z nieletnią. 23 września mija 25. rocznica śmierci Zbigniewa Nienackiego. Przeczytaj materiał! Znamy sądną datę dla polskiego sektora bankowego. 3 października europejski Trybunał Sprawiedliwości wyda orzeczenie ws. kredytów frankowych. Bankowcy mówią, że wyrok przychylny frankowiczom będzie dla nich katastrofą, która może wymazać z systemu 60 mld zł. Premier uspokaja, ale inwestorzy wiedzą swoje. Zaraz po wypłynięciu do mediów daty orzeczenia polski złoty traci nawet 1 proc., co jak na rynek walutowy jest dużą zmianą, a banki umoczone we frankowe kredyty zalały się czerwienią. Nie pomogła także informacja o chęci sprzedaży mBanku. Przeczytaj materiał! Nie planowałam już dzieci. Miałam dwoje, prawie dorosłych. I właśnie wtedy dowiedziałam się, że jestem w ciąży. Ani razu nie pomyślałam: „a może usunąć?”. Strach dopadł mnie, gdy usłyszałam, że razem z dzieckiem w moim brzuchu rośnie rak. W ramach naszej nowej kampanii ""Prawda"" przypominamy wybrane teksty Onetu, które wpłynęły na otaczającą nas rzeczywistość. Przeczytaj materiał! Piotr Durbajło może i jest specjalistą od różnych, zaawansowanych technologii, ale nie to niepokoi mnie w jego życiorysie najbardziej. Martwi mnie fakt, że pracował w ABW. Istnieje duża możliwość, że zwerbowano go nie po to, aby pomógł dostarczyć odpowiedzi na pytania o charakterze naukowym, ale przede wszystkim dlatego, aby penetrować samą służbę i dotrzeć jeszcze dalej – mówi Onetowi Ivian „I.C” Smith, weteran FBI i specjalista ds. walki z wywiadem chińskim. Przeczytaj materiał! Po czterech latach rządów PiS armia jest uwikłana w wojny ideologiczne, upolityczniona i osłabiona przez czystki kadrowe. Sprawcą tego rozedrgania był Antoni Macierewicz, były szef MON. Od kiedy urząd sprawuje Mariusz Błaszczak, nastroje trochę się poprawiły. Problemów do rozwiązania w wojsku jest jednak nadal sporo. Przeczytaj materiał!",,
https://wiadomosci.onet.pl/kraj/przedwyborczy-sondaz-w-swietokrzyskiem-pis-zdecydowanym-zwyciezca/7cqbx0j,Przedwyborczy sondaż w Świętokrzyskiem. PiS zdecydowanym zwycięzcą,"Prawie 60 proc. wyborców z województwa świętokrzyskiego 13 października zagłosuje na Prawo i Sprawiedliwość. Tak przynajmniej wynika z najnowszego sondażu ""Echa Dnia"". Jeśli te badania się potwierdzą, to partia Jarosława Kaczyńskiego zdobędzie nawet 11 na 16 mandatów w tym regionie.","Jak informuje ""Echo Dnia"", sondaż poparcia dla komitetów wyborczych, które wystawiły listy kandydatów w wyborach do Sejmu w Świętokrzyskiem, został zrealizowany we współpracy z Ośrodkiem Badawczym Dobra Opinia w dniach 21-23 września 2019 roku. Badanie przeprowadzono na reprezentatywnej kwotowo próbie 500 dorosłych mieszkańców województwa metodą bezpośredniego wywiadu ankieterskiego z wykorzystaniem papierowego kwestionariusza. Z tego sondażu wynika, że na Prawo i Sprawiedliwość chce głosować aż 57,8 proc. wyborców z regionu. Koalicja Obywatelska może liczyć na poparcie na poziomie 15,5 proc., Polskie Stronnictwo Ludowe na 10 proc., a Sojusz Lewicy Demokratycznej na 7,5 proc. Na następnych miejscach są: Skuteczni Piotra Liroya-Marca (5 proc.), Konfederacja Wolność i Niepodległość (3,2 proc.) oraz Koalicja Bezpartyjni i Samorządowcy (1 proc.). Zobacz również: Wybory parlamentarne 2019. Kandydaci do Sejmu – Kielce, okręg 33 [LISTA] Takie poparcie oznacza, że PiS zdobyłoby w Świętokrzyskiem 11 mandatów poselskich. Trzy trafiłyby natomiast do Koalicji Obywatelskiej, a po jednym do Polskiego Stronnictwa Ludowego i Lewicy. Z sondażu ""Echa Dnia"" wynika, że na pewny mandat z listy PiS mogą liczyć: Zbigniew Ziobro, Anna Krupka, Krzysztof Lipiec, Agata Wojtyszek, Michał Cieślak, Marek Kwitek i Piotr Wawrzyk, a duże szanse na miejsce w Sejmie mają też: Dominik Tarczyński, Bartłomiej Orzeł, Agnieszka Buras, Zbigniew Koniusz, Mariusz Gosek, Grzegorz Piec, Bartłomiej Dorywalski i Maria Zuba. Wśród kandydatów KO, pewny mandat ma Bartłomiej Sienkiewicz, a duże szanse mają: Adam Cyrański, Artur Gierada i Marzena Okła-Drewnowicz. Pewnym reprezentantem PSL w Sejmie jest Czesław Siekierski. Gdyby ludowcy uzyskali drugi mandat, szansę na niego mieliby: Piotr Apel, Kazimierz Kotowski, albo Krystian Jarubas. Z listy SLD do Sejmu wszedłby Andrzej Szejna, a gdyby Lewica dostała drugi mandat, przypadłby on: Iwonie Wielgus, Aronowi Pietruszce, Paulinie Piechnie-Więckiewicz, albo Marcinowi Chłodnickiemu.",Urna wybory,
https://wiadomosci.onet.pl/kraj/pulawy-marta-wcislo-znow-zaklocila-konferencje-kandydatow-pis/n51pn9k,"Marta Wcisło znów zakłóciła konferencję kandydatów PiS. ""Puławy stały się dojną krową!""","Radna Marta Wcisło ponownie dała o sobie znać. Wczoraj pojawiła się na konferencji prasowej Jana Kanthaka i Tadeusza Cymańskiego, którzy spotkali się z dziennikarzami przed bramą Zakładów Azotowych w Puławach. - Boli mnie to, że pieniądze z Lubelszczyzny idą do Tarnowa i Polic - podniosła kandydatka Koalicji Obywatelskiej do Sejmu.","Startujący z ostatniego miejsca listy PiS w Lublini, Jan Kanthak spotkał się z posłem Tadeuszem Cymańskim przed bramą Zakładów Azotowych w Puławach. Konferencja prasowa została przerwana przez kandydatkę KO do Sejmu Martę Wcisło, która była zbulwersowana ich obecnością. - Przyjeżdżacie do Puław z Pomorza. Obiecujecie mieszkańcom różne rzeczy, a za ich plecami wysyłane są pieniądze z Zakładów Azotowych, mieszkańców, którzy tu pracują, do Tarnowa i Polic. Za rządów PiS doszło do tego, że pozycja tych zakładów została tak zdyskredytowana, że nie mają przedstawiciela w zarządzie i radzie nadzorczej. A Puławy stały się dojną krową - podkreśliła Marta Wcisło. Kandydatka KO do Sejmu zaapelowała do wszystkich kandydatów i posłów, by Puławy odzyskały swoją wiodącą rolę. Jednocześnie zarzuciła Kanthakowi i Cymańskiemu, że przyjechali tu uprawiać politykę. Na koniec wręczyła im po bilecie PKP do Tarnowa oraz życzyła powodzenia.  Wcisło otrzymała wsparcie od prezydenta Lublina. - Trudno się nie zgodzić z Martą Wcisło, bo w ostatnich czterech latach sytuacja ZA Puławy z pewnością się nie poprawiła, a troska o gospodarkę Lubelszczyzny powinna być troską wszystkich. Tymczasem partia rządząca zachęca do głosowania na kandydatów, którzy nie mają nic wspólnego z naszym regionem - napisał na Facebooku Krzysztof Żuk. Kandydat PiS obiecał, że zrobi wszystko, by sytuacja puławskich zakładów nie uległa pogorszeniu. - Najważniejsze jest to, aby ten zakład się dalej rozwijał z troską o swoich pracowników i aby dywidendy i całe zyski tu wypracowywane trafiały na rzecz Lubelszczyzny. To ważne, by księgowość i audyt istniejący w Puławach nie został przeniesiony poza województwo lubelskie - mówił Jan Kanthak.",Jan Kanthak,
https://wiadomosci.onet.pl/kraj/sondaz-dla-super-expressu-kto-z-kim-powinien-wejsc-w-koalicje/hsqtwz2,"Sondaż dla ""Super Expressu"": kto z kim powinien wejść w koalicję?","Instytut Pollster zbadał wśród elektoratów dwóch największych ugrupowań - PiS i Koalicji Obywatelskiej - z kim te formacje powinny wejść w koalicję, jeśli nie zdobędą większości sejmowej. Zdaniem respondentów PiS powinien związać się z PSL, Koalicja zaś z Lewicą - informuje ""Super Express"".","Gdyby PiS wygrał wybory, ale nie zdobył większości w Sejmie, to aż 49 proc. respondentów nie wie, z kim powinien wejść w koalicję. Związek z PSL i Kukizem wyobraża sobie 20 proc., 19 proc. twierdzi, że powinna to być Konfederacja, 7 proc., że SLD, a 5 proc. pytanych widzi koalicję z KO. Gdyby z kolei to KO wygrała wybory, ale nie zdobyła większości w Sejmie, z którą partią powinna wejść w koalicję? Z Lewicą - nie ma wątpliwości 54 proc. Na drugim miejscu elektorat Koalicji Obywatelskiej stawia PSL z Kukizem - 27 proc. 5 proc. respondentów wyobraża sobie koalicję z Konfederacją, a 3 proc. z PiS. 11 proc. pytanych nie wie, z kim KO mogłoby się związać. Sondaż został zrealizowany przez Instytut Badań Pollster w dniach 24-25 września na próbie 1101 dorosłych Polaków.",,
https://wiadomosci.onet.pl/kraj/kto-udaje-partie-kaczynskiego/z23meb7,Kto udaje partię Kaczyńskiego?,"Zarejestrowano komitet o nazwie podobnej do partii Prawo i Sprawiedliwość. To już trzeci taki przypadek w Polsce - informuje ""Rzeczpospolita"".","Komitet nazywa się Prawda i Sprawiedliwość dla Polski. Zarejestrował go Paweł Górnik, który ubiega się o miejsce w Senacie w zbliżających się wyborach parlamentarnych. O miejsce będzie rywalizował z obecnym senatorem Grzegorzem Czelejem z PiS i Krzysztofem Kamińskim z Koalicji Obywatelskiej. Wybory parlamentarne 2019 - zobacz więcej artykułów! ""O tym, że skrót nazwy komitetu nieprzypadkowo brzmi PiS, są przekonani politycy partii rządzącej, w tym jej prezes"" - czytamy w ""Rzeczpospolitej"". – Mamy świetnego kandydata na senatora, bardzo sprawdzonego polityka, Józefa Łyczaka. Ale w tym samym okręgu próbuje dostać się do Senatu pod podobnym skrótem, nie może go oczywiście używać, bo jest zastrzeżony, polityk młody, energiczny, ale mający bardzo liczne kłopoty. To jest nadużycie – mówił kilka dni temu we Włocławku Jarosław Kaczyński. Czy nabiorą się na to wyborcy? Prof. Jarosław Flis, specjalista od systemów wyborczych z UJ przekonuje w rozmowie z gazetą, że nie. – Nie mają żadnych szans na zwycięstwo, natomiast mogą uszczknąć trochę głosów osób niezorientowanych. Będzie to działać na korzyść przeciwników PiS, czyli kandydatów paktu senackiego, tworzonego przez partie opozycyjne – ocenia. Więcej w dzisiejszej ""Rzeczpospolitej""",Kto udaje partię Kaczyńskiego?,
https://wiadomosci.onet.pl/kraj/mateusz-morawiecki-o-aborcji-ze-wzgledu-na-wady-plodu/j8g40e9,"Mateusz Morawiecki o tzw. kompromisie aborcyjnym. ""Zło dobrem zwyciężaj""","- Być może tzw. kompromis aborcyjny nikogo nie satysfakcjonuje, ale nie udało się wypracować lepszego; chrześcijańska metoda jest tu niezmienna od lat: zło dobrem zwyciężaj - powiedział premier Mateusz Morawiecki w wywiadzie dla ""Gościa Niedzielnego"".","Premier pytany w ""Gościu Niedzielnym"", czy powinno się zakazać aborcji ze względu na wady płodu, zwrócił uwagę na to, że ""widzieliśmy w ostatnich latach, jakie napięcia wywołują próby przeprowadzenia zmian tzw. kompromisu aborcyjnego"". Według niego, próby ""zamiast przybliżać nas do celu, jakim jest pełna ochrona życia, polaryzują Polaków"". - Być może ten kompromis nikogo nie satysfakcjonuje, ale nie udało się wypracować lepszego. Chrześcijańska metoda jest tu niezmienna od lat: zło dobrem zwyciężaj - podkreślił. Morawiecki zwrócił uwagę, że ""musimy też odpowiadać za skutki naszych działań"". - Wiemy na przykładzie Hiszpanii i Irlandii, co się stało, kiedy lewicy udało się rozhuśtać nastroje społeczne wokół tego tematu. Nie chodzi zatem tylko o to, byśmy przeforsowali rozwiązania prawne, ale byśmy podjęli próbę odmienienia sumień tych ludzi, którzy w kwestii życia nie podzielają naszych wartości - powiedział premier. 3 października 2016 roku w Polsce odbyły się czarne protesty. Były wywołane odrzuceniem w Sejmie projektu ustawy ""Ratujmy Kobiety"", który zakładał zliberalizowanie ustawy aborcyjnej, a jednocześnie skierowano do dalszych prac projekt ""Stop aborcji"". Zakładał on całkowity zakaz aborcji. Po protestach ustawa została odrzucona. Szefowi rządu zadano pytanie ""co dalej z konwencją stambulską, której niektóre przepisy pod pozorem obrony kobiet przemycają ideologię gender"". Mateusz Morawiecki podkreślił, że wypowiada się ""zdecydowanie przeciwko ideologii gender i przeciwko przemocy domowej"". - To bardzo poważny problem. Wraz z żoną mamy wiele kontaktów z domami dziecka, z dziećmi, które doświadczyły wielkiej krzywdy i wiemy, jak wiele jest jeszcze przemocy domowej w Polsce. Choć według raportów np. Rady Europy tej haniebnej przemocy domowej u nas jest zdecydowanie mniej, niż wynosi średnia europejska. Ale każdy przypadek takiej przemocy to zło - ocenił. Jak podkreślił, ""z tym zjawiskiem trzeba bezwzględnie walczyć i polskie prawo ma do tego narzędzia, problemem jest wciąż zmowa milczenia i strach ofiar"". ""Gość Niedzielny"" przypomniał o programie wyborczym PiS, zgodnie z którym pensja minimalna w 2020 r. wzrośnie do 3 tys. zł, a w 2024 r. do 4 tys. zł. W odpowiedzi na pytanie, czy ""nie obawia się, że taki plan, przerzucający koszty tej operacji na pracodawców, może uderzyć w mały biznes i konkurencyjność polskiej gospodarki"", szef rządu zwrócił uwagę, że ""przez 25 lat wmawiano nam, że powinniśmy być krajem taniej siły roboczej"", co - jak podkreślił - ""skutkowało wyjazdem milionów ludzi z Polski, ponieważ ich aspiracje zawodowe i awans materialny w tych warunkach nie mogły być spełnione"". - Dlatego musimy tworzyć takie miejsca pracy, które będą potrzebowały pracowników wysoko wykwalifikowanych, potrafiących posługiwać się najnowszymi technologiami. Będą oni bardziej wydajni i produktywni - podkreślił. Według Morawieckiego ""podwyżka płacy minimalnej prowadzi do realnej zmiany modelu gospodarczego, co umożliwi nam wyjście z pułapki średniego dochodu"". - Jesteśmy dużo tańsi i niewiele zarabiamy w porównaniu z krajami zachodnimi, a z kolei dużo w porównaniu z Chinami, Indiami czy Bangladeszem. To jest pułapka średniego dochodu, z której musimy się wydostać, oczywiście idąc w kierunku zachodnim - zauważył. Odnosząc się do małych przedsiębiorców, ""obawiających się skutków podwyżki płacy minimalnej"", premier przypomniał: ""proponujemy ulgi, które wdrażamy, m.in. w płaceniu ZUS"". - Wcześniej dla małych firm był on liczony od przychodu, teraz dodaliśmy próg dochodowy, co zwiększy liczbę podmiotów mogących z tej ulgi skorzystać - zaznaczył. Morawiecki poinformował, że ""łącznie, ok. 300 tys. polskich firm będzie mogło skorzystać z tych zmian"". - Wprowadzamy zasadę ryczałtu podniesionego z 250 tys. euro do miliona euro, a wkrótce do 2 mln euro. To pozwoli przedsiębiorcom zaoszczędzić ok. miliarda złotych na usługach księgowych i różnych operacjach biurowych - przypomniał. Morawiecki wyraził przekonanie, że ""lepiej opłacony pracownik będzie miał większą motywację do wydajnej pracy"". - Pracownik nie może być traktowany wyłącznie jako koszt. Pracownik to człowiek. A jeśli już z ekonomicznego i biznesowego punktu widzenia patrzymy – to przede wszystkim warto inwestować w pracowników. A i na szacunek zasługuje jako człowiek tak samo jak pracodawca. Taka jest filozofia naszego działania - podkreślił. Premier pytany o to ""jak skomentuje apel amerykańskich senatorów, domagających się od Polski wypłaty organizacjom żydowskim rekompensaty za tzw. mienie bezspadkowe"", zaznaczył, że ""Polska została napadnięta przez Niemcy i Związek Sowiecki i była pierwszą i jedną z największych ofiar II wojny światowej"". - W całości została zniszczona Warszawa i liczne miasta polskie. Spacyfikowanych, czyli spalonych i wymordowanych przez Niemców na terenie II Rzeczypospolitej zostało ponad 1200 wiosek. Nikt nam nie odda strat materialnych ani nie przywróci życia ludziom. Domaganie się od Polski jakichkolwiek rekompensat jest w związku z tym nie tylko niewłaściwe, ale też uwłaczające podstawowej prawdzie historycznej - podkreślił szef rządu. Na uwagę, iż ""nie zmienia to faktu, że amerykańscy senatorzy podpisali się pod tym apelem"", Morawiecki zwrócił uwagę, że ""jednak temat nie jest teraz podejmowany"". - Dla nas ta sprawa nie ma nie tylko najmniejszych podstaw prawnych, ale także moralnych. To Polska powinna otrzymać rekompensatę za straty wojenne - dodał Morawiecki.",Mateusz Morawiecki,
https://wiadomosci.onet.pl/kraj/wybory-parlamentarne-2019-czy-ktos-probuje-podszyc-sie-pod-pis/d14mber,Wybory 2019. Czy ktoś próbuje podszyć się pod PiS?,"Jeden z kandydatów w nadchodzących wyborach parlamentarnych zarejestrował komitet o nazwie podobnej do partii rządzącej. To już trzeci tego typu przypadek – podaje ""Rzeczpospolita"".","Paweł Górnik, kandydat do Senatu w powiatach tworzących pierścień wokół Lublina, zarejestrował komitet pod nazwą Prawda i Sprawiedliwość dla Polski. Będzie rywalizował z senatorem Grzegorzem Czelejem z PiS i Krzysztofem Kamińskim z KO. Górnik jest najmniej znaną osobą z tej trójki; na razie jest aktywny głównie na Facebooku. Tam opublikował swój program wyborczy, który opiera się na rozwoju demograficznym oraz odtwarzaniu polskiego przemysłu. Wybory parlamentarne 2019 - zobacz więcej artykułów! – Zbieg okoliczności jest bardzo mało prawdopodobny. Graniczy z pewnością to, że nazwa komitetu ma zmylić wyborców – komentuje dla ""Rz"" senator Grzegorz Czelej. – Natomiast dopóki nazwa jest nieco inna, a kandydat nie posługuje się skrótem PiS, nie mamy podstaw, by wchodzić na drogę sądową – dodaje. Podobne zarzuty skierowano pod adresem Łukasza Zbonikowskiego, posła wybranego z list PiS, a później usuniętego z partii. Zbonikowski zarejestrował komitet Patrioci i Samorządowcy. Jak przypomina ""Rz"", sprawę skomentował sam prezes Jarosław Kaczyński: – Mamy świetnego kandydata na senatora, bardzo sprawdzonego polityka, Józefa Łyczaka. Ale w tym samym okręgu próbuje dostać się do Senatu pod podobnym skrótem, nie może go oczywiście używać, bo jest zastrzeżony, polityk młody, energiczny, ale mający bardzo liczne kłopoty. To jest nadużycie – mówił we Włocławku, gdzie komitet zarejestrował Zbonikowski. Źródło: ""Rzeczpospolita""",,
https://wiadomosci.onet.pl/tylko-w-onecie/bartosz-kownacki-w-onet-opinie-nie-wszyscy-w-pis-sa-katolikami/p5g3yh3,"Bartosz Kownacki w ""Onet Opinie"": nie wszyscy w PiS są katolikami","Poseł PiS Bartosz Kownacki był gościem programu ""Onet Opinie"". Prowadzący zapytał znanego z religijności polityka o ostatnie wypowiedzi prezesa Jarosława Kaczyńskiego dotyczące roli religii w państwie i polityce. — Związek Polski z katolicyzmem jest szczególnie bliski. Dzięki temu, że ten związek był tak silny, przetrwaliśmy i mogliśmy odbudować Rzeczpospolitą. Nikt w Polsce nie odrzuca innych systemów wartości. Polska była krajem niebywale tolerancyjnym w XVI, XVII i XVIII w. Wszędzie na świecie dochodziło wówczas do wojen religijnych – mówił Kownacki.","Zapytany, czy podziela pogląd prezesa, że nie ma żadnego systemu wartości poza chrześcijaństwem, Kownacki odparł: — Poważnym zagrożeniem dla Europy jest to, co forsuje pewna grupa aktywistów, która uważa, że nie ma żadnych wartości i chce się oderwać od korzeni antyku, chrześcijaństwa czy judeochrześcijaństwa – zaznaczył polityk PiS.",,
https://wiadomosci.onet.pl/tylko-w-onecie/sprawa-mariana-banasia-bartosz-kownacki-w-onet-opinie-banas-dobrze-przysluzyl-sie/8p76ssd,"Bartosz Kownacki w ""Onet Opinie"": Banaś dobrze przysłużył się Polsce","Były wiceszef MON Bartosz Kownacki (PiS) był gościem programu ""Onet Opinie"". Prowadzący program Andrzej Stankiewicz zapytał: — Jak to możliwe, że partia o nazwie Prawo i Sprawiedliwość powołuje na szefa Najwyższej Izby Kontroli człowieka, którego majątek bada CBA?","— Ja bym był ostrożny przy tej sprawie — odparł Kownacki. — Szef NIK teraz jest urlopowany. Gwarantuję panu, że oświadczenie majątkowe wielu posłów i polityków są badane. Pamiętam wielu polityków PiS, których oświadczenia majątkowe były wielokrotnie za czasów Platformy kontrolowane i nigdy niczego się nie dopatrzono – mówił poseł.",,
https://wiadomosci.onet.pl/kraj/sondaz-ibris-kampania-wyborcza-ktora-najlepsza/wygc3bs,Sondaż IBRiS dla Interii: czyja kampania wyborcza jest najlepsza?,"Aż 57,1 proc. ankietowanych uważa, że to PiS ma najlepszą kampanię wyborczą. Opozycja? Mniej niż 5 proc.","Na Koalicję Obywatelską wskazało raptem 4,8 proc. ankietowanych, na Lewicę 3,5 proc. - tyle samo co na PSL. Kampania Konfederacji podoba się najbardziej 1,3 proc. badanych. 25,2 proc. badanych nie ma zdania w tej sprawie, a według 4,6 proc. żadna z kampanii nie zachwyca. Badanie zrealizowane zostało metodą telefonicznych, standaryzowanych wywiadów kwestionariuszowych wspomaganych komputerowo (CATI) w dniach 21-22 września 2019 r. na próbie 1100 osób, 18+, reprezentatywnej dla ogółu Polaków.",Jarosław Kaczyński,
https://wiadomosci.onet.pl/tylko-w-onecie/sprawa-mariana-banasia-leszek-balcerowicz-w-onet-rano-to-jest-niewyobrazalne/ph089c1,"Leszek Balcerowicz w ""Onet Rano.”: to jest niewyobrażalne","Leszek Balcerowicz był gościem Jarosława Kuźniara w ""Onet Rano.”. - To jest co najmniej podejrzenie o gigantyczne naruszenie przyzwoitości, być może prawa, ale to trzeba sprawdzić. (…) Coś, co było szczególnie drastyczne, to że to był urzędnik ministra finansów, szef służby skarbowej. To jest niewyobrażalne w żadnym demokratycznym kraju. Jedna dziesiąta tych gigantycznych afer wystarczałaby, by rząd upadł – mówił Leszek Balcerowicz, pytany o sprawę kamienicy szefa NIK Mariana Banasia.","- To, że do tej pory sondaże nie rejestrują jakiegoś wyraźnego spadku (poparcia dla PiS-red.) należy traktować jako dowód, że za mało to się pokazuje. Liczy się przekaz. To, gdzie jest ten silny przekaz w kwestii najważniejszej, bulwersującej dużą część społeczeństwa - pytał Balcerowicz.",,
https://wiadomosci.onet.pl/kraj/kandydat-pis-przerobil-zdjecie-z-premierem-dodal-swoje-plakaty/ldhqhn8,Kandydat PiS przerobił zdjęcie z premierem. Dodał swoje plakaty,"Sławomir Kłosowski, kandydat PiS na posła z Opola, pochwalił się na Facebooku zdjęciem zrobionym podczas ostatniej wizyty Mateusza Morawieckiego w Brzegu. Były lider PiS w regionie postanowił jednak nieco zmodyfikować zdjęcie z premierem, tak by na pierwszym planie widoczne były plakaty z jego podobizną, a nie plakaty partyjnej koleżanki.","W czasie kampanii politycy na wszelkie sposoby, prześcigając się w pomysłach, starają się przykuć uwagę wyborców. Sławomir Kłosowski z PiS do promowania swojej kandydatury postanowił wykorzystać zdjęcie z niedzielnej wizyty premiera Mateusza Morawieckiego w Brzegu. Przed opublikowaniem zdjęcia na Facebooku, startujący z szóstego miejsca Kłosowski postanowił je jednak przerobić, dodając do fotografii swoje dwa plakaty wyborcze, przysłaniając tym samym plakaty liderki opolskiej listy PiS, Violetty Porowskiej. – Zrobiłem to, by urozmaicić monotonię pierwotnego zdjęcia – komentował na łamach ""Gazety Wyborczej"" Sławomir Kłosowski. W oryginale – plakatów Kłosowskiego nie było widać.",Przerobione zdjęcie z wizyty premiera w Brzegu,
https://wiadomosci.onet.pl/tylko-w-onecie/newsletter-onetu-janusz-schwertner-niebezpieczna-wiedza-dawida-kosteckiego/9cplnmw,Newsletter Onetu. Janusz Schwertner: niebezpieczna wiedza Dawida Kosteckiego,"Bokser złożył w 2012 r. zeznania, które były dla niego śmiertelnie niebezpieczne. Siedem lat później - zgodnie z oficjalną wersją - popełnił samobójstwo w więzieniu. Jednak państwo powinno brać pod uwagę, że do śmierci Kosteckiego mogły przyczynić się osoby trzecie."," Tu nie chodzi o szerzenie teorii spiskowych. Nasza redakcja przed kilkunastoma dniami poznała pełny zapis zeznań, jakie złożył bokser w związku z działalnością dwóch ukraińskich gangsterów na Podkarpaciu. To Dawid Kostecki uderzył w system, który w Rzeszowie i okolicach trwał nienaruszony przez kilkanaście lat.  Podczas przesłuchania dzielił się niebezpieczną wiedzą: opowiadał o wpływach braci R., sprzedajnych policjantach i prokuratorach, ujawniając przy okazji, że w należących do braci agencjach towarzyskich mogli być nagrywani politycy.  Wczoraj opublikowaliśmy kolejny tekst, w którym opisaliśmy część zeznań złożonych przez braci R. Twierdzili oni, że do współpracy chciały zwerbować ich ukraińskie (a w tamtym czasie w zasadzie rosyjskie) służby. Ich wiedza miała być przydatna, bo tajemnicą poliszynela było, że w prowadzonych przez nich agencjach pojawiają się przedstawiciele świata biznesu i polityki. I być może są także potajemnie nagrywani.  Gdyby nie Kostecki, sprawa dalej tkwiłaby w martwym punkcie. Całe śledztwo przeciwko braciom rozpoczęło się od niego. Jednym ruchem bokser narobił sobie przynajmniej kilkudziesięciu wrogów, od lat czerpiących garściami z układu, którego nikt nie miał zamiaru rozbijać.   Już w 2012 r. - składając te zeznania - Kostecki znalazł się w śmiertelnym niebezpieczeństwie. Na jego śmierci mogło zależeć wielu osobom.  Niedługo w Onecie kolejne teksty związane z tym tematem.  Janusz Schwertner jest autorem Informacyjnego Newslettera Onetu – zapisz się już dziś! Tu znajdziesz formularz.   Ukraińska służba bezpieczeństwa prowadziła grę z dwoma polskimi obywatelami ukraińskiego pochodzenia, którzy posiadali ekskluzywne agencje towarzyskie na Podkarpaciu, być może również nagrywając tam polityków i biznesmenów - tak wynika z zeznań samych sutenerów.     Po czterech latach rządów PiS armia jest uwikłana w wojny ideologiczne, upolityczniona i osłabiona przez czystki kadrowe. Sprawcą tego rozedrgania był Antoni Macierewicz, były szef MON. Od kiedy urząd sprawuje Mariusz Błaszczak, nastroje trochę się poprawiły. Problemów do rozwiązania w wojsku jest jednak nadal sporo - pisze nasza dziennikarka Edyta Żemła.    Tymczasem w USA Przewodnicząca Izby Reprezentantów Nancy Pelosi zapowiedziała rozpoczęcie procedury impeachmentu prezydenta Donalda Trumpa. Demokraci podejrzewają go o to, że wywierał naciski na Ukrainę, by pozyskać haki na swego rywala w wyborach prezydenckich w 2020 r.   Polityka zagraniczna, gospodarka, 500 plus, emerytury, aborcja i związki partnerskie. I mnóstwo innych elementów rzeczywistości, na które wpływ mają politycy. Przedstawiamy Państwu zabawę w quiz wyborczy Onetu. Być może pomoże Państwu dokonać wyboru zgodnego z Waszymi poglądami. ",Janusz Schwertner,
https://wiadomosci.onet.pl/kraj/mateusz-morawiecki-po-ma-wpisane-w-dna-bylejakosc-i-lenistwo/6gnjpeg,Premier: PO ma wpisane w DNA bylejakość i lenistwo,"Nawet jeśli założymy, że PO chce dziś dobrze, to i tego nie będą potrafili zrobić; oni mają wpisane w swoje DNA: bylejakość, lenistwo i wiarygodność na poziomie Żuław - powiedział w wywiadzie dla tygodnika ""Gazeta Polska"" premier Mateusz Morawiecki.","Morawiecki pytany o zapowiedź programową Koalicji Obywatelskiej dotyczącą 600 zł dla aktywnych pracowników co miesiąc, odpowiedział, że to ""syreni śpiewa partii, która roztrwoniła polski majątek"". - Znając ich ""wiarygodność"" z ośmiu lat rządów, to prędzej zabiorą 600 zł, niż dołożą. Tak jak było z wiekiem emerytalnym – obiecywali nie podwyższać, a podwyższyli. Albo z podatkami. Mieli obniżać, a podwyższyli VAT i dwadzieścia innych. Platforma podczas swych rządów straciła miliardy złotych, które powinny wpłynąć do polskiego budżetu, a zostały skradzione przy całkowicie biernej postawie państwa. Cztery lata temu twierdziła, że Polski nie stać na program 500 plus. A dziś chce dawać pracownikom co miesiąc 600 złotych? Przecież ta ekipa przez osiem lat udowodniła, że jest mistrzem w traceniu pieniędzy, a nie w ich zarabianiu"" - podkreślił szef rządu. Szef rządu ocenił, że za rządów PO dochodziło do ""patologii"". - Nawet jeśli założymy, że dziś chcą dobrze – od razu powiem, że w to nie wierzę – to i tak nie będą potrafili tego zrobić. Oni mają wpisane w swoje DNA: bylejakość, lenistwo i wiarygodność na poziomie Żuław - stwierdził Morawiecki. Premier pytany o akcję ""Nie świruj, idź na wybory"" powiedział, że jest nią zażenowany. - Nie od dziś wiadomo, że nienawiść zaślepia i najwyraźniej tak jest i w tym przypadku. Nienawistne emocje wobec Prawa i Sprawiedliwości pozbawiły tych państwa zdolności racjonalnej oceny rzeczywistości. I na tym bym zakończył ten temat. Mam tylko nadzieję, że uczestnicy tej akcji i ich polityczni patroni znajdą w sobie tyle przyzwoitości i odwagi, by przeprosić wszystkich, którzy poczuli się tą akcją urażeni - mówił Morawiecki. Szef rządu pytany, czy PiS uważa, że możliwe jest zrównanie dopłat dla rolników do europejskiego poziomu, odpowiedział twierdząco. - Sprawą dopłat dla rolników nie zajęliśmy się miesiąc czy dwa miesiące temu. Zajmujemy się nią od początku mijającej kadencji i stąd nasze przekonanie, że to zrównanie jest realne. Nie jesteśmy ""nowym"" krajem UE, który musi się godzić na gorsze zasady - powiedział Morawiecki. - Jesteśmy pełnoprawnym krajem członkowskim i czas już najwyższy zakończyć to dyskryminujące różnicowanie. Trzeba się z nami liczyć, trzeba się liczyć z naszymi partnerami z regionu. Pokazaliśmy podczas wyboru kandydata na nowego szefa Komisji Europejskiej, że nic o nas bez nas. I tak pozostanie - dodał szef rządu. Premier podkreślił, że z nową szefową Komisji Europejskiej Ursulą von der Leyen rozmawia ""co kilka dni"", a propozycja teki komisarza ds. rolnictwa to ""wyraz uznania"" dla Polski oraz ""przyjaciół z Grupy Wyszehradzkiej czy szerzej z Trójmorza"". Polskim kandydatem na komisarza ds. rolnictwa w nowej KE jest Janusz Wojciechowski. Natomiast kwestia zrównania dopłat dla rolników to jedna z zapowiedzi PiS przedstawiona przez prezesa partii Jarosława Kaczyńskiego podczas konwencji wyborczej w Lublinie.",Mateusz Morawiecki,
https://wiadomosci.onet.pl/kraj/komentarze-po-opinii-rzecznika-tsue-ws-pytan-prejudycjalnych-polskich-sadow/g2nplng,"Komentarze po opinii rzecznika TSUE ws. pytań prejudycjalnych polskich sądów. ""Zadowolenie i satysfakcja""","Pytania prejudycjalne sądów w sprawie systemu dyscyplinarnego dla sędziów w Polsce należy uznać za niedopuszczalne - stwierdził dziś rzecznik TSUE. - To nie znaczy, że nie ma problemu - powiedział w komentarzu do sprawy rzecznik Sądu Najwyższego Michał Laskowski. Z kolei rzecznik PiS Radosław Fogiel stwierdził, że opinia rzecznika TSUE jest zbieżna ze stanowiskiem rządu.","Z opinii rzecznika generalnego Trybunału Sprawiedliwości Unii Europejskie wynika, że pytania prejudycjalne sądów w sprawie systemu dyscyplinarnego dla sędziów w Polsce należy uznać za niedopuszczalne. Opinia dotyczy pytań sądów okręgowych w Łodzi i Warszawie o niezawisłość sędziowską w związku z wprowadzeniem w Polsce w 2017 r. nowego systemu dyscyplinarnego wobec sędziów. Rzecznik generalny nie podzielił jednak w zawartych w tych pytaniach obaw sędziów co do tego nowego systemu. Opinia rzecznika jest wstępem do wyroku TSUE. Może się on nią kierować i tak się często dzieje, ale też może wydać inne orzeczenie. Radosław Fogiel odnosząc się do tych informacji podkreślił, że opinia rzecznika jest zbieżna ze stanowiskiem polskiego rządu. - Aczkolwiek musimy pamiętać, że tak, jak za każdym razem, mamy tu do czynienia z opinią rzecznika. Tak, jak w przypadku poprzedniego, nadal toczącego się przed TSUE postępowania, podnosiliśmy, że opinia rzecznika nie jest wiążąca, tak samo i tym razem - skomentował Fogiel. Jak dodał, musimy spokojnie poczekać na zakończenie postępowania przed Trybunałem. ""Aczkolwiek w opinii PiS te pytania prejudycjalne zadane między innymi przez sędziego Tuleyę są działaniami czysto politycznymi i tak naprawdę pretekstem do tego, żeby prowadzić wojnę z PiS w Polsce. Będziemy to stanowisko prezentować przed Trybunałem, ale oczywiście wiążący będzie dopiero jego wyrok - dodał wicerzecznik PiS. - Problem przedstawiony w tych pytaniach polskich sądów niewątpliwie jest istotnym problemem prawnym, natomiast niekoniecznie musi on kwalifikować się do udzielania odpowiedzi przez TSUE - zaznaczył rzecznik prasowy Sądu Najwyższego Michał Laskowski. Jak dodał, problem wskazany w tych pytaniach ""jest niewątpliwie ważny i warto się nad nim zastanawiać"". - Sądzę, że tak czy owak TSUE się odniesie do tych kwestii. Być może w tym konkretnym postępowaniu podzieli opinię Rzecznika Generalnego, choć tego oczywiście nie wiemy, ale co do samego zagadnienia to myślę, że Trybunał odniesie się do niego w toku innych postępowań - powiedział. Sędzia Laskowski wskazał w tym kontekście na opinię Rzecznika Generalnego TSUE z 27 czerwca br., która wiązała się z zagadnieniami poruszanymi w pytaniach sądów z Łodzi i Warszawy. - Ta opinia generalnie jest zbieżna z naszą oceną, którą już kilkukrotnie wyrażaliśmy. Stanowisko rzecznika TSUE przyjmujemy z dużym zadowoleniem i satysfakcją, i mamy nadzieję, że zostanie ono podzielone przez Trybunał - powiedział przewodniczący KRS, sędzia Leszek Mazur. Sędzia Mazur zwrócił też uwagę, że pytanie prejudycjalne posiada określone przesłanki. - Jeśli te przesłanki są spełnione, to wszystko jest w porządku. Zauważyliśmy jednak, że pytania prejudycjalne dotyczą niekiedy tematów niezwiązanych bezpośrednio z procesami sądowymi, w których się je formułuje. Było to wyraźnym dowodem nadużywania instytucji i zawieszania postępowań sądowych ze szkodą dla stron - zaznaczył. Stanowisko rzecznika generalnego Trybunału Sprawiedliwości UE dotyczące pytań prejudycjalnych sądów w sprawie systemu dyscyplinarnego dla sędziów w Polsce potwierdza to, że ci, którzy je złożyli kierowali się tylko motywami politycznymi – powiedział w Rzeszowie wiceminister sprawiedliwości Marcin Warchoł. Według wiceministra sprawiedliwości Marcina Warchoła stanowisko TSUE potwierdza, że ""sędziowie, którzy je złożyli, kierowali się tylko motywami politycznymi, nieznajomością prawa i ostatecznie się skompromitowali"".",Trybunału Sprawiedliwości Unii Europejskie,
https://wiadomosci.onet.pl/kraj/kto-finansuje-sok-z-buraka-radoslaw-fogiel-apeluje-do-kidawy-blonskiej/c727p3g,Hejterski profil jest finansowany przez samorządy? Radosław Fogiel: niech PO odetnie się od Soku z Buraka,"- Niestety, mówię to z ubolewaniem, zaczyna rysować się obraz, z którego mogłoby wynikać, że hejterski profil, używany do atakowania przeciwników politycznych jest finansowany przez samorządy, w których rządzi Platforma Obywatelska - stwierdził wicerzecznik PiS Radosław Fogiel.","Dodał, że ""z tego, co już zostało ujawnione, z artykułu prasowego, z naszych dociekań, nie da się uwierzyć, że (szef PO) Grzegorz Schetyna nie wiedział, że płaci pieniądze komuś, kto tworzy hejterski profil Sok z Buraka"". - Chcielibyśmy tylko usłyszeć opinię, pani (wice) marszałek Sejmu Małgorzaty Kidawy-Błońskiej, bo co innego jest opowiadanie pięknych słówek o współpracy, co innego jest zalanie Polski billboardami z przytulającymi się osobami, ale jeśli przychodzi co do czego, to za panią Kidawą-Błońską stoi najgorsza zawartość internetu - podkreślił Fogiel. - Nie wystarczy, że Kidawa-Błońska powie, że to nie jest jej etyka, że to jej się nie podoba. My domagamy się, żeby pani Kidawa-Błońska złożyła jasną deklarację, że Platforma Obywatelska nie tylko odetnie się od Soku z Buraka, ale odetnie (też) jego finansowanie - oświadczył wicerzecznik PiS.",Radosław Fogiel,
https://wiadomosci.onet.pl/kraj/sondaz-ibris-pis-wygrywa-z-wynikiem-445-proc-poparcia/4szsp0x,Nowy sondaż. PiS z 20 proc. przewagą nad KO,"PiS i Zjednoczona Prawica z mocną pozycją, mogą liczyć na poparcie sięgające 44,5 proc. Koalicja Obywatelska niezmiennie na drugim miejscu z 23,9 proc. - wynika z sondażu IBRiS dla RMF FM i ""Dziennika Gazety Prawnej"".","Na podium znalazła się także Lewica. Sondaż daje jej poparcie 14,1 proc. Dalej Kukiz'15 i PSL z poparciem 6 proc. i Konfederacja z wynikiem 4,4 proc. https://twitter.com/IBRiS_PL/status/1176381535395745793/photo/1 Sondaż przeprowadzono 20-21 września na ogólnopolskiej próbie 1100 dorosłych Polaków metodą telefoniczną, standaryzowanych wywiadów kwestionariuszowych wspomaganych komputerowo (CATI). Zobacz więcej sondaży w specjalnym raporcie Onetu",Konwencja programowa PiS w Lublinie,
https://wiadomosci.onet.pl/tylko-w-onecie/celinski-w-programie-tomasz-lis-zmiana-w-polsce-przyjdzie-przez-rewolte-uliczna/vd1j1wy,Celiński w programie „Tomasz Lis.”: zmiana w Polsce przyjdzie przez rewoltę uliczną,"- Tu w Polsce się już nic nie zmieni. Zmiana przyjdzie w takich okolicznościach i w takim trybie, że tacy ludzie jak pan i ja - ludzie, którzy myślą, mają jakieś wykształcenie, wiedzę – nie będą mieli absolutnie nic do powiedzenia wobec tych zmian. Zmiana w Polsce przyjdzie przez rewoltę uliczną – zaznaczył w programie ""Tomasz Lis."" Andrzej Celiński.",,,
https://wiadomosci.onet.pl/tylko-w-onecie/prof-sadurski-w-programie-tomasz-lis-opozycja-popelnila-straszliwe-bledy-zaniechania/h112vzl,"Prof. Sadurski w programie ""Tomasz Lis."": opozycja popełniła straszliwe błędy zaniechania","- Mamy sytuację, że trzeba ratować Polskę przed agresorami. Od czterech lat trwa absolutne bezceremonialna agresja na rzeczy dla nas najważniejsze: na rządy prawa, na demokrację, na wolności i na miejsce Polski w UE. A przy okazji zapożyczają potężnym długiem nasze dzieci i nasze wnuki - stwierdził w programie ""Tomasz Lis."" prof. Wojciech Sadurski z Uniwersytetu w Sydney.",,,
https://wiadomosci.onet.pl/kraj/wybory-parlamentarne-2019-dorota-tobiszowska-o-weglu-i-zielonej-energii/hnzjp64,Dorota Tobiszowska: judaszowych pieniędzy na Śląsku nie chcemy,"- Nazwiska się nie wstydzę. Mój mąż zrobił dla Śląska bardzo dużo, jeśli chodzi o górnictwo. Na tym będę budować - mówi w rozmowie z Onetem kandydatka PiS do Senatu ze Śląska Dorota Tobiszowska. Żona europosła i byłego wiceministra energii ds. górnictwa Grzegorza Tobiszowskiego chce ściągać na Śląsk nowe inwestycje i zmienić węgiel w zieloną energię.","Dorota Tobiszowska jest radną miejską i prawnikiem. Pracuje jako kierownik działu organizacyjno-prawnego w Polskiej Grupie Górniczej. Prywatnie jest żoną europosła i byłego wiceministra energii ds. górnictwa. W wyścigu o mandat senatora zabiegać będzie o głosy mieszkańców Chorzowa, Piekar Śląskich, Rudy Śląskiej, Siemianowic Śląskich i Świętochłowic. Zmierzy się z trzema kandydatami rozdrobnionej opozycji: założycielem Śląskiej Partii Regionalnej Henrykiem Mercikiem (kandydatem Koalicji Obywatelskiej), przewodniczącym Ślonzoków Razem (koalicjanta PSL) Leonem Swaczyną oraz wyrzuconym niedawno z Platformy Obywatelskiej, byłym prezydentem Świętochłowic Dawidem Kostempskim. *** Paweł Pawlik, Onet: Ma pani wygraną w kieszeni? Dorota Tobiszowska: Nie sądzę, że to takie łatwe. Gdyby tak było, pojechałabym na wczasy. Robię kampanię. Ludzie muszą mieć wybór, muszą zagłosować. Ja jestem ofertą. Jestem dumna, że mogę kandydować z PiS. Szansa na wygraną jest duża, choćby z powodu braku jedności w szeregach opozycji w pani okręgu. Myślę, że tak. Nie wiem dlaczego panowie kłócą się między sobą, bo tego nie śledzę, ale coś między moimi kontrkandydatami iskrzy. Skupiam się na pracy, jestem też radną, więc to wszystko – pracę zawodową, działalność publiczną i kampanię muszę pogodzić i na wszystko znaleźć czas. Jak chce pani przekonać do siebie wyborów? Chcę załatwić dla Śląska, dla Rudy Śląskiej, jak najwięcej. Mam o tyle ułatwione zadanie, że idę z rządem PiS. Rządem, który obiecał i dotrzymał słowa. Po roku 1939 to chyba jedyny rząd w Polsce, który rzeczywiście obiecany program realizuje. Nie muszę się wstydzić, że idę z tym ugrupowaniem. Mając większość ten rząd może iść i robić swoje. Iść i pracować. Co więc chce pani załatwić w Senacie? Moja praca w Radzie Miasta Rudy Śląskiej i w górnictwie pozwoliła mi spojrzeć na problemy ludzkie szerzej. Jestem w moim mieście w komitecie ds. rewitalizacji, to daje perspektywę na to, co można zrobić mając pieniądze. Na przykład kopalnie powoli są łączone - to bardzo dobry pomysł. Pracuję na kopalni ""Ruda"", powstałej z połączenia kopalni ""Halemba"", ""Pokój"" i ""Bielszowice"". To obniżyło koszta, a ludzie dalej mają pracę. To jest bajka. Jeśli dostanę się do Senatu, będę mogła załatwić dla ludzi jeszcze więcej. Dla Ślązaków, dla okręgu 74, to przede wszystkim rządowy Program dla Śląska. Z tym chcę iść, pracować, lobbować na rzecz inwestycji na Śląsku. To nie są pieniądze do przejedzenia, to są pieniądze, które realnie są wtłaczane w Śląsk. Dla mnie start z programem tego ugrupowania, opartym przede wszystkim na godności człowieka, to powód do dumy. Co mam powiedzieć? Będę tej partii i tego programu broniła rękami i nogami. Nie wyobrażam sobie, że po wyborach władza w Polsce może się zmienić. Czy w związku z tym zamierza pani wstąpić do PiS oficjalnie? Pan prezes Jarosław Kaczyński i struktury PiS-u wiedzą, że nie jestem w partii. Nigdy w żadnej nie byłam. Czy zamierzam wstąpić? Na pewno tej partii bym się nie wstydziła. Powiem szczerze, że rozważę. To jest jedyna partia, która mogłaby być moją partią. Przeciwnicy twierdzą, że została pani kandydatką PiS ze względu na powiązania rodzinne. Pan europoseł... To nie powiązania rodzinne, Tobiszowski to przecież mój mąż. Działa publicznie od ponad 20 lat. Był w samorządzie, był posłem, był w rządzie, teraz jest europosłem. Na pewno nazwisko pomaga, nie ukrywam tego. Natomiast swoją pracą już trochę pokazałam. Nazwiska się nie wstydzę, mąż nie wstydzi się mnie, ani ja jego. Nie jest tak, że idę osobnym torem. Mój mąż zrobił dla Śląska bardzo dużo, jeśli chodzi o górnictwo. Transformacja, która odbyła się za jego czasów, to jest rzecz niesamowita. Na tym będę budować. Wyobraża sobie pani odejście od węgla w perspektywie 20-30 lat? Absolutnie nie. Nie zakopuje się złota. Ono jest już zakopane. Wydobywajmy w miarę potrzeb, nie rezygnujmy z węgla. Można tak przetransformować węgiel, żeby zrobić z niego zieloną energię. Taka jest prawda. Da się? Tak, tak. Pracuję w górnictwie 30 lat, więc wiem, co mówię. A smog? Byłam ostatnio na konferencji organizowanej przez GIG, czyli Główny Instytut Górnictwa, gdzie byłam świadkiem ciekawej dyskusji z udziałem prof. Jerzego Buzka i prezesa Górniczej Izby Przemysłowo-Handlowej Janusza Olszowskiego. Pan Buzek mówił o tym, że musimy od węgla systematycznie odchodzić, ze względu na zanieczyszczone powietrze. Po czym głos zabrał pan Olszowski, który nie zgodził się z tymi stwierdzeniami. Podkreślił, że smog pochodzi głównie ze spalania drewna, śmieci, odpadów, plastiku w starych piecach domowych i kotłowniach. Z węgla mamy tylko 3-4 proc. smogu. Natomiast 7-8 proc. z samochodów. Jeżeli węgiel przetworzyć i spalać w odpowiedniej technologii, to w ogóle nie mamy o czym mówić. Górnictwo zawsze będę wspierać. Mówię to nie dlatego, że pracuję na kopalni. I tutaj wracamy do rządowego programu, dzięki któremu pieniądze inwestowane są w walkę ze smogiem, na przykład na wymianę starych pieców na nowe ekologiczne lub na termomodernizacje. To nie może być tak, jak było kiedyś, przed rządami PiS: dostaniecie pieniądze, jak zlikwidujecie kopalnie. Takich judaszowych pieniędzy na Śląsku nie chcemy.  ",Dorota Tobiszowska,
https://wiadomosci.onet.pl/tylko-w-onecie/wybory-parlamentarne-2019-slawomir-nitras-oskarza-kaczynskiego-o-nienawisc/3e7rxwx,"Nitras w ""Onet Rano."": Kaczyński wprowadził w Polsce pierwiastek nienawiści","- Jarosław Kaczyński to przykład absolutnego braku szacunku dla każdego, kto myśli inaczej. Zaraził nienawiścią też instytucje, w tym te poważne, jak Kościół - powiedział w programie “Onet Rano.” Sławomir Nitras.","Polityk KO zaznaczył, że nienawiść ""to dziś codzienność"" i łatwo potrafimy sobie powiedzieć, że się nienawidzimy. - W Stargardzie pewna niewiasta powiedziała, że cieszy się, że mnie widzi, bo ma okazję powiedzieć mi w twarz, że mnie nienawidzi i życzy mi śmierci - powiedział Nitras w rozmowie z Jarosławem Kuźniarem. O szerzenie nienawiści oskarża prezesa PiS. Twierdzi jednak, że działa to na krótko. - Na dłuższą metę ludzie odrzucą tę nienawiść, nie mam co do tego wątpliwości - powiedział w ""Onet Rano."".",,
https://wiadomosci.onet.pl/kraj/tczew-pomaska-nie-budujmy-muzeum-westerplatte-odbudujmy-lepiej-most-tczewski/725zljx,"Opozycja ma pomysł ws. Mostu Tczewskiego. Kto specustawą wojuje, ten...","Posłanka PO Agnieszka Pomaska uważa, że zamiast budować Muzeum Westerplatte za 150 mln zł, rząd powinien przeznaczyć te pieniądze na odbudowę zabytkowego Mostu Tczewskiego. - Która z inwestycji jest pilniejsza? Odpowiedź jest oczywista - przekonuje w rozmowie z Onetem.","Przed wyborami temat odbudowy Mostu Tczewskiego stał się naprawdę gorący. Lokalni społecznicy (wśród nich są m.in. dziennikarze i historycy) przekonują, że zabytkowy Most powinno przejąć państwo, bo obecny właściciel, czyli powiat nie ma pieniędzy na jego odbudowę. Z takim podejściem zgadzają się też tczewscy politycy - prezydent miasta i starosta. Ale sprawa przestała już być lokalna, bo do Tczewa co rusz wybierają się teraz kolejni politycy spoza tego miasta. Głos zabierał już m.in. były minister infrastruktury Kazimierz Smoliński, a z opozycji - najbardziej aktywna jest tutaj poseł PO Agnieszka Pomaska. I właśnie ona zgłosiła tutaj dość osobliwy pomysł. Posłanka uważa, że rząd powinien zlikwidować specustawę ws. Westerplatte, oddać tereny Gdańskowi i wycofać się z obecnych planów budowy Muzeum Westerplatte, które ma kosztować około 150 mln zł. Pomaska uważa, że te pieniądze lepiej przeznaczyć na odbudowę Mostu Tczewskiego. - Która z inwestycji jest pilniejsza? Odpowiedź jest oczywista - przekonuje w rozmowie z Onetem. Posłanka przekonuje, że państwo powinno przejąć Most Tczewski i powinno zrobić to drogą kolejnej specustawy. Obiecuje, że najprawdopodobniej już w przyszłej kadencji (jeżeli ponownie zostanie wybrana do Sejmu) będzie pilotować temat specustawy ws. Mostu Tczewskiego. Taki pomysł można traktować jako rzeczywistą chęć rozwiązania problemu Mostu Tczewskiego, ale można też rozpatrywać go w kategoriach swoistego politycznego rewanżu. Opozycja bardzo protestowała przeciwko specustawie ws. Westerplatte, teraz to ona chce stworzenia kolejnej specustawy, której treść nie byłaby wygodna dla obecnej władzy. - Kto specustawą wojuje, ten od specustawy ginie? - dopytuję. - To pan powiedział - uśmiecha się Pomaska. Politycy PiS nie chcą wycofywać się z budowy Muzeum Westerplatte. Nie chcą jednak również specustawy ws. przejęcia Mostu Tczewskiego. Poseł Smoliński obiecywał ostatnio, że będzie zabiegał, by Most został w 100 procentach odbudowany ze środków państwa.",Odbudowa Mostu Tczewskiego trwa już kilka lat,
https://wiadomosci.onet.pl/kraj/wybory-parlamentarne-2019-dlaczego-glosujemy-na-pis-ko-lewice-sondaz/mlpl5hf,"Z jakiego powodu głosujemy na partie? Sondaż dla ""Gazety Wyborczej""","PiS wybieramy, chcąc poprawić sytuację rodziny. Na Koalicję Obywatelską oddajemy z kolei głos głównie po to, by nie wygrała inna partia - wynika z ogólnopolskiego sondażu Kantar dla ""Wyborczej"".","W sondażu zapytano, dlaczego respondenci głosują na wybraną partię. Do wyboru były cztery możliwości: ""utożsamiam się z wartościami tej partii”, ""dzięki tej partii może poprawić się sytuacja moja i mojej rodziny”, ""nie ma nikogo lepszego"" i ""nie chcę, żeby wygrała inna partia"" - można było wybrać maksymalnie dwie. Zwolennicy PiS najczęściej wskazywali, że to ""dzięki tej partii może poprawić się sytuacja moja i mojej rodziny” (38 proc.). Drugim ważnym powodem głosowania na PiS jest utożsamianie się z wartościami tej partii. Odpowiedź tę wybiera 30 proc. wyborców partii Kaczyńskiego. Trzeci powód głosowania na PiS to odpowiedź ""nie ma nikogo lepszego"" – taką opcję wybrało 26 proc. wyborców PiS. Najczęściej deklarowany powód głosowania na Koalicję Obywatelską to ""nie chcę, żeby wygrała inna partia” (41 proc.). Tradycyjnie więc wyborcy KO głosują na tę partię, o której sądzą, że ma szanse odsunąć PiS od władzy. Niewiele osób (14 proc.) wybiera za to odpowiedź, że dzięki KO poprawi się sytuacja ich rodzin. 31 proc. wyborców Koalicji Obywatelskiej deklaruje, że wybiera ją, gdyż utożsamia się z jej wartościami. Wśród wyborców Lewicy – aż 60 proc. z nich mówi natomiast, że głosują, bo ""utożsamiają się z wartościami” Lewicy. Sondaż Kantar dla ""GW"" przeprowadzono na próbie 1000 osób, reprezentatywnej dla populacji powyżej 18. roku życia. Źródło: ""Gazeta Wyborcza""",Drugim ważnym powodem głosowania na PiS jest utożsamianie się z wartościami partii,
https://wiadomosci.onet.pl/kraj/sokzburaka-powiazany-z-platforma-sebastian-kaleta-chce-wyjasnien-od-trzaskowskiego/zcwc8g3,SokzBuraka powiązany z Platformą? Sebastian Kaleta chce wyjaśnień od Trzaskowskiego,"Warszawski radny PiS i wiceminister sprawiedliwości Sebastian Kaleta chce wyjaśnień od prezydenta Rafała Trzaskowskiego na temat związków ratusza z Mariuszem Kozakiem-Zagozdą, który - według tygodnika ""Sieci"" - stoi za dostępnym na Facebooku profilem SokzBuraka. Doniesieniom tygodnika zaprzeczył poseł PO Mariusz Witczak.","""Mamy dowody, że za potężną maszyną politycznego hejtu w internecie stoją ludzie Platformy i jej pieniądze"" - tak tygodnik ""Sieci"" zapowiada w internecie tekst z nowego wydania. ""To SokzBuraka – najbardziej hejterski obszar internetu, którego celem jest niszczenie Prawa i Sprawiedliwości – został stworzony przez człowieka zatrudnionego nie tylko w PO, ale też w warszawskim ratuszu"" - pisze w zapowiedzi materiału tygodnik. ""Partia sowicie go opłaca, choć nie chce się do tego przyznać"" - dodaje czasopismo. Według portalu wPolityce.pl zapowiadającego dostępną w kolejnym wydaniu tygodnika publikację, Kozak-Zagozda ""wypiera się pracy przy tym projekcie"". Kaleta powiedział wczoraj na konferencji prasowej przed warszawskim ratuszem, że jeśli informację ""Sieci"" okażą się prawdziwe i jeśli potwierdzi się to, co napisały media, Platforma Obywatelska mimo, iż mówi o chęci porozumienia między Polakami, prowadzi skrajnie odmienne działania - ""okazałoby się, że instytucjonalnie sieje nienawiść"". - Dlatego to musi być pilnie wyjaśnione - ocenił. Przypomniał, że przed rokiem podczas kampanii w wyborach na prezydenta Warszawy Patryka Jakiego informował, że w internecie dzieją się nieprawdopodobne rzeczy, jeśli chodzi o szerzenie nienawiści, puszczanie fałszywych informacji i robienie tego na gigantyczną skalę, ponieważ były to sponsorowane treści na Facebooku. - Niestety dzisiaj widzimy, że te pytania, które zadaliśmy rok temu, prowadzą do Platformy Obywatelskiej - dodał. Stwierdził, że wówczas pytał i prosił Platformę Obywatelską, by zajęła stanowisko w tej sprawie, ale nie odpowiedziała. - Dlatego dzisiaj stanowczo żądam, żeby Rafał Trzaskowski wyszedł jutro rano na konferencję prasową i oświadczył, dlaczego Mariusz Kozak-Zagozda jest w warszawskim ratuszu - powiedział. Kaleta chce też, by prezydent Warszawy odpowiedział, czy miał wiedzę o działaniach Kozaka-Zagozdy w profilu SokzBuraka w kampanii samorządowej i obecnie oraz, czy wydawał dyspozycje, jak ma być prowadzony ten profil. - Czy Rafał Trzaskowski - krótko mówiąc - uczestniczył, bądź nadzorował systemowe sianie nienawiści w internecie - pytał Kaleta. W jego ocenie profil ma charakter ""wielkiej nienawiści, emocji, fałszu"" i nastawiania ""Polaków przeciwko Polakom, warszawiaków przeciwko warszawiakom"". Kaleta zaznaczył, że - jak twierdzi tygodnik - ""być może było to finansowane z pieniędzy Platformy Obywatelskiej, a zatem z pieniędzy publicznych miała być siana nienawiść"". - Platforma Obywatelska, a w szczególności Rafał Trzaskowski muszą jasno odpowiedzieć, jakie mają związki z tym hejterskim profilem. Platforma Obywatelska musi ponadto przedstawić opinii publicznej szczegółowe informacje, jakiego rodzaju treści opłacała w internecie, bo wiemy że Platforma najwięcej spośród partii politycznych wydaje na internet - ocenił Kaleta. - Wiele wskazuje na to - łącząc wszystkie razem wątpliwości, które podają media - że Rafał Trzaskowski mógł wiedzieć o tym, a nawet mógł nadzorować w pewnym sensie działalność największej platformy nienawiści w polskim internecie, dlatego też żądamy - jako radni miasta stołecznego Warszawy, jako zaangażowani w debatę publiczną przedstawiciele mieszkańców - żeby Rafał Trzaskowski pilnie odniósł się do wszystkich wątpliwości, które media stawiają w świetle zarówno funkcjonowania SokuzBuraka, jak i relacji pana Kozaka-Zagozdy z panem Trzaskowskim - zarówno prywatnej, jak i tej służbowej, bowiem wiemy o zatrudnieniu w ratuszu - powiedział Kaleta. - Nie mamy nic wspólnego z profilem SokzBuraka. To jakieś bzdury i insynuacje - w ten sposób poseł PO Mariusz Witczak odniósł się w rozmowie z PAP do publikacji tygodnika ""Sieci"". SokzBuraka na koncie portalu społecznościowego informuje, że jest ""największa polską społecznością satyryczną o lekkim zabarwieniu politycznym"". ""Wszystkim, którzy zbyt poważnie traktują satyrę i mylą ją z tzw. hejtem polecamy jej definicję w Wikipedii"" - zaznaczono w informacjach na koncie.",Sebastian Kaleta,
https://wiadomosci.onet.pl/kraj/senator-zarejestrowal-komitet-zjednoczona-prawica-pis-sie-od-niego-odcina/63kcktj,Senator zarejestrował komitet Zjednoczona Prawica. PiS się od niego odcina,"Senator Jan Dobrzyński startujący z komitetu Zjednoczona Prawica nie jest kandydatem Prawa i Sprawiedliwości na senatora w okręgu nr 60 obejmującym m.in. Białystok - przypominają działacze tej partii. Szef podlaskich struktur, minister edukacji Dariusz Piontkowski zarzucił Dobrzyńskiemu ""próbę rozbicia prawicy"".","Kandydatem PiS na senatora w tym okręgu jest samorządowiec Mariusz Gromko, Jan Dobrzyński we wcześniejszych wyborach dostał się do Senatu z ramienia PiS, obecnie jest senatorem niezrzeszonym. - Trzeba wyraźnie powiedzieć, że pan Dobrzyński nie jest członkiem PiS, nie jest kandydatem PiS. Dziś jest kandydatem, który reprezentuje swoje osobiste ambicje polityczne i w ten sposób szkodzi Prawu i Sprawiedliwości, i wszystkim wyborcom, którzy by chcieli, aby zarówno w Sejmie, jak i Senacie Prawo i Sprawiedliwość posiadała większość - mówił na konferencji prasowej w Białymstoku Dariusz Piontkowski. W jego ocenie, założenie przez Dobrzyńskiego swojego komitetu Zjednoczona Prawica to ""próba rozbicia prawicy"". - Jego działania będą tylko i wyłącznie służyły naszym przeciwnikom politycznym i jego start oczywiście osłabia start naszych kandydatów, bo naszym kandydatom może kandydat tego komitetu odebrać głosy - dodał. Piontkowski poinformował też, że Dobrzyński został wykluczony z partii m.in. za utworzenie odrębnego komitetu wyborczego. Przypomniał, że kilkanaście miesięcy temu Dobrzyński został zawieszony w członkostwie w PiS ""za mało obyczajne zachowania w miejscach publicznych"" oraz inne działania, które nie służyły partii. - Jego wykluczenie było tylko naturalną konsekwencją wcześniejszych działań - zapewnił minister. Jak dodał, podjął tę decyzję 3 września, ale mimo prób nie udało się dotąd dostarczyć jej skutecznie Dobrzyńskiemu. Dobrzyński wcześniej powiedział dziennikarzom, że nikt mu takiej decyzji nie przekazał, ale - jak mówił - jeśli jest prawdziwa, nie zamierza się odwoływać. Mówił też, że był przekonany o starcie w wyborach jako kandydat niezależny, ale wspierany przez PiS, jednak - jak dodał - partia wystawiła Gromkę. W ubiegłym tygodniu ""Kurier Poranny"" informował, że PiS wydało specjalną instrukcję związaną z Dobrzyńskim. Członkom partii zabroniono wspierać go w kampanii i robić sobie z nim wspólnych zdjęć. Źródło: PAP, ""Kurier Poranny""",Jan Dobrzyński,
https://wiadomosci.onet.pl/kraj/jaroslaw-kaczynski-bylismy-i-jestesmy-przedmiotem-poteznego-ataku/zdseb6t,Jarosław Kaczyński: byliśmy i jesteśmy przedmiotem potężnego ataku,"W 2015 r. władzę przejęła ekipa niezwiązana ani z komunizmem, ani z postkomunizmem - powiedział podczas konwencji PiS w Krakowie prezes tej partii Jarosław Kaczyński. Dodał, że ekipa ta ""była i jest ciągle przedmiotem potężnego ataku"".","- W 1989 r. w Polsce upadł komunizm. I nie ma sensu temu przeczyć, upadł, co do tego nie ma żadnych wątpliwości - powiedział Kaczyński. Jak zastrzegł ""jeśli zapytać, co go zastąpiło, to trudno powiedzieć, że to był prawdziwy ustrój demokracji i rynku, czyli taki, którego oczekiwaliśmy"". - To był postkomunizm, specjalna, nieistniejąca nigdy przedtem formacja ustrojowa - powiedział, dodając, że ""jeśli istnieje jedna elita społeczno-gospodarczo-polityczna, to tak naprawdę nie ma demokracji"", bo ""demokracja zakłada istnienie kilku konkurencyjnych, co najmniej dwóch, elit politycznych"". Kaczyński stwierdził, że jedną z sił, która przeciwstawiała się postkomunizmowi, było Porozumienie Centrum, zaś ""PiS wyrosło z Porozumienia Centrum"". - I PiS w 2005 r. po raz pierwszy na krótko zdołało przejąć władzę i podjąć pierwsze kroki zmierzające do zmiany tego systemu, a później w roku 2015 już z bardziej dojrzałymi planami uczyniło to po raz drugi. I to była ta zasadnicza, fundamentalna zmiana. Władzę przejęła nowa ekipa - ekipa, która nie miała nic wspólnego, ani z komunizmem, ani z postkomunizmem - powiedział. Według niego, ekipa ta ""była i jest ciągle przedmiotem potężnego ataku, tak samo zresztą, jak to było w latach 2005-2007"". - Ataku, który w przekonaniu naszych przeciwników powinien być skuteczny, tak jak wtedy, podczas naszej pierwszej próby był skuteczny - dodał szef PiS. - Tylko nasi przeciwnicy jednej rzeczy nie wzięli pod uwagę, że my tym razem będziemy rządzili sami, bez złych sojuszników i że będziemy w stanie i będziemy umieć zrealizować nasz program - podkreślił Kaczyński. - Ta realizacja programu, ta budowa naszej wiarygodności, ta zmiana, mogę chyba zaryzykować to słowo, struktury społecznej, struktury dochodów – to wszystko zbudowało poparcie dla naszej formacji i otworzyło drogę do tego, byśmy dzisiaj mogli z nadziejami, z uzasadnionymi nadziejami zabiegać o kolejne zwycięstwo, o przedłużenie naszej władzy – powiedział Kaczyński. PiS - mówił szef tej partii - odbudowywał historyczną i moralną legitymację państwa polskiego, a także to, co tworzy dumę i spójność narodu. - Odbudowywaliśmy elementarną sprawiedliwość poprzez nasze programy społeczne, poprzez wszystkie zabiegi, które zmierzały także ku temu by rosła w Polsce płaca, by ludziom rzeczywiście żyło się lepiej i to wszystkim ludziom, czy prawie wszystkim ludziom, a nie tylko tym, którzy profitentami poprzedniego systemu - zaznaczył. - Odbudowywaliśmy także to, co można określić jako sprawność rządzenia. Pokazaliśmy, że można. Pokazaliśmy w sposób najbardziej bezpośredni, łatwy do przeliczenia, kwantyfikowalny w sferze finansów publicznych. Pokazaliśmy, że te pieniądze, które miały być gdzieś zakopane, których kazał nam szukać Donald Tusk, te pieniądze, których nie ma i nie będzie - jednak są – mówił. - Nie pozwoliliśmy na dalsze okradanie naszego państwa, ale w gruncie rzeczy naszego narodu, nas wszystkich i to właśnie stworzyło podstawę dla sukcesu w sferze społecznej, ale także w sferze gospodarczej. To także zbudowało nadzieję na przyszłość, nadzieję na dalszy rozwój naszego kraju i to pozwoliło nam także uznać, że już dziś dojrzeliśmy do momentu, w którym możemy sformułować nasz program na kolejne lata, nie na jedną kadencję, ale na dłuższą perspektywę i to jest program budowy polskiej wersji państwa dobrobytu – podkreślał. Kaczyński mówił także, że ""polska gospodarka jest w stanie w stosunkowo krótkim czasie dogonić najpierw przeciętną Unii Europejskiej, czyli takie kraje jak Włochy czy Hiszpania, jeżeli chodzi o PKB na głowę, a z czasem jest w stanie dogonić te bogate kraje"". Dodał, że wśród krajów najbogatsze są Niemcy i ten kraj Polska chce dogonić.  Na konwencji swej partii lider PiS mówił, że sytuacja małych i średnich przedsiębiorstw ""już została radykalnie poprawiona i będzie radykalnie poprawiona dalej"". Nawiązał do przedstawionego Pakietu dla Przedsiębiorców, na który składają się: ulga w ZUS średnio 500 zł dla małych firm; ryczałtowy ZUS bez zmian dla firm o przychodach powyżej 10 tys. zł; podniesienie limitu przychodów dla podatku ryczałtowego i 9-proc. CIT-u oraz ponad 1 mld zł dla inwestorów. - Ponieważ nasza gospodarka rośnie, to te przedsiębiorstwa, tak mocno wspierane, będą coraz większe. Już niedługo będzie to milion euro obrotu, a bardzo niedługo później dwa miliony euro obrotu rocznie. To obejmie wtedy przeszło 90 proc. polskich przedsiębiorstw - wskazał Kaczyński. - Bardzo niski CIT i różnego rodzaju przywileje w sferze ZUS-u, to naprawdę bardzo, bardzo dużo, a do tego dochodzi specjalny fundusz wsparcia, by ci szczególnie, którzy chcą eksportować, mogli być wspierani i to w sposób jeszcze mocniejszy niż dotąd - wyliczał. Prezes PiS mówił, że ""tego rodzaju wsparcie, w szczególności środków europejskich w tej chwili istnieje, ale przede wszystkim dla większych przedsiębiorstw"". - My już w tej chwili mamy do czynienia z taką sytuacją, że jeśli chodzi o inwestycje, które mają jakieś wsparcie publiczne, to już dwie trzecie z nich jest wpierane ze środków innych niż europejskie. A nie tak dawno ze środków europejskich wspierana była więcej niż połowa – podał. - Idziemy ku własnym źródłom rozwoju, tak powinno postępować każde suwerenne państwo - podkreślił.  Lider Prawa i Sprawiedliwości podkreślił, że państwo dobrobytu to takie państwo, w którym podział jest w miarę równy. - Chodzi o to, by to minimum było zapewnione dla wszystkich, przynajmniej dla wszystkich, którzy chcą pracować i mogą pracować, bo oczywiście są też tacy, którzy nie mogą i którym trzeba pomóc i my o tym pamiętamy - dodał prezes PiS. - To jest system, w którym nie ma wielkich różnic między miastem a wsią, kiedy nie ma wielkich różnic między grupami społecznymi i nie ma wielkich różnic między regionami. Dopiero wtedy możemy mówić o państwie dobrobytu. I teraz mogę państwa zapytać, czy my idziemy w tym kierunku? Idziemy w tym kierunku. Idziemy w tym kierunku i taki jest nasz cel - uzyskać ten bardzo wysoki poziom rozwoju gospodarczego, ale także uzyskać tą sprawiedliwość, solidarność, spójność społeczną, bo powtarzam - wtedy ten nasz cel będzie zrealizowany - mówił Kaczyński. Jak dodał, ""droga ku temu to kontynuacja naszej polityki społecznej, kontynuacja polityki zrównoważonego rozwoju, ale to także tworzenie mechanizmów, które doprowadzą do tego, że Polska gospodarka będzie się unowocześniała"". Prezes PiS powiedział też, że ostatnio przedmiotem krytyki w Polsce stała się propozycja podniesienia płacy minimalnej. - Otóż niektórzy mówią, że to polskiej gospodarce zaszkodzi, że to zaszkodzi pracownikom. To jest, szanowni państwo, bardzo radykalna nieprawda - podkreślił Kaczyński. W jego ocenie poprawa organizacyjna, jeśli chodzi o technologie w naszej gospodarce, może nastąpić wtedy, kiedy ""wprowadzenie takich zmian będzie się po prostu opłacało"". - A będzie się opłacało wtedy, kiedy praca będzie droga. A droga do drogiej pracy to są z jednej strony zabiegi administracyjne, bo podnoszenie płacy minimalnej to jest zabieg administracyjny, a z drugiej strony to jest rynek pracownika. I my już dzisiaj taki rynek pracownika mamy - obniżyliśmy bezrobocie, radykalnie obniżyliśmy bezrobocie - mówił prezes PiS. - I powtarzam droga do podnoszenia naszej gospodarki, do możliwie szybkiego wzrostu to jest właśnie ta droga unowocześnienia. To nie jest droga ściągania do Polski jakiś wielkich ilości pracowników z zewnątrz, oczywiście my bardzo chcemy, żeby wracali do Polski Polacy - to jest nasz cel i będziemy go realizowali, ale innych planów wbrew temu, co niektórzy twierdzą, nie mamy - powiedział Kaczyński. - Chcemy iść poprzez unowocześnienie, zwiększenie wydajności, zwiększenie produktywności, bo ona jest, można powiedzieć, samym sercem gospodarczego wzrostu, gospodarczego postępu - dodał.  Jarosław Kaczyński zwrócił w swoim przemówieniu uwagę, że niektórzy twierdzą, iż by Polska dogoniła najbogatsze kraje Unii Europejskiej, musi zrezygnować ze swej tradycji. - Chodzi o tę tradycję, która odnosi się do Kościoła, i tę tradycję, która odnosi się do rodziny - mówił. - Otóż to jest perspektywa, którą my zdecydowanie odrzucamy - powiedział prezes PiS. Dziś, jak dodał, Polska jest wręcz ""wyspą wolności, bo ta wolność w zachodniej Europie się cofa"". - Dziś za powiedzenie oczywistości, że z pary homoseksualistów nie może być dzieci, można mieć w niektórych krajach proces karny. To się w Polsce w żadnym wypadku nie przyjmie - podkreślał Kaczyński. - Nie przyjmie się też atak na rodzinę w jej tradycyjnym kształcie, to znaczy kobieta, mężczyzna, dzieci - dodał. Zaznaczył, że za rodzinę należy także uznać samotnych rodziców wychowujących dzieci. - To jest też rodzina i to też wspieramy z całej siły - mówił. Prezes przypomniał też o propagowaniu w świecie wiedzy o historii Polski. Przejawem tego, jak mówił, było przemówienie prezydenta Niemiec Franka Waltera Steinmeiera podczas uroczystości 1 września, gdy przepraszał za niemieckie zbrodnie w czasie II wojny. - To był ogromny sukces Polski, bo wiem, że Polacy zdają sobie sprawę z tego, co działo się podczas II wojny światowej, ale już nawet w Niemczech jest to wiedza dosyć ekskluzywna, a w innych krajach tym bardziej. Przyznanie, że Niemcy dopuścili się w Polsce gigantycznych zbrodni także wobec Polaków to był nasz wielki sukces - podkreślał Kaczyński. To dowód, mówił, ""że można walczyć z tym, co nas obrażało i trwało przez dziesięciolecia"". - Będziemy tą drogą iść dalej, polska historia musi być znana nie tylko w Polsce, ale i w świecie. Musi być świadomość, że niektórzy są nam bardzo dużo winni w sferze moralnej i nie tylko. Natomiast my, jeśli chodzi o II wojnę światową, nie jesteśmy nikomu nic winni - zaznaczył prezes PiS.",Jarosław Kaczyński,
https://wiadomosci.onet.pl/kraj/kolanko-cel-pis-przelamac-weto/80s2ps5,Kolanko: Cel PiS: Przełamać weto,"Jaki jest plan maksimum PiS w tych wyborach? Wcale nie chodzi o większość konstytucyjną. Bo tego nikt się na Nowogrodzkiej nie spodziewa. Celem maksimum - jak wynika z naszych informacji, pisze Michał Kolanko w ""Rzeczpospolitej"" - zakładanym przez władze partii jest zdobycie większości umożliwiającej przełamanie prezydenckiego weta.","Osiągnięcie tego celu sprawi, że stawka wyborów prezydenckich w 2020 będzie wyłącznie symboliczna. Co więcej, wtedy wszystkie zmiany, które partia będzie chciała wprowadzić po wyborach będzie można przeprowadzić bez oglądania się na Pałac Prezydencki i Andrzeja Dudę. Sejm może odrzucić weto prezydenta większością kwalifikowaną 3/5 w obecności minimum połowy ustawowej liczby posłów. Oznacza to, że jesienią Zjednoczona Prawica musiałaby wprowadzić 276 posłów - pisze Kolanko. To wydaje się na pierwszy rzut oka bardzo trudnym zadaniem, ale przy ekstremalnie wysokiej mobilizacji wyborców PiS - jeszcze większej niż w wyborach do PE - zaczyna być w zasięgu możliwości. Przynajmniej zdaniem naszych rozmówców z partii. W PiS można też spotkać się z przekonaniem, że wysoka frekwencja będzie działać na korzyść Zjednoczonej Prawicy. Niedawny sondaż Kantar dla ""Gazety Wyborczej"" zakładał, że do wyborów pójdzie 75 proc. ankietowanych. To oczywiście mało prawdopodobne, ale już frekwencja w granicach 55-60 proc. wydaje się możliwa do osiągnięcia - dodaje. PiS ostrożnie prognozuje, że może utrzymać się niska lub średnia mobilizacja wyborców KO. - Ostatnia akcja ""Nie świruj"" to sygnał, że po tamtej stronie widać diagnozę, iż z mobilizacją jest problem - zauważa rozmówca Kolanki z partii Jarosława Kaczyńskiego. W połączeniu z wysoką mobilizacją PiS może to dać efekt osiągnięcia lub zbliżenia się do pułapu umożliwiającego odrzucenie weta. Oczywiście w partii rozważane są wszystkie scenariusze, w tym i ten, że kilkupunktowe wahnięcie sondażowe doprowadzi do sytuacji zgoła odmiennej, w której obóz władzy będzie potrzebował kilku posłów, by utrzymać samodzielną większość. PiS w obecnej kadencji ani razu nie próbowało głosowania nad prezydenckimi wetami np. w sprawie ustaw sądowych. Gdyby w tej czy innej konfiguracji odrzucenie weta w Sejmie byłoby pewne, już po wyborach mogłyby zacząć się kolejne zmiany. Tym razem już bez ryzyka, że manewrujący w kampanii prezydenckiej prezydent Andrzej Duda będzie próbował po raz kolejny pokazać, że jest niezależny od obozu władzy.",,
https://wiadomosci.onet.pl/kraj/wybory-parlamentarne-2019-jaroslaw-kaczynski-w-wadowicach/58trk1r,"Jarosław Kaczyński: rodzina nie może się składać z dwóch tatusiów, ani dwóch mamuś, tylko normalnie - z matki, ojca","- My po prostu potrafimy rządzić, to jest podstawa do nadziei; to jest podstawa do realizacji wszystkich obietnic – mówił prezes PiS Jarosław Kaczyński podczas konwencji wyborczej PiS w Wadowicach.","- Podnosimy płace, zwiększamy środki na politykę społeczną i jednocześnie poprawiamy stan finansów publicznych. Zmniejszamy poziom zadłużenia, a w przyszłym roku mamy mieć zrównoważony budżet. (…) Żeby tak rządzić, to po prostu trzeba umieć. To nie jest jakiś cud. Nie trzeba być geniuszem. Trzeba być uczciwym, kompetentnym i mieć dobrą wolę – oświadczył Kaczyński. Jak zapewnił, PiS chce iść tą drogą dalej. - Chcemy iść tą drogą, bo, pamiętajcie, że do momentu, który sobie zaplanowaliśmy, a który nazwaliśmy polską wersją państwa dobrobytu, do momentu, kiedy poziom życia w Polsce będzie nie gorszy niż w Zachodniej Europie, jest jeszcze dosyć długa droga"" - podkreślił. Lider PiS na wadowicką konwencję przyjechał wraz z byłą premier Beatą Szydło. Dziękował jej za pracę i zaangażowanie. Przyznał, że ostatnie lata były bardzo trudnym czasem. - Naprawdę nie wiadomo było, czy się to uda. Trzeba było ryzykować, ale wiedzieliśmy, że to ryzyko nie jest jakimś szaleństwem. Wynika z racjonalnego opisania naszej rzeczywistości, przeświadczenia, że jesteśmy w wielkiej mierze pozbawiani tego, co nam się należy, po prostu okradani. Okazało się, że można tę kradzież powstrzymać. Dzięki temu zyskaliśmy środki. Dzięki temu nasz program społeczny 500 plus został zrealizowany – powiedział polityk. Kaczyński przypomniał, że zostały zrealizowane też inne programy społeczne. - Odnoszące się do niepełnosprawnych, odnoszące się do seniorów, do tych wszystkich, którzy potrzebują najbardziej pomocy ze strony państwa - podkreślił. Jak zapowiedział, to pierwsza z części naprawy państwa. Drugą częścią, jak mówił, były zabiegi o to, aby w Polsce wzrastały płace. - Mówiliśmy o tym w naszym programie, że połączymy zabiegi o charakterze administracyjnym - jak podniesienie płacy minimalnej, z zabiegami o to, aby polski rynek pracy stał się rynkiem pracownika. Czyli, żeby zostało ograniczone, a z czasem wyeliminowane znaczące bezrobocie. I to też się udało - zauważył. Według Kaczyńskiego nie było takiego czterolecia, aby płace podniosły się tak wyraźnie, jak w trakcie ostatnich lat. - I nie było też okresu, w którym dochody gospodarstw domowych, to, co liczy się na głowę jednego członka gospodarstwa domowego, się podniosło - zaznaczył. - Podniosło się z tendencją do wyrównywania się - wyrównywania się pomiędzy dużymi miastami a mniejszymi ośrodkami i między miastem a wsią - zauważył lider PiS. Dodał, że ""dziś te różnice nie są już takie wielkie, jak kiedyś"". - To też jest nasz wielki sukces - podkreślił. Lider PiS zadeklarował, że jego partia odrzuca koncepcję, iż Polska ma się rozwijać w metropoliach, a „gdzie indziej - jak Bóg da"". Jego zdaniem ta koncepcja zwana polaryzacyjno-dyfuzyjną całkowicie się nie sprawdziła ani w Polsce, ani nigdzie na świecie. Jak dodał, koncepcję tę głosili politycy PO, ale nie wymyślono jej w Polsce. - Ja w ogóle sobie nie przypominam, żeby Platforma Obywatelska coś wymyśliła. Zawsze coś biorą z zewnątrz - powiedział, a sala zareagowała brawami. Kaczyński podkreślił w tym kontekście, że ""polski potencjał jest wszędzie"". Przypomniał także hasło, jakie PiS miało w wyborach samorządowych w 2010 roku: ""Każda gmina to Krzemowa Dolina"". Zapewnił, że jego formacja polityczna działa nie tylko ""w imię rozwoju, ale także w interesie przedsiębiorców"". Kierując swoje słowa do tej grupy, podkreślił, że jednym z proponowanych dla przedsiębiorców rozwiązań jest ""nowy fundusz wsparcia"": przeszło 1 mld zł dla przedsiębiorstw, które chcą się rozwijać, w szczególności na rynkach eksportowych. - Ostatnia myśl, jaką mamy, to jest jakiekolwiek godzenie w przedsiębiorców - zapewnił prezes PiS. - My wiemy, że gospodarka rynkowa się na nich opiera. To jest nasze przeświadczenie bardzo głębokie - zadeklarował. - Ale gospodarka rynkowa, jeżeli mamy osiągnąć poziom europejski, jeśli mamy doganiać tych, którzy dzisiaj są jeszcze dość daleko przed nami, nie może się opierać na takiej półkolonialnej zasadzie - Polska jako zasób siły roboczej. To się musi skończyć - podkreślił Kaczyński. Polityk przywołał urodzonego w Wadowicach Karola Wojtyłę. Podkreślił jego rolę jako papieża Jana Paweł II w dziejach ludzkości, a szczególnie Polski. Mówił o przesłaniach wyrażanych podczas pielgrzymek do kraju. Zwrócił uwagę na tę z 1991 r. Jan Paweł II przypominał wówczas o Dekalogu i podstawach moralnych, na których powinna rozwijać się nowa Polska. - Wtedy nastąpił gwałtowny sprzeciw tych sił, które były wtedy u władzy, w szczególności sił liberalnych - wskazywał Kaczyński. - Ta propozycja, by fundamentem naszego rozwoju była nasza wiara, ale także to, co jest podstawą naszej cywilizacji, bo dekalog nie jest tylko podstawą naszej wiary, on jest podstawą cywilizacji chrześcijańskiej (...), żeby to było tą podstawą i żeby to, co wtedy głoszono, tzn. odrzucenie zasad, skrajny indywidualizm, permisywizm przechodzący w zupełny nihilizm, żeby to wszystko zostało potraktowane jako choroba, którą trzeba odrzucić. Niestety nie odrzucono tego wtedy. Niestety te słowa nie przyniosły właściwych efektów - mówił Kaczyński. Jak powiedział, szansa, którą była pielgrzymka w 1991 r., wówczas nie została wykorzystana. Stało się to – jak powiedział - 24 lata później. - To był rok 2015, to było to, co rozpoczęliśmy wtedy i w sferze słów, w sferze deklaracji, ale przede wszystkim w sferze czynów. Myśmy zaczęli odbudowywać Polskę, która miała swoją podstawę moralną i historyczną, odbudowywać legitymację polskiej władzy - i tę, która opiera się w ostatecznym rachunku na dekalogu i tę, która opiera się na wielkich wartościach naszej historii i tej największej wartości, która jest w polskiej historii tak bardzo wyeksponowana, tzn. wartości wolności - oświadczył prezes PiS. Jarosław Kaczyński wyraził też nadzieję, że po wygranych przez jego formację wyborach, skończą się ataki na podstawowe wartości. - Jeśli tylko wygramy te wybory, to (…) skończy się ta próba wysadzenia naszego społeczeństwa, naszego narodu w powietrze, łącznie z jego fundamentem, a tym fundamentem jest rodzina"" – mówił. - I chociaż wiem, że to niesłuszne - cytując pewnego poetę - to powiem, że rodzina nie może się składać z dwóch tatusiów, ani dwóch mamuś, tylko normalnie - z matki, ojca – podkreślił. Dodał, że czasem jednego z rodziców może zabraknąć. Polityk wskazał też na rosnącą pozycję Polski w świecie. Zwracał uwagę, że Polska nie jest już obrażana. - Ta prawda - ta, która dla nas jest oczywista, ale wcale nie była oczywista w świecie, że Polacy byli wielką ofiarą niemieckiego nazizmu, czyli po prostu Niemiec (...) przebija się dzisiaj w świecie. I to jest naprawdę nasz ogromny sukces, sukces naszego rządu i sukces nas wszystkich - podkreślił Kaczyński. Jako inny sukces wskazał porozumienie między premierem Mateuszem Morawieckim a premierem Izraela Benjaminem Netanjahu, ""gdzie padają słowa o antypolonizmie, gdzie pada wiele prawdziwych słów o tym, kto był winien Holokaustowi"". - Jeśli polskie elity rządzące twardo mówią o tym, że będą bronić prawdy i nie zgadzają się na tą wielką akcję obrażania, dyfamowania Polaków - to wtedy są sukcesy, wtedy można walczyć o prawdę. Tylko, że nasi poprzednicy się na to dyfamowanie, obrażanie, zgadzali, bo im taka Polska na kolanach, czy zgoła jeszcze gorzej, odpowiadała. Oni chcieli takiej Polski, bo taką Polskę można eksploatować - dodał prezes PiS. Kaczyński apelował, by zwolennicy PiS byli aktywni do ostatnich chwil kampanii wyborczej i przekonywali innych. - O tym kto zostanie posłem może decydować jeden głos, a o tym kto zwycięży w wyborach - tysiąc głosów; sondaże nie wygrywają wyborów, wybory trzeba wygrać przy urnach” - mówił. Kaczyński podkreślił, że głęboko w to wierzy, że kierowane przez niego ugrupowanie wygra w nadchodzących wyborach parlamentarnych.",Jarosław Kaczyński,
https://wiadomosci.onet.pl/kraj/konwencja-pis-w-katowicach-kaczynski-musimy-dotrzec-do-naszych-rodakow/94vwzrq,Jarosław Kaczyński o opozycji: zza pewnej eleganckiej pani słychać kłapanie zębów wilka,"- Nasi przeciwnicy ostatnio próbują przebierać się w owczą skórę. Choć ostatnio próbują to czynić przy pomocy pewnej eleganckiej pani, to jednak zza jej postaci słychać kłapanie zębów wilka. I ten wilk ma konkretne nazwisko, nie będę go tutaj wymieniał - powiedział Jarosław Kaczyński w trakcie konwencji wyborczej PiS w Katowicach. Kaczyński mówił też, że przedstawiciele jego partii muszą ""dotrzeć do jak największej ilości naszych rodaków"". - Musimy im powiedzieć jaka jest prawda - stwierdził prezes PiS.","Prezes PiS nawiązał do przemówienia premiera Mateusza Morawieckiego, w którym ten przypominał czasy, w których w rządzie był Leszek Balcerowicz. - Otóż on otrzymał list od dyrekcji FSO w Warszawie z prośbą o pomoc. I wrzucił go do śmietnika i następnie stwierdził, że wszyscy ministrowie coś takiego powinni robić. To przy wszystkich różnicach, jest ta koncepcja, która już wtedy była anachroniczna - powiedział prezes PiS. - Oni odwołali się do czegoś, co było anachroniczne, prostackie, co było w gruncie rzeczy darwinizmem społecznym w najgorszym tego słowa znaczeniu. I taki model w Polsce konstruowano. To był model postkomunistyczny. Wielkim przedsięwzięciem, którego się podjęliśmy, jest odejście od tego modelu. Od tego modelu już odeszliśmy, można powiedzieć, że to jest nasz sukces - zaznaczył Kaczyński.  - Nasz plan jest w całym tego słowa znaczeniu systemem, systemem różnych posunięć w różnych dziedzinach, które łącznie tworzą ten potencjał rozwojowy, ten napęd, to wszystko, co powoduje, że idziemy do przodu - mówił w Katowicach prezes PiS. Kaczyński wymieniał elementy, które składają się na potencjał rozwojowy. - Począwszy od najbardziej podstawowych elementów naszej tradycji związanej z nauką chrześcijańską, związanych z Kościołem, poprzez obronę naszej godności, poprzez odbudowę różnego rodzaju instytucji społecznych, autentycznych instytucji społecznych, nie tych, które miały w Polsce wprowadzać obce nam wartości, czy raczej antywartości, kulturowe, poprzez wsparcie dla rodziny - to jest fundamentalne, zupełnie fundamentalne, bo to jest podstawowa komórka społeczna, poprzez wsparcie dla różnych większych przedsięwzięć i wreszcie poprzez te wielkie plany gospodarcze, które trafiają z jednej strony do tych wszystkich, którzy chcą w Polsce budować rzeczy wielkie, ale trafiają do tych zupełnie małych, których inicjatywa jest dla polskiej gospodarki niezwykle ważne - podkreślał. Kaczyński podkreślił, że ostatnie tygodnie kampanii są bardzo ważne. - Musimy dotrzeć do jak największej ilości naszych rodaków, musimy im powiedzieć jaka jest prawda, musimy doprowadzić do tego, żeby Polacy idący do urn wiedzieli między czym, a czym wybierają - mówił prezes PiS. Bo wybierają - dodał - ""między nową Polską, między rozwojem, między polską wersją państwa dobrobytu, między skuteczną pogonią za poziomem w UE, a cofnięciem się w tył, postkomunizmem, po prostu tym późnym postkomunizmem"". Zdaniem prezesa PiS ""żadnej innej koncepcji nie ma i być nie może"". - Ci ludzie już rzeczywiście tak myślą, są przekonani, że mają rację, tak bardzo oderwali się od rzeczywistości, że są przekonani, że mają rację, a nie mają racji - my mamy rację. I myśmy potwierdzili te racje tworząc ten dobry czas dla Polski, budując tę sytuację o której tu była mowa, a która jest już tą wielką zmianą - podkreślił Kaczyński. Według niego ta zmiana doprowadzi do tego, że ""Polska będzie krajem na poziomie zachodu UE już na stałe"". - To jest nasz cel, i to można zrobić - zaznaczył prezes PiS. - Przed nami jest przyszłość, przed nami jest pytanie, czy ta przyszłość to będzie kontynuacja naszej polityki, czy też będzie to cofnięcie się do tego, co było – powiedział Kaczyński. - Nasi przeciwnicy ostatnio próbują przebierać się w owczą skórę. Choć ostatnio próbują to czynić przy pomocy pewnej eleganckiej pani, to jednak zza jej postaci słychać kłapanie zębów wilka. I ten wilk ma konkretne nazwisko, nie będę go tutaj wymieniał - dodał. - I słyszymy, jak choćby dzisiaj w Sosnowcu (gdzie odbyła się konwencja wyborcza z udziałem liderów Koalicji Obywatelskiej - red.), te wszystkie opowieści, które nie mają nic wspólnego z rzeczywistością. Opowieści, które mają przestraszyć, które są kolejną próba manipulowania Polakami. Dlatego te ostatnie tygodnie kampanii są tak ważne - podkreślił. Kaczyński podkreślił, że dzisiejsza konwencja Prawa i Sprawiedliwości jest konwencją trzech okręgów wyborczych: rybnickiego, gliwickiego oraz katowickiego, gdzie ""jedynką"" na liście PiS jest premier Mateusz Morawiecki. Kaczyński mówił, że ""stawką tych wyborów jest przyszłość Polski"". - Przyszłość, o którą musimy walczyć - zaznaczył. - Chciałem państwa prosić, aby do północy 11 października, czyli do początku ciszy wyborczej, zabiegać o głosy, o każdy głos - zwrócił się do działaczy i sympatyków PiS Kaczyński. - Jeden głos może zdecydować o tym, czy ktoś będzie, czy nie będzie posłem, a tysiąc czy dwa tysiące głosów - o tym, czy będziemy rządzili, czy nie będziemy rządzili. Trzeba o tym pamiętać - zaznaczył. Kaczyński podkreślił, że obecne sondaże są ""dobre"", ale - jak mówił - ""sondaże nie wygrywają wyborów"". - My je możemy wygrać. My je musimy wygrać - zaznaczył prezes PiS. ",Jarosław Kaczyński,
https://wiadomosci.onet.pl/kraj/wybory-parlamentarne-2019-wiekszosc-polakow-wierzy-w-sukces-pis/eldnkbx,Większość Polaków wierzy w zwycięstwo PiS. Duża przewaga nad innymi komitetami,"Ponad 65 proc. Polaków wierzy w zwycięstwo Prawa i Sprawiedliwości w nadchodzących wyborach parlamentarnych - wynika z sondażu SW Research dla ""Rzeczpospolitej"". Drugie miejsce, z dużą stratą, zajęła Koalicja Obywatelska. Nieco ponad 4 proc. ankietowanych wierzy w zwycięstwo pozostałych partii.","Uczestnicy sondażu SW Research dla portalu rp.pl odpowiadali na pytanie: ""jaki wynik wyborów parlamentarnych jest ich zdaniem najbardziej prawdopodobny?"". 38 proc. respondentów wskazało na wygraną PiS i zdobycie przez tę partię większości bezwzględnej w Sejmie. 28,8 proc. sądzi, że PiS wygra, ale nie uzyska większości bezwzględnej. Łącznie zwycięstwa PiS spodziewa się aż 66,8 proc. ankietowanych. W wygraną Koalicji Obywatelskiej bez uzyskania większości bezwzględnej wierzy 10,5 proc. respondentów, a w wygraną KO i uzyskanie przez nią większości bezwzględnej - 4,1 proc. Łącznie wygranej Koalicji Obywatelskiej spodziewa się 14,6 proc. ankietowanych. Tylko 4,1 proc. respondentów spodziewa się wygranej w wyborach innej partii (w całym kraju zarejestrowano pięć komitetów - oprócz PiS i KO również PSL, który startuje z Kukiz'15, a także Lewicę i Konfederację). 14,5 proc. ankietowanych nie ma zdania w kwestii tego kto wygra wybory. Częściej na wygraną PiS i zdobycie większości bezwzględnej wskazują kobiety (39 proc.), osoby od 25 do 34 lat (46 proc.) oraz ankietowani o wykształceniu wyższym (40 proc.). Tego zdania są też częściej osoby o dochodzie netto powyżej 3001 zł (41 proc.) oraz badani z miast od 20 do 99 tys. mieszkańców (41 proc.). Źródło: Rzeczpospolita",Jarosław Kaczyński i Mateusz Morawiecki,
https://wiadomosci.onet.pl/kraj/pis-chce-samorzadu-dziennikarskiego-czabanski-powinien-powstac-oddolnie/by6f2vb,Czabański: nie zamierzamy tworzyć samorządu dziennikarskiego odgórnie,"Nie zamierzamy tworzyć samorządu dziennikarskiego odgórnie - zapewnił przewodniczący Rady Mediów Narodowych i kandydat PiS do Sejmu Krzysztof Czabański. Dodał, że pomysł ten jest impulsem dla środowiska i albo uda się to zrobić oddolnie, albo pomysł upadnie ze stratą dla samych dziennikarzy.","- W kolejnej kadencji musimy przede wszystkim kontynuować rozpoczęte już zmiany w mediach. Jeżeli chodzi o media publiczne, czyli obszar mojej odpowiedzialności, to udało się już zmienić dużo na korzyść. Przychodzą do tych mediów prawdziwe, duże pieniądze, które pozwalają wzbogacić ofertę programową - stwierdził Czabański. - Zmieniliśmy też obsady personalne, ale tu nie chodzi o ludzi, ale o to, jakie oni mają priorytety w swojej działalności dziennikarskiej. Otóż tym priorytetem jest to, żeby nikt nie był wykluczony z mediów publicznych - przekonywał szef RMN, który kandyduje do Sejmu z 2. miejsca na liście PiS w okręgu toruńsko-włocławskim. Goszcząc w Brześciu Kujawskim ocenił, że wcześniej w mediach publicznych nie były prezentowane poglądy wielu milionów Polaków. - W tej chwili poglądy i głos społeczeństwa są w mediach publicznych obecne. Cały czas się w to wsłuchujemy i przedstawiamy racje - i rządu i obywateli - oznajmił. - W nowej kadencji główną sprawą będzie budowa już trwałego systemu finansowania mediów publicznych. Obecnie jest on doraźny, ale efektywny (...) Polska Agencja Prasowa ma obecnie dotację rządową, kilka razy wyższą niż w poprzednich latach. To się zmienia. Mamy pewien problem z rozwiązaniem systemowym, ale jeżeli media elektroniczne przejdą na finansowanie bezpośrednio z budżetu, to na pewno PAP będzie w tym budżecie odpowiednio uwzględniona - podkreślił Czabański. Zwrócił uwagę, że Rada Mediów Narodowych jest pierwszą instytucją, które traktuje PAP jako ważny składnik mediów publicznych. Pytany o pomysł powołania samorządu dziennikarskiego zwrócił uwagę, że powinna to być inicjatywa oddolna samego środowiska. - To jest pomysł, który jest raczej impulsem dla środowiska dziennikarskiego. Obecnie jest co najmniej kilka ogólnokrajowych organizacji dziennikarskich, które ze sobą nie rozmawiają, a często są ze sobą w bardzo głębokim konflikcie. Możliwość stworzenia takiej izby samorządowej będzie być może momentem, w którym zaczną one ze sobą rozmawiać o sprawach zawodowych, profesjonalnych związanych z tym środowiskiem. Nie politycznych, nie dotyczących tego, kto się za kim opowiada i dlaczego, tylko rozmów o problemach zawodu ludzi mediów - powiedział Czabański. Szef RMN podkreślił, że taka izba byłaby szansą dla całego polskiego środowiska dziennikarskiego. Ocenił, że obecnie jest wiele problemów związanych z profesjonalizmem i standardami w tym zawodzie. - Czy to się uda? Nie wiem. Władza nie zamierza tworzyć tego samorządu odgórnie, bo to byłaby bzdura. Albo się to uda oddolnie, albo pomysł upadnie ze stratą dla tego środowiska - ocenił Czabański.",Krzysztof Czabański,
https://wiadomosci.onet.pl/kraj/pakt-dla-przedsiebiorcow-pis-wystapienie-morawieckiego-w-katowicach/1h3rvvt,PiS ogłosiło pakt dla przedsiębiorców. Morawiecki: będziemy kontynuować rewolucję godności,"- Ważne jest to, by wszyscy Polacy zarabiali godnie, dlatego będziemy kontynuować naszą rewolucję godności - ogłosił Mateusz Morawiecki na konwencji programowej partii rządzącej w Katowicach. Premier zaprezentował też specjalny pakt dla przedsiębiorców.","Premier Mateusz Morawiecki w trakcie dzisiejszego wystąpienia ogłosił oraz dokonał symbolicznego podpisania paktu dla przedsiębiorców. Założenia zaprezentowane przez PiS to: - Chcemy udowodnić w kolejnych latach, że potrafimy rządzić w trudnych okolicznościach - zapewnił premier. - To jest program PiS: powszechny rozwój dla całej Polski - dodał. Stwierdził, że podstawią rozwoju musi być ""aktywne państwo"", które ""pomaga najsłabszym"". - Państwo to nie jest nocny stróż, jak nam wmawiano przez 25 lat. Nocny stróż przysnął. Solidarne państwo to droga ku przyszłości - mówił premier. - Często mówiliśmy, że gospodarka jest twarzą naszego sukcesu. Ale to połowa prawdy. Bo to nie tylko silna gospodarka, ale i silne rodziny muszą być twarzą rzeczywistego rozwoju - wyjaśnił.  Morawiecki przedstawił dziś pakt dla przedsiębiorców. Stwierdził, że będzie on służył ""polskiemu kapitałowi"". - Odkładamy do lamusa ten mit, że kapitał nie ma narodowości - zapewnił Morawiecki. - Ważne jest to, by wszyscy Polacy zarabiali godnie, dlatego będziemy kontynuować naszą rewolucję godności - stwierdził. - Neoliberałowie spod znaku pana Balcerowicza, Schetyny i pani Kidawy-Błońskiej mówią nam, że podnoszenie płacy minimalnej jest szkodliwe. Takie glosy dochodzą z obozu liberałów, którzy czytają swoje pożółkłe karteczki sprzed 20 lat. My wiemy, jak ważne jest podnoszenie płacy minimalnej i wszystkich płac - mówił premier. Premier zapowiedział, że zmiany wprowadzane przez rząd będą oznaczać upodmiotowienie pracowników, wyższy udział w PKB i więcej konsumpcji w kraju. Zdaniem Morawieckiego, pakt oznacza, że ""państwo jest z wami"" - zwrócił się do przedsiębiorców. - Aktywne, mądre, sprawne państwo jest potrzebne. Nie dajcie sobie wmówić, że państwo to zło, że podatki są niepotrzebne - apelował. - Oni koncertowo zmarnowali tamto osiem lat i ostatnie cztery lata również koncertowo zmarnowali - oceniał Morawiecki, mówiąc o opozycji. Odnosząc się do propozycji PiS wzrostu płacy minimalnej premier wskazał, że to ""fundamentalna zmiana dla dobra całego społeczeństwa, wszystkich pracowników"". - Ta propozycja przyrostu płacy minimalnej bardzo rozsądna, rozłożona w czasie, krytykowana przez partię pana Grzegorza Schetyny, jest czymś, co będziemy kontynuować - zapowiedział. Jego zdaniem jest to też ""głęboka zmiana filozoficzna"". - Ona prowadzi do upodmiotowienia tych wszystkich pracowników, którzy ledwo co wiązali koniec z końcem - powiedział. Premier przekonywał, że jego rząd wspiera przedsiębiorców. - Ale można zapytać, dlaczego dopiero teraz możemy proponować nowe ulgi, obniżkę podatków, zresztą wszystkich podatków, bo i PIT, który już obniżamy - powszechną obniżkę podatku PiS. Bo taka jest charakterystyka naszych programów - nasze programy są programami powszechnymi, dla wszystkich Polaków - podkreślił. Morawiecki mówił, że jest to możliwe dzięki prowadzonej przez jego ekipę walce z mafiami VAT-owskimi. Nawiązał w tym kontekście do westernu ""Siedmiu wspaniałych"". - Tam też mafia zewnętrzna opanowała wioskę i pobierała haracz od normalnego rozwoju, i ta wioska nie mogła się normalnie rozwijać, bo gdzieś z kulą u nogi każdy mieszkaniec musiał żyć. Tą kulą przytroczoną u nogi była niesprawność państwa w czasach PO, były mafie VAT-owskie - powiedział premier. Jak podkreślał ""tam, gdzie było siedmiu wspaniałych poleciało parę szyb i parę koni może uciekło"". - Ale jakie jest porównanie - oni dokonali czegoś wielkiego, ważnego dla Polski. A teraz, jak jeżdżą te cysterny na przykład, to wmawiają nam, że taka cysterna zanieczyszcza środowisko. No tak, tylko ona ma wielki cel dydaktyczno-uświadamiający, że w czasach naszych poprzedników 600 takich cystern dziennie wjeżdżało i w sposób bezczelny okradało państwo polskie - mówił.",Mateusz Morawiecki,
https://wiadomosci.onet.pl/kraj/schetyna-pis-jest-niewiarygodny-sklada-puste-obietnice-ze-bedzie-walczyl-o-polskie/ljjg8n7,"Schetyna: PiS jest niewiarygodny, składa puste obietnice, że będzie walczył o polskie kopalnie i węgiel","PiS jest po prostu niewiarygodny, przez ostatnie lata sprowadzili ponad 20 mln ton węgla z Rosji. Gdzie są te ich obietnice, że będą walczyć o polskie kopalnie i węgiel? - pytał lider PO Grzegorz Schetyna na sobotniej konwencji Koalicji Obywatelskiej w Sosnowcu.","Schetyna podkreślił, że widzimy jak ostatnio Zagłębiem, Śląskiem zainteresowana jest ekipa rządząca. - Może tak musi być, jeżeli chce się zniwelować te różnice, ten brak zaangażowania przez wiele lat w ten region, w to województwo - ocenił szef PO. - My mówimy, jak ważny jest Śląsk, Zagłębie, woj. śląskie, ale jak mogą być wiarygodni ci, którzy przez ostatnie lat sprowadzają węgiel z Rosji, to jest ponad 20 mln ton za ponad 7 mld zł. Gdzie jest ich wiarygodność, gdzie są te obietnice, w których mówią, że będą walczyć o polskie kopalnie i polski węgiel? - pytał lider Platformy. - Oni są po prostu niewiarygodni i to dziś wyraźnie mówimy - zaznaczył Schetyna. Schetyna o to samo i więcej zapytał także na Twitterze. ""Jarek, dlaczego pozwalasz na import rosyjskiego węgla i śmieci z całego świata do Polski?"" - czytamy. Na konwencji pytał też, czy mogą być wiarygodni ci, którzy obiecując walkę o klimat, czyste powietrze ""marnują, marnotrawią ok. 30 mld zł, które Komisja Europejska na ten cel przekazała"". - Niewiarygodna ekipa, z pustymi frazesami i z pustymi obietnicami i jestem przekonany, że 13 października wszyscy to z bliska zobaczą, szczególnie tu w Zagłębiu i na Śląsku - powiedział szef PO. Jego zdaniem PiS nie jest też wiarygodny, gdy mówi o kobietach i nie było ""bardziej antykobiecej ekipy rządowej"". Wskazywał m.in., że na listach wyborczych Koalicji Obywatelskiej są 52 kobiety w pierwszych trójkach, a na listach PiS - 25.",Grzegorz Schetyna,
https://wiadomosci.onet.pl/kraj/kiedy-polska-wycofa-sie-z-wegla-rzecznik-pis-zabiera-glos/rqy6hxv,Kiedy Polska wycofa się z węgla? Rzecznik PiS zabiera głos,"- Wycofamy się z węgla wtedy, gdy to będzie możliwe i pod względem społecznym i pod względem bezpieczeństwa energetycznego - powiedział dziś wicerzecznik PiS Radosław Fogiel, pytany o tę kwestię w związku z odbywającymi się na całym świecie uczniowskimi strajkami klimatycznymi.","Radosław Fogiel w Polsat News ocenił, że ""problemu węgla"" w energetyce nie można rozwiązać ""od tak"". - Żeby wycofać się z węgla nie wystarczą dobre chęci, nie wystarczy zaklinanie rzeczywistości. Musimy mieś realne, stabilne źródła zasilania. Mityczne wiatraki nie zapewnią nam stabilnego zasilana sieci energetycznej - mówił Fogiel. - Wycofamy się z węgla wtedy, gdy to będzie możliwe i pod względem społecznym i pod względem bezpieczeństwa energetycznego - powiedział wicerzecznik PiS. Nie podał jednak daty, bo - jak stwierdził - zależy to od wielu czynników. Fogiel zapewnił też, że prezes PiS Jarosław Kaczyński zdaje sobie sprawę, że ""problem istnieje"". - My go nie bagatelizujemy i dotychczasowych działaniach i w programie wyborczym - powiedział. Mówiąc o wycofaniu się z energetycznego wykorzystania węgla zastępca rzecznika PiS podkreślił, że ""nie można walczyć z faktami"". - Polska gospodarka jest oparta na węglu, a duża cześć gospodarki, zwłaszcza śląska, oparta jest na owego węgla wydobyciu. My dążymy - jest jasna deklaracja - że chcemy inwestować w energetykę jądrową - zaznaczył Fogiel, dodając, że temat energetyki jądrowej był obecny podczas ostatnich rozmów prezydenta Andrzeja Dudy z administracją USA. Przypomniał też, że w planach programowych PiS jest budowa sześciu bloków energetycznych opartych o technologię jądrową do 2040 r. - Chcielibyśmy to zrealizować, bo wbrew często podsycanemu lękowi energetyka jądrowa jest jedną z najczystszych form, w tym momencie, pozyskiwania energii elektrycznej - wyjaśnił. W piątek w tysiącach miast na całym świecie zorganizowano protesty w obronie klimatu. To odpowiedź na apel szwedzkiej aktywistki na rzecz klimatu Grety Thunberg. 16-letnia Thunberg apelowała, by uczniowie zbojkotowali piątkowe lekcje w ramach ""szkolnego strajku dla klimatu"". Akcja odbywa się w wielu krajach na całym świecie w przeddzień szczytu klimatycznego ONZ (21-23 września), na którym omawiana będzie kwestia dotycząca zmniejszenia emisji dwutlenku węgla. W Młodzieżowym Strajku Klimatyczny wzięli udział także polscy uczniowie. ""Nie chcemy mieszkać na marsie"", ""Nie czas żałować kasy, gdy płoną lasy"", ""Nie damy sobie zabrać przyszłości"" - z takimi hasłami na ulice polskich miast wyszło w piątek setki tysięcy młodych ludzi. W międzynarodowej akcji wzięło udział blisko 60 miast w Polsce.",Radosław Fogiel,
https://wiadomosci.onet.pl/kraj/izba-wydawcow-prasy-zaniepokojona-planami-pis-dotyczacymi-dziennikarzy/82vm1cj,Izba Wydawców Prasy zaniepokojona planami PiS dotyczącymi dziennikarzy,"Zarząd Izby Wydawców Prasy ""z niepokojem przyjął informację, że Prawo i Sprawiedliwość w swoim oficjalnym programie rozważa uchwalenie ustawy regulującej status zawodu dziennikarza"" - czytamy na stronach ""Rzeczpospolitej"".","Nowa ustawa o statusie zawodu dziennikarza miałaby podporządkować dziennikarzy nowemu samorządowi, który dbałby o ich standardy etyczne i zawodowe. W myśl propozycji PiS nowy samorząd miałby być gwarantem wysokiej jakości wykonywania zawodu dziennikarza, dzięki czemu możliwe stałoby się uchylenie kontrowersyjnego art. 212 kodeksu karnego. Przepis ten przewiduje nawet rok więzienia za pomówienie dokonane za pomocą środków masowego przekazu. Nowe przepisy miałyby dać gwarancję „nienadużywania mechanizmów medialnych w sposób nieetyczny"". „Zarząd Izby Wydawców Prasy z niepokojem przyjął informację, że Prawo i Sprawiedliwość w swoim oficjalnym programie rozważa uchwalenie ustawy regulującej status zawodu dziennikarza” - czytamy w opublikowanym w czwartek komunikacie IWP. Zarząd organizacji zwraca przy tym uwagę, że „takie rozwiązanie jest sprzeczne z przyjętym w Polsce modelem wolności mediów”. „Już u początków odrodzonej polskiej demokracji, powszechnie przyjęto zasadę otwartego dostępu do zawodu dziennikarskiego jako gwarancję wolności sumienia, słowa i prasy. Jednocześnie konstytucyjna wolność zrzeszania się dała szeroką przestrzeń dla samoorganizacji środowiska dziennikarskiego. Dzięki niej mamy dziś w Polsce stowarzyszenia dziennikarskie i organizacje wydawców. Organizacje te przyjęły własne ale odwołujące się do podobnych wartości kodeksy etyki i dobrych praktyk oraz standardy profesjonalnego dziennikarstwa. Jednocześnie obowiązujące w Polsce prawo prasowe definiuje status dziennikarza i redakcji, dając też szeroką gamę instrumentów egzekwowania etyki dziennikarskiej i kwalifikowania do zawodu oraz zapewniając równowagę wolności słowa i odpowiedzialności dziennikarzy i redakcji” - wyjaśnia Zarząd Izby Wydawców Prasy.",Izba Wydawców Prasy zaniepokojona planami PiS dotyczącymi dziennikarzy,
https://wiadomosci.onet.pl/kraj/rzeczpospolita-co-trzeci-wyborca-uwaza-ze-ziobro-obniza-wynik-pis/3zdxnq1,Sondaż: czy według wyborców Zbigniew Ziobro obniża wynik PiS?,"Zdaniem 34,5 proc. ankietowanych obecność Zbigniewa Ziobry w rządzie PiS negatywnie odbija się na poparciu dla partii. Jednocześnie 47,8 proc. jest zdania, że obecność ministra nie wpływa na notowania - wynika z sondażu SW Research dla ""Rzeczpospolitej"".","Zbigniew Ziobro jest ministrem sprawiedliwości od wygranych przez PiS w 2015 roku wyborów. Od 4 marca 2016 roku pełni też rolę prokuratora generalnego. Z kolei 17,7 proc. uważa, że Ziobro w rządzie poprawia notowania PiS. - Częściej na zmniejszenie notowań PiS przez obecność w rządzie Zbigniewa Ziobry wskazywały osoby do 24 lat (39 proc.), badani o dochodzie netto poniżej 1000 zł (43 proc.) oraz ankietowani z miast od 100 do 199 tys. mieszkańców (41 proc.) - komentuje wyniki sondażu Piotr Zimolzak z SW Research w rozmowie z gazetą. Więcej na stronie internetowej ""Rzeczpospolitej""",Zbigniew Ziobro,
https://wiadomosci.onet.pl/kraj/wybory-parlamentarne-2019-kidawa-blonska-skoro-kaczynski-nie-chce-ze-mna-debaty-to/jpq4h8b,"Małgorzata Kidawa-Błońska: skoro Kaczyński nie chce ze mną debaty, to znaczy, że się boi","- Jarosław Kaczyński boi się debaty i tego, że będzie to dla niego niekorzystne, jeżeli Polacy usłyszą jakiej Polski on chce - stwierdziła Małgorzata Kidawa-Błońska, komentując brak odpowiedzi prezesa PiS na propozycję wyborczej debaty z kandydatką PO na premiera.","- Jeśli chodzi o akcję ""Nie świruj idź na wybory"", moim zdaniem trzeba wycofać kontrowersyjne spoty - stwierdziła w trakcie wywiadu Kidawa-Błońska. Jednocześnie oceniła, że spot Janusza Gajosa jej ""nie razi"". W ramach akcji ""Nie świruj, idź na wybory"" znane osoby m.in. aktorzy oraz anonimowi użytkownicy mediów społecznościowych w krótkich filmikach zachęcają, aby 13 października wziąć udział w wyborach parlamentarnych. W materiałach wideo wystąpił, poza Januszem Gajosem, Wojciech Pszoniak. Akcja wywołała oburzenie m.in. wśród polityków PiS, którzy ocenili, że w filmikach parodiowane są osoby niepełnosprawne. Kidawa-Błońska pytana była też na antenie Radia Zet, kim w rządzie byłby Grzegorz Schetyna, gdyby ona została premierem, stwierdziła, że ""Grzegorz Schetyna jest szefem Platformy Obywatelskiej i na pewno w rządzie będzie miał swój udział"". - Działamy zespołowo, ale to ja będę podejmowała decyzje – podkreśliła. Na uwagę prowadzącej audycję, że trudno wyobrazić sobie Schetynę, jako jej podwładnego, Kidawa-Błońska powiedziała, że ""ludzie powinni ze sobą współpracować"". - Mówię o tym w całej kampanii. Jeśli ma być dobra współpraca, to musi być podział ról, żeby każdy wiedział, co do niego należy i nie wchodził sobie w kompetencje – dodała. Pytana, czy będzie walczyć o przywództwo w Platformie Obywatelskiej odparła: ""Dzisiaj mamy przed sobą 13 października i to jest cel, na którym się skupiam, ja i wszyscy moi koledzy"". - Po 13 października na pewno będziemy rozmawiali, co dalej – zapewniła. Kidawa-Błońska odniosła się też do wypowiedzi wicepremiera Jacka Sasina w piątkowej ""Rzeczpospolitej"", że debata Jarosława Kaczyńskiego z nią, byłaby ""podwójnie jałowa"", bo nie jest ona ""żadnym realnym liderem politycznym"". - Rozumiem, że skoro prezes Kaczyński nie chce ze mną rozmawiać, to po prostu nie (chodzi o) to, że nie jestem realnym liderem, bo rozmawiać można z każdym, tylko po prostu boi się tej rozmowy; boi się tego, że nasze wizje Polski, tego jak (ją) sobie wyobrażamy, są tak różne, że będzie to dla pana prezesa niekorzystne, jeżeli Polacy usłyszą, jakiej Polski on chce - powiedziała. - Debata to rozmowa i przekonywanie do swoich racji. Jestem przekonana, że do tego, o czym bym opowiadała, przekonałabym Polaków – podkreśliła Kidawa-Błońska. Komentując słowa wicepremiera Sasina, że ona ""nie będzie premierem, nawet gdyby PO wygrała wybory, bo to jest tylko PR-owe zagranie"", Kidawa-Błońska stwierdziła, że ""odkąd się pojawiła, Prawo i Sprawiedliwość nie odnosi się do spraw programowych"". - Słyszymy tylko ze strony PiS, że bilbordy nie takie, że ja jestem nie taka. Zajmują się mną, zamiast programem – oceniła kandydata PO na premiera po wyborach.",Małgorzata Kidawa-Błońska,
https://wiadomosci.onet.pl/tylko-w-onecie/newsletter-onetu-piotr-kozanecki-panstwo-za-ktore-sie-wstydze/x045drz,"Newsletter Onetu. Piotr Kozanecki: państwo, za które się wstydzę","Państwo, za które się wstydzę, nie ma partyjnych szyldów ani twarzy polityków. Ma za to przerażającą, anonimową moc. Robi coś rękami ludzi, bo wszystko robi się ostatecznie rękami konkretnych osób, ale to nie ci ludzie są tutaj najważniejsi. Najważniejsze jest to, co Franz Kafka określił metaforą zamku, anarchizujący artyści mianem systemu, a socjolodzy i kulturoznawcy zapewne po prostu dominującą kulturą. To jest duch tego miejsca. To są przekazywane nam niczym wirusy przez powietrze zachowania, które każą nam działać w ramach dla nas całkowicie niewidocznych. Bardzo niewielu wśród nas takich, którzy istnienia tego niewidzialnego labiryntu zasad są świadomi. Jeszcze mniej tych, którzy je przekraczają."," Zdarzyło się wczoraj kilka ważnych rzeczy, które wynikają właśnie z tego systemu. To jedna z najbardziej przerażających spraw ostatnich lat. I klasyczny przykład działania systemu, który zabija. Państwo daje ludziom ulgę meldunkową, dzięki czemu można zaoszczędzić trochę pieniędzy. Jednocześnie państwo tworzy jakiś absurdalny i zbędny przepisik, który niczemu nie służy, za to doprowadza ludzi do zadłużenia względem fiskusa. Na dziesiątki tysięcy złotych. W jednym przypadku skończyło się samobójstwem. Wczoraj sąd łaskawie przyznał, że przepisik był niepotrzebny, a odziedziczony przez żonę i córkę dług anulował. Podobna w swej naturze sytuacja. Funkcjonariusze służby więziennej i wykładowcy z Kalisza od lat alarmowali o nieprawidłowościach w działaniach ppłk. Marcina Strzelca. W zamian za to zostali oddelegowani do odległych jednostek. Teraz sąd uznał to za dyskryminację i nakazał wypłacić im odszkodowania. Cała esencja afery reprywatyzacyjnej, czyli dramatu tysięcy ludzi wyrzucanych ze swoich mieszkań, nie polegała na tym, czy ktoś działał zgodnie z przepisami, czy nie. Dekrety, ustawy, uchwały wzajemnie się znosiły, wykluczały i tworzyły niemożliwy do rozwikłania gąszcz paragrafów. Esencja była w tym, że państwo polskie nie stanęło po stronie swoich najsłabszych obywateli, ale pozwoliło się wykorzystać bezwzględnym ludziom, którym zależało tylko na jednym: wielkich pieniądzach. Ci ludzie, niektórzy z nich szczęśliwie mają już nazwiska zamienione na jedną literkę z kropką, dążyli do tego celu po trupach. Dosłownie, bo zamordowano przecież działaczkę ruchu lokatorskiego Jolantę Brzeską. W dążeniu do wielkich pieniędzy nie ma niczego złego. Ale naprawdę są miliony sposobów na zarobienie milionów. Nie trzeba do tego wykorzystywać powikłań po drugiej wojnie, 120-letnich staruszków, ubogich warszawiaków i interesów stolicy własnego państwa. Ale, jak widać po wczorajszym wyroku WSA, sądy dalej tego nie rozumieją. Tego artykułu już właściwie nie trzeba komentować. Bogatym jesteśmy bardzo krajem, skoro hojnie dotujemy amerykańskie korporacje, które niczego dla nas nie robią. Jakieś 120 lat temu normą w Europie była praca dziesięcioletnich dzieci w fabrykach. Fanatycy wolnego rynku całkiem serio przekonywali, że wprowadzenie zakazu pracy dzieci tenże wolny rynek ogranicza, bo gdyby dzieci nie chciały, to by nie pracowały. Ideowi potomkowie tych radykalnych wolnorynkowców to dziś ci, którzy albo całkowicie zaprzeczają zmianom klimatu, albo wierzą, że problem rozwiąże wolny rynek. W Polsce świadomość zagrożenia jest jednak coraz większa. Dziś młodzież da temu wyraz.",Autorem dzisiejszego newslettera jest Piotr Kozanecki,
https://wiadomosci.onet.pl/kraj/krzysztof-szczerski-o-akcji-nie-swiruj-idz-na-wybory-prezydent-jest-oburzony-tego/t58wpmg,"Krzysztof Szczerski: prezydent jest oburzony akcją ""Nie świruj, idź na wybory""","- Nie można gardzić nikim, nie można nikogo tak używać, a zwłaszcza osób, które wymagają szczególnej pomocy - mówił szef gabinetu prezydenta RP Krzysztof Szczerski komentując akcję ""Nie świruj, idź na wybory"". - Prezydent, jak większość Polaków, jest tego typu akcją oburzony - zapewnia.","W ramach akcji ""Nie świruj, idź na wybory"" znane osoby m.in. aktorzy oraz anonimowi użytkownicy mediów społecznościowych w krótkich filmikach opatrzonych hasztagiem #nieświrujidźnawybory zachęcają, aby 13 października wziąć udział w wyborach parlamentarnych. W materiałach wideo wystąpili m.in. aktorzy: Janusz Gajos i Wojciech Pszoniak. Akcja wywołała oburzenie m.in. wśród polityków PiS, którzy ocenili, że w filmikach parodiowane są osoby niepełnosprawne. Krzysztof Szczerski w piątek w radiowej ""Jedynce"" był proszony o komentarz ws. akcji. Zapytany, jak prezydent i jak on sam oceniają ten sposób mobilizowania do wzięcia udziału w wyborach, odpowiedział: ""Jak większość Polaków prezydent jest tego typu akcją oburzony, dlatego, że nie można gardzić nikim, nie można nikogo w ten sposób używać - a zwłaszcza osób, które wymagają szczególnej pomocy, opieki i troski - jako broni politycznej i to jeszcze w tak perfidny sposób - to jest rzecz absolutnie niegodna"". - Myślę, że ktoś, kto wpadł na ten pomysł, dał bardziej świadectwo temu kim jest sam, a nie dał świadectwa o tych osobach, które parodiuje - powiedział Szczerski. - To powinno też otrzeźwić wszystkich tych, którzy patrzą na tego typu akcję i uważają, że to jest PR i tego typu gierki, to jest treść demokracji. Treścią demokracji jest troska o każdego obywatela. Pan prezydent taką troskę o każdego obywatela prezentuje - zapewnił szef gabinetu prezydenta RP. Szczerski został również zapytany, czy artyści, którzy pokazują się w spotach, powinni przeprosić. - Warto, żeby przeprosili, warto, żeby publicznie przekazały to, jak dzisiaj czują się w tej sytuacji, w której zostały być może wmanipulowane, być może jakoś towarzysko namówione - warto, żeby się do tego odniosły, nie mogą milczeć, nie powinny milczeć w tej sprawie, bo milczenie pokazuje, że akceptują to w jakim kontekście się znalazły - powiedział.",Krzysztof Szczerski,
https://wiadomosci.onet.pl/kraj/jacek-sasin-kwestie-swiatopogladowe-nie-powinny-byc-przedmiotem-wyborczej-dyskusji/k7ljz4r,Jacek Sasin: kwestie światopoglądowe nie powinny być przedmiotem wyborczej dyskusji,"Jacek Sasin, będąc gościem #RZECZoPOLITYCE, był pytany o brak zapisów na temat ochrony życia poczętego w programie PiS. - My nie mamy takiego zamysłu, aby zasadniczo zmieniać zapisy, które funkcjonują - odpowiedział, podkreślając, że ""kwestie światopoglądowe nie powinny być przedmiotem wyborczej dyskusji"".","- Nie jest naszym zamysłem by wzniecać jakąś poważną dyskusje na ten temat. Chcielibyśmy, aby nie był to temat politycznych sporów - mówił w programie ""Rzeczpospolitej"" wicepremier w kontekście ewentualnej zmiany przepisów regulujących kwestię aborcji w Polsce. Polityk był również pytany o to, dlaczego PiS porusza kwestię reparacji od Niemiec, ale od Rosji nie. - Każdy o zdrowych zmysłach zdaje sobie sprawę, że dzisiejszy skład władz Federacji Rosyjskiej nie sprzyja jakiejkolwiek rozsądnej rozmowy (o reparacjach). Nam zależy na bardzo dobrych relacjach z Niemcami, chcemy je budować - tego typu drzazga w tych relacjach jest niepotrzebna - mówił wicepremier. Cały wywiad na stronie internetowej ""Rzeczpospolitej""",Jacek Sasin,
https://wiadomosci.onet.pl/tylko-w-onecie/rzecznik-pis-w-onet-opinie-o-teczce-prezesa-orlenu/8wyxvxg,"Rzecznik PiS w ""Onet Opinie"" o ""teczce"" prezesa Orlenu","Gościem Agnieszki Burzyńskiej w „Onet Opinie” był Radosław Fogiel. Rzecznik PiS został zapytany o „teczkę” prezesa Orlenu Daniela Obajtka. Nie chciał odpowiedzieć, co się w niej skrywa. - Nie przesadzajmy z donosami, ale większość spraw, które do nas trafia, to są sprawy problemowe, prośby o interwencje. Ludzie opisują czasem dramatyczne sytuacje, w których się znaleźli. Prędzej bym szukał donosów w urzędzie skarbowym niż w biurze prezesa Kaczyńskiego – powiedział Fogiel. Przyznał jednak, że się zdarzają i prezes je archiwizuje. Zaznaczył jednak, że takie są wymogi archiwalne.",,,
https://wiadomosci.onet.pl/tylko-w-onecie/radoslaw-fogiel-w-onet-opinie-ubolewam-ze-prof-strzembosz-wlacza-sie-w-spor-czysto/nbny66t,"Radosław Fogiel w ""Onet Opinie"": ubolewam, że prof. Strzembosz włącza się w spór czysto polityczny","Gościem Agnieszki Burzyńskiej w „Onet Opinie” był Radosław Fogiel. Rzecznik PiS skomentował apel prof. Adama Strzembosza, który wezwał do dymisji Zbigniewa Ziobry. - Trochę ubolewam, że prof. Strzembosz, który jest osobą zasłużoną, nestorem polskiej palestry, włącza się w spór czysto polityczny – stwierdził Fogiel.",,,
https://wiadomosci.onet.pl/tylko-w-onecie/radoslaw-fogiel-w-onet-opinie-kaczynski-nie-ma-kompetencji-do-rozwiazywania-pfn-czy/yld44kh,"Radosław Fogiel w ""Onet Opinie"": Kaczyński nie ma kompetencji do rozwiązywania PFN czy innej fundacji","Gościem Agnieszki Burzyńskiej w „Onet Opinie” był Radosław Fogiel. Rzecznik PiS został zapytany o sprawę Polskiej Fundacji Narodowej i opinii Jarosława Kaczyńskiego na informacje, że fundacja zapłaciła 20 mln zł amerykańskiej firmie. - Jarosław Kaczyński nie ma kompetencji do rozwiązywania takiej czy innej fundacji – stwierdził Fogiel.",,,
https://wiadomosci.onet.pl/kraj/dominika-figurska-chorosinska-nie-wie-ilu-poslow-i-senatorow-jest-w-parlamencie/29x0sc3,Kandydatka PiS nie wiedziała ilu posłów i senatorów jest w parlamencie,"Dominika Figurska-Chorosińska została przetestowana w Radiu ZET z podstaw wiedzy o polskim systemie politycznym. Aktorka, która startuje do Sejmu z list PiS, nie wiedziała, ilu w parlamencie jest posłów i senatorów. Na pytanie o minimalny wiek kandydata na prezydenta odpowiedziała, że 70.","Aktorka, znana z występów m.in. w serialu ""M jak Miłość"", na antenie Radia ZET wyjaśniła, dlaczego zdecydowała się na start do Sejmu z list PiS. Stwierdziła, że ""pokochała obóz rządzący"". - Pokochałam miłością czystą. Po prostu wydaje mi się, że jest to jedyny obóz, który rzeczywiście dba o wartości, które są dla mnie bliskie, czyli rodzina, życie. Wszystko, czemu hołduję od wielu lat. I dlatego chcę w tym uczestniczyć, chcę być częścią tej dobrej zmiany - wyjaśniła. Prowadzącą wywiad Beata Lubecka postanowiła przeprowadzić test wiedzy o systemie politycznym w Polsce. Dominika Figurska-Chorosińska nie potrafiła odpowiedzieć na pytanie o liczbę posłów i senatorów w parlamencie. Przypomnijmy, że w Sejmie zasiada 460 posłów, a w Senacie 100 senatorów. Kandydatka PiS wiedziała, kto jest pierwszym obywatelem Rzeczypospolitej (prezydent), ale na pytanie o próg wiekowy, aby zostać głową państwa, odpowiedziała, że 70 lat. Później zmieniła odpowiedź na 18 lat. Trzeba powiedzieć, że Figurska-Chorosińska mocno się pomyliła, bo według przepisów jest to 35 lat. Ostatnie pytanie dotyczyło tego, kto był pierwszym niekomunistycznym premierem Polski. - Olszewski? - zapytała Figurska-Chorosińska. - A nie Mazowiecki? - odparła prowadząca wywiad Beata Lubecka. - Sprawa dyskusyjna - stwierdziła kandydatka PiS.",Dominika Figurska-Chorosińska,
https://wiadomosci.onet.pl/tylko-w-onecie/agnieszka-burzynska-w-onet-rano-opozycja-idaca-w-trzech-blokach-miala-racje/weqtm5g,"Agnieszka Burzyńska w ""Onet Rano."": opozycja idąca w trzech blokach miała rację","Agnieszka Burzyńska w programie „Onet Rano.” skomentowała prognozy przedwyborcze autorstwa Badania.pro. Wskazują one, że PiS wygra wybory, zdobywając większość, ale nie będzie miał większości konstytucyjnej, ani pozwalającej na odrzucenie weta prezydenta. - Marzeniem PiS było to, żeby opozycja wystartowała w jednym bloku i wtedy „jedziemy ze sprawami światopoglądowymi” - powiedziała Agnieszka Burzyńska. - Wtedy dla PiS byłoby łatwiej. Badania pokazują, że opozycja idąca w trzech blokach miała rację. Bo jeżeli PSL wejdzie do Sejmu, jeżeli Lewica zrobi dobry wynik, to wtedy PiS może mieć kłopoty z samodzielnym rządzeniem. Jeszcze nic nie jest tutaj powiedziane – oceniła dziennikarka.",,,
https://wiadomosci.onet.pl/kraj/kto-ma-wieksze-osiagniecia-starcie-kandydatow-do-senatu/6q1430b,Kto ma większe osiągnięcia? Starcie kandydatów do Senatu,Kto jest bardziej doświadczony i wiarygodny? Kandydaci do Senatu przechwalają się w sieci o swoich dokonaniach i jednocześnie próbują utrzeć nosa konkurentowi. W rolach głównych występują radny sejmiku i przedsiębiorca Jacek Bury praz wiceminister rodziny Krzysztof Michałkiewicz.,"Za niecały miesiąc pójdziemy do urn i wybierzemy swoich przedstawicieli w nowym parlamencie. Kampania wyborcza powoli wchodzi w decydującą fazę. Dla polityków to najlepszy czas na zaczepki oraz walkę o jak najlepszy wynik. W Lublinie do starcia doszło już na linii Krzysztof Michałkiewicz - Jacek Bury. Wszystko zaczęło się od pewnego posta na Facebooku. ""Senat to poważne miejsce, Polska to najważniejsza sprawa! Dlatego tak ważnym jest, aby jego członkami były osoby kompetentne o szerokim doświadczeniu legislacyjnym. To właśnie doświadczenie w służbie dla kraju i obywateli są gwarancją skutecznego działania Senatu. Ja od lat pracuję na rzecz naszego miasta i kraju"" – czytamy na Facebooku wiceministra. Poniżej została zamieszczona grafika, na której kandydat chwali się swoją aktywnością w parlamencie. Dowiadujemy się z niej, że Michałkiewicz jest w Sejmie od czterech kadencji. Przez ten czas zagłosował 1309 razy, a jego frekwencja utrzymywała się na poziomie 92 proc. Natomiast przy słupkach z nazwiskiem Jacka Burego widzimy same zera. Przyczyna jest bardzo prosta – Bury nigdy nie zasiadał w Sejmie czy Senacie. Jacek Bury postanowił się odgryźć i przygotował własne zestawienie. Przedsiębiorca ma się czym pochwalić, ponieważ od ponad 25 lat prowadzi własną firmę, którą założył razem z bratem. Z udostępnionej przez niego grafiki dowiadujemy się, że w latach 2005-2018 Bury zapłacił 14,5 mln zł podatku CIT oraz 42,6 mln zł ZUS za pracowników. Ponadto zatrudnił na umowę o pracę 513 osób, a dla regionu wypracował 3,37 mld zł. Kandydat Koalicji Obywatelskiej podsumował również zarobki z publicznych pieniędzy. Z grafiki wynika, że w latach 2013-2018 Michałkiewicz otrzymał ponad 1,2 mln zł wynagrodzenia. Tymczasem Bury, który od ostatnich wyborów samorządowych jest radnym sejmiku, wpisał sobie 0. Dlaczego? Jeszcze w trakcie kampanii wyborczej deklarował, że zrezygnuje z diety i przekaże ją na stypendia dla zdolnej młodzieży. I tak zrobił. - Przyznam szczerze, że nie mam pojęcia co poseł Michałkiewicz chciał osiągnąć grafiką, na której prezentuje, ile razy przez 14 lat wcisnął guzik w Sejmie. Mogę powiedzieć, że w sumie sprawił mi mały prezent swoją grafiką. Chyba będę musiał mu jakoś za to podziękować – mówi w rozmowie z Onetem Jacek Bury, kandydat Koalicji Obywatelskiej. Co na to sam drugi kandydat? Próbowaliśmy skontaktować się z wiceministrem Michałkiewiczem, ale nie odbierał od nas telefonu.",Krzysztof Michałkiewicz i Jacek Bury,
https://wiadomosci.onet.pl/kraj/boleslaw-piecha/cj0h8v7,Bolesław Piecha,"Bolesław Piecha to polski polityk, lekarz ginekolog oraz poseł na Sejm IV, V, VI i VII kadencji oraz senator VIII kadencji, politycznie związany z partią Prawo i Sprawiedliwość. Wiceminister zdrowia w latach 2005-2007 oraz deputowany do Parlamentu Europejskiego VIII kadencji (2014–2019).","Bolesław Grzegorz Piecha urodził się 19 września 1954 roku w Rybniku, z wykształcenia jest lekarzem ginekologiem. W 1983 ukończył studia na Wydziale Lekarskim Śląskiej Akademii Medycznej w Katowicach, natomiast w roku 1999 studia podyplomowe w zakresie zarządzania i ekonomiki służby zdrowia w Akademii Ekonomicznej im. Karola Adamieckiego w Katowicach. Bolesław Piecha tuż po ukończeniu studiów pracował jako lekarz w Górniczym Zespole Opieki Zdrowotnej w Jastrzębiu-Zdroju (1983-1984). Następnie, w latach 1984-1996 był lekarzem w Zespole Opieki Zdrowotnej w Rybniku. W latach 1994–1998 był natomiast wiceprzewodniczącym rady miasta Rybnika. Od 1997 roku przez cztery kolejne lata pełnił też funkcję dyrektora Wojewódzkiego Szpitala Specjalistycznego nr 3 w Rybniku.  Piecha jest autorem kilkudziesięciu publikacji w polskich i zagranicznych czasopismach medycznych. Na początku lat 80. Bolesław Piecha działał w Niezależnym Zrzeszeniu Studentów Śląskiej Akademii Medycznej (1981 - 1982). W 1989 roku został członkiem NSZZ „Solidarność”. W młodości należał do Związku Harcerstwa Polskiego (1964 - 1968).  Bolesław Piecha od kilku lat jest zagorzałym przeciwnikiem dokonywania aborcji. Jednak w latach 90. lekarz ginekolog przyznał się na łamach gazetki wydawanej przy parafii Bożego Ciała i Świętej Barbary w Rybniku-Niewiadomiu do przeprowadzania aborcji. Zadeklarował przy tym jednocześnie, iż jego poglądy w tej kwestii diametralnie się zmieniły od czasu wspomnianych praktyk. W 2007 roku Piecha ponownie opowiedział o swojej przeszłości w wywiadzie dla „Gościa Niedzielnego”, a następnie również w tygodniku „Niedziela”. Z relacji Bolesława Piechy wynika, iż dokonał on około 1000 aborcji w okresie swojej praktyki lekarskiej. Obecnie angażuje się w działalność ruchów pro-life. W 2001 roku Bolesław Piecha postanowił zaangażować się w działalność polityczną. Lekarz z Rybnika wystartował wówczas z listy Prawa i Sprawiedliwości w wyborach parlamentarnych. Został wybrany na posła IV kadencji Sejmu w okręgu wyborczym nr 30. Cztery lata później uzyskał reelekcję z wynikiem 23 887 głosów.  2 listopada 2005 roku Bolesław Piecha został powołany na urząd wiceministra resortu zdrowia w rządzie Kazimierza Marcinkiewicza, a później Jarosława Kaczyńskiego. 21 listopada 2007 roku polityk PiS został odwołany ze sprawowanej funkcji.  Po rozpisaniu przedterminowych wyborów w 2007 roku, Bolesław Piecha zdecydował się kandydować z listy PiS po raz trzeci, uzyskując w okręgu rybnickim 44 052 głosy. W VI kadencji Sejmu powołano go na stanowisko przewodniczącego Komisji Zdrowia. W 2009 roku Piecha bez powodzenia kandydował do Parlamentu Europejskiego, zaś dwa lata później uzyskał swój czwarty mandat poselski, kandydując z listy Prawa i Sprawiedliwości do Sejmu i uzyskując 34 520 głosów.  W połowie swojej czwartej kadencji poselskiej (2013) Piecha wziął udział w wyborach uzupełniających do Senatu, w okręgu wyborczym nr 73. Znany ginekolog uzyskał 7769 głosów, dzięki czemu zdobył mandat senatora VIII kadencji. Jednocześnie jego mandat poselski został wygaszony. Niespełna rok później Piecha z powodzeniem kandydował z listy PiS do Parlamentu Europejskiego.   W maju 2019 roku Bolesław Piecha wystartował ponownie w wyborach europejskich, jednak nie udało mu się uzyskać reelekcji na kolejną kadencję w Parlamencie Europejskim. 13 października 2019 roku powalczy natomiast w wyborach do polskiego Parlamentu. Były wiceminister zdrowia otwiera bowiem listę PiS w okręgu nr 30, obejmującym Rybnik, Jastrzębie-Zdrój, Żory, powiat wodzisławski, powiat raciborski, powiat mikołowski oraz powiat rybnicki.  Drugie miejsce na liście Prawa i Sprawiedliwości zajmuje minister-członek Rady Ministrów w rządzie Mateusza Morawieckiego - Michał Woś, zaś z trójką o Sejm powalczy doświadczony parlamentarzysta - Czesław Sobierajski.  Bolesław Piecha ma trójkę dzieci: Tomasza, Jacka oraz Katarzynę. Tomasz i Katarzyna są lekarzami, Jacek jest doktorem prawa, lecz podobnie jak ojciec, związał się na moment z polityką, kiedy to został radnym miasta Rybnik. Bratem Bolesława Piechy jest Wojciech – polityk i senator IX kadencji, wybrany w wyborach parlamentarnych w 2015 roku z listy PiS. ",Bolesław Piecha,
https://wiadomosci.onet.pl/kraj/dariusz-piontkowski/7tf1kv5,Dariusz Piontkowski,"Dariusz Piontkowski to polski polityk, samorządowiec, nauczyciel oraz poseł na Sejm VII i VIII kadencji, od 2001 roku związany z partią Prawo i Sprawiedliwość. W latach 2007 - 2008 marszałek województwa podlaskiego, natomiast od 4 czerwca 2019 roku minister edukacji narodowej w rządzie Mateusza Morawieckiego. Piątkowski zastąpił na tym stanowisku Annę Zalewską.","Dariusz Piontkowski urodził się 17 grudnia 1964 roku w Sielcu, niewielkiej wsi na Podlasiu. Z wykształcenia jest historykiem. W 1988 roku ukończył studia historyczne na Wydziale Humanistycznym Filii Uniwersytetu Warszawskiego w Białymstoku. Jest również absolwentem podyplomowych studiów menedżerskich na Wyższej Szkole Finansów i Zarządzania w Białymstoku (1996). W 2001 roku ukończył zaś studia z zakresu zarządzania kadrami w administracji publicznej na Wyższej Szkole Administracji Publicznej w Białymstoku. Piontkowski jest także absolwentem zarządzania oświatą na Uniwersytecie w Białymstoku. Pracował jako nauczyciel w I Liceum Ogólnokształcącym im. Adama Mickiewicza w Białymstoku. Wkrótce po przemianach politycznych 1989 roku Dariusz Piontkowski zaangażował się w politykę. W 1990 roku dołączył do Porozumienia Centrum, którego liderami byli bracia Lech i Jarosław Kaczyńscy, a następnie, po rozwiązaniu PC, został członkiem Prawa i Sprawiedliwości.  Piontkowski w latach 1994-2007 zasiadał w białostockiej Radzie Miasta. W 2007 roku zdecydował się na start w przedterminowych wyborach do sejmiku podlaskiego. Historyk uzyskał mandat radnego z listy Prawa i Sprawiedliwości. Dzięki zawiązaniu koalicji PiS-PSL w sejmiku, został on powołany na urząd marszałka województwa. W wyniku utworzenia nowej koalicji złożonej z PO, PSL oraz Prawicy Podlasia i poparciu kilku radnych PiS Piontkowski został odwołany ze stanowiska. W 2010 roku po raz drugi został radnym województwa. W tych samych wyborach był kandydatem PiS na prezydenta miasta Białegostoku.  W 2008 roku Dariusz Piontkowski został oskarżony o przywłaszczenie funkcji publicznej, co spowodowane było tym, iż członek PiS podpisywał dokumenty jako marszałek już po głosowaniu nad jego odwołaniem i powołaniem następcy. Polityk zaprzeczał i argumentował, iż był przekonany, że odwołanie odnosi skutek dopiero z końcem dnia. Ostatecznie w 2013 roku sąd prawomocnie uznał, że dopuścił się tego czynu, jednak sprawa została umorzona, z uwagi na nieznaczną szkodliwość społeczną.  Dariusz Piontkowski od początku swojej kariery politycznej związany jest z Białymstokiem i ziemią podlaską. To właśnie z tego okręgu polityk PiS zawsze startuje w wyborach. Nie inaczej było w 2011 roku, kiedy to po raz pierwszy został wybrany na posła. W VII kadencji Sejmu Piontkowski został członkiem Komisji Edukacji, Nauki i Młodzieży oraz Komisji Zdrowia. Trzy lata później wystartował z listy Prawa i Sprawiedliwości w wyborach do Parlamentu Europejskiego 2014, w okręgu nr 3 (województwa podlaskie i warmińsko-mazurskie). Tym razem jednak nie udało mu się uzyskać mandatu, pomimo niezłego wyniku - 28 685 głosów.  W 2015 roku Piontkowski skutecznie ubiegał się o reelekcję w wyborach do Sejmu, otrzymując na Podlasiu 28 378 głosów. W lutym 2019 roku został on przewodniczącym struktur PiS w województwie podlaskim.  4 czerwca 2019 roku prezydent Andrzej Duda powołał Dariusza Piontkowskiego na stanowisko ministra edukacji narodowej w rządzie Mateusza Morawieckiego. Polityk PiS zastąpił Annę Zalewską, która została wybrana do Parlamentu Europejskiego. 13 października 2019 roku Dariusz Piontkowski powalczy o reelekcję w wyborach do Sejmu. Szef MEN otwiera bowiem listę PiS w okręgu nr 24 (Białystok). Tuż za nim, na liście kandydatów partii Jarosława Kaczyńskiego znalazł się wiceszef MSWiA – Jarosław Zieliński oraz wojewoda podlaski Bohdan Józef Paszkowski.  W ciągu zaledwie kilku miesięcy swojego urzędowania Dariusz Piontkowski zaliczył kilka co najmniej kontrowersyjnych wypowiedzi. Minister Edukacji Narodowej zapytany przez dziennikarkę „Gazety Wyborczej” o chaos po reformie edukacji przeprowadzonej przez poprzednią szefową MEN Annę Zalewską odpowiedział jej, iż „chaos to jest być może w pani głowie”. Piontkowski w równie kontrowersyjny sposób wypowiadał się choćby o osobach LGBT, po zajściach w Białymstoku, twierdząc przy tym iż: „marsze równości budzą ogromny opór i w związku z tym warto się zastanowić, czy w przyszłości tego typu imprezy powinny być organizowane”.  Kilka miesięcy wcześniej, zanim został szefem MEN, Piontkowski „zasłynął” wypowiedzią nt. „seksualizacji dzieci” rzekomo spowodowanej podpisaniem przez prezydenta Warszawy Rafała Trzaskowskiego Karty LGBT. Jak stwierdził: „seksualizacja dziecka od drugiego czy trzeciego roku do czego ma prowadzić? Tak naprawdę jest to próba wychowania dzieci, które w jakimś momencie zostaną oddane pedofilom. Hasło adopcji dzieci przez pary homoseksualne w podobnym kierunku niestety zmierza. Zmierza, w kierunku tego, by część dzieci została wychowana na niestandardowe zachowania seksualne”. Większość mediów i osób publicznych uznała te słowa za skandaliczne.  Dariusz Piontkowski jest żonaty, ma dwóch synów. ",Dariusz Piontkowski,
https://wiadomosci.onet.pl/kraj/wybory-parlamentarne-2019-przedwyborcza-prognoza-pis-wygrywa/j2tcecp,"Prognoza przedwyborcza Badania.pro dla Onetu i ""Faktu"": PiS wygrywa, ale nie ma większości konstytucyjnej","Według prognozy przedwyborczej przygotowanej przez Badania.pro, Prawo i Sprawiedliwość może liczyć na poparcie sięgające ponad 45 proc. Na drugim miejscu plasuje się Koalicja Obywatelska, która może liczyć na około 28 proc. głosów.","Według prognozy opracowanej przez Badania.pro dla Onetu i ""Faktu"", partia aktualnie rządząca ma największe szanse na zwycięstwo. PiS może liczyć na 45,7 proc. głosów, co jest równoznaczne 246 mandatom w Sejmie. To oznacza, że partia Jarosława Kaczyńskiego otrzymałaby o 15 mandatów więcej, niż potrzebne jest do osiągnięcia samodzielnej większości parlamentarnej. Równocześnie, PiS zabrakłoby 30 mandatów do liczby 276 (przy tym wyniku partia mogłaby odrzucić weto prezydenta), a także 61 mandatów do większości konstytucyjnej (2/3 wszystkich mandatów). Kolejną partią z najwyższym wynikiem byłaby Koalicja Obywatelska, która uzyskałaby 28,7 proc. głosów, co dałoby jej 146 mandatów. Według prognozy na trzecim miejscu plasuje się Lewica, która może liczyć na poparcie 13,3 proc. wyborców. Jeśli udałoby jej się osiągnąć taki wynik, oznaczałoby to, że w Sejmie zasiądzie się jej 54 przedstawicieli. Prognozowane poparcie dla Koalicji Polskiej (sojuszu PSL i Kukiz’15) w połowie września wyniosło 6,5 proc., co przekłada się na 13 mandatów. Jednego przedstawiciela do Sejmu wprowadziłaby Mniejszość Niemiecka. Jak pokazuje prognoza, pod 5-procentowym progiem wyborczym znajduje się Konfederacja, która uzyskałaby wynik 4,2 proc. Poparcie dla innych komitetów szacowane jest na poziomie 1,4 proc. Poparcie krajowe przekłada się na przedstawiony niżej w tabeli rozkład mandatów w okręgach wyborczych. Według prognozy najwięcej mandatów PiS zdobyłoby w: Warszawie (łącznie w obydwu okręgach: 15), Rzeszowie (12), Lublinie (10), Kielcach (9), Nowym Sączu (9), Białymstoku (9). KO na najwyższe wyniki może liczyć w: Warszawie (łącznie w obydwu okręgach: 13) oraz Wrocławiu, Gdyni i Gdańsku (w każdym z tych miast partia uzyskałaby 6 mandatów). Najwięcej mandatów Lewica zdobyłaby w Warszawie (łącznie w obydwu okręgach: 4), natomiast żadnego nie uzyskałaby w Nowym Sączu czy Tarnowie. Koalicja Polska na największe poparcie może liczyć w Kielcach (2 mandaty), ale nie uzyskałaby żadnego we Wrocławiu, Poznaniu czy Warszawie. Badania.pro do prognozowania preferencji partyjnych używa modelu statystycznego, który opiera się na długoterminowym śledzeniu sondaży następujących ośrodków badawczych: IBRiS, Estymator, Kantar, Pollster, CBOS, Ipsos, Indicator oraz DobraOpinia. Co więcej, w swoich prognozach używa specjalnego algorytmu pozwalającego z dużym prawdopodobieństwem wskazać, w których okręgach wyborczych poszczególne partie polityczne zdobędą mandaty do Sejmu w 2019 r. Algorytm jest oparty na obserwacji trendów odchyleń poparcia dla każdej z partii politycznych w każdym z 41 sejmowych okręgów wyborczych; następnie porównuje się go z wynikiem ogólnopolskim. Ponieważ wybory do PE czy też wybory prezydenckie mają podział na inne okręgi niż wybory parlamentarne, przełożono wyniki z tych wyborów tak, aby pokrywały się ze strukturą wyborów do Sejmu. Na podstawie prognozy poparcia dla partii politycznych Badania.pro dokonują za pomocą metody d'Hondta symulację rozkładu mandatów w każdym z 41 okręgów wyborczych (zgodnie z obowiązującą ordynacją wyborczą). Obraz Sejmu uzyskany w analizie nie jest więc prostym przełożeniem poparcia krajowego na mandaty, ale symulacją poparcia dla partii na poziomie każdego z 41 okręgów wyborczych. Skuteczność symulacji Badania.pro w odniesieniu do wyborów do Parlamentu Europejskiego w 2019 roku wyniosła ponad 96 proc. Trafnie przewidziano rozkład mandatów w 50 na 52 okręgi wyborcze. Prognozy, które wykonano wtedy na zlecenie Onetu, zajęły 1. miejsce w Polsce według www.sprawdzamysondaze.pl.",Jarosław Kaczyński,
https://wiadomosci.onet.pl/tylko-w-onecie/zbigniew-girzynski-krytykuje-zmiany-w-sadach/ssn7b4j,Zbigniew Girzyński krytykuje zmiany w sądach,"Polityk PiS Zbigniew Girzyński był gościem Andrzeja Stankiewicza w programie “Onet Opinie.” Zdystansował się w nim wobec zmian w wymiarze sprawiedliwości, które przeprowadził Zbigniew Ziobro.","— Widzę mankamenty poprzedniego systemu, uważam nadal, że wymaga on gruntownej reformy. Niestety, reformy przeprowadzone do tej pory, poszły bardziej w zakresie wymiany jednych sędziów na drugich. To jest złe rozwiązanie i ja tego bym nie chciał — mówił Girzyński. — Nie chciałbym, aby sądzili mnie sędziowie Tuleya albo Łączewski. Ale nie chciałbym również, aby robił to sędzia Piebiak. Tego nie życzyłbym nikomu - stwierdził.",,
https://wiadomosci.onet.pl/kraj/opolskie-jaroslaw-pilc-na-tropie-afer-pis/wkff2e7,Kandydat Lewicy na tropie afer PiS,"Jarosław Pilc, lider Wiosny na Opolszczyźnie zamierza stworzyć czarną księgę władzy PiS, w której zostaną opisane wszystkie afery związane z obecnym rządem oraz politykami PiS. Kandydat Lewicy do Sejmu w okręgu nr 21 ma nadzieję, że w przygotowaniu niechlubnej księgi pomogą mu internauci.","O swoim nietypowym pomyśle Jarosław Pilc z Wiosny poinformował na specjalnym briefingu. – Proponuję utworzenie czarnej księgi władzy PiS. Będzie to badanie nadużyć finansowych, nadużyć związanych z zatrudnianiem, czy też wykorzystywaniem funkcji do celów prywatnych. Księga będzie mieć charakter ogólnopolski – mówi Onetowi Jarosław Pilc. Polityk Lewicy, który w wyborach do Sejmu startuje z trzeciego miejsca w okręgu nr 21, liczy, że w spisaniu wszystkich afer powiązanych ze środowiskiem PiS, pomogą mu sami mieszkańcy. – Każdy, kto jest w posiadaniu wiedzy może złożyć zawiadomienie na specjalne czarne skrzynki e-mailowe, które w konsekwencji staną się zapisem nadużyć obecnej władzy – podkreśla Jarosław Pilc. – W tym celu utworzyłem dedykowany adres mailowy: naduzyciawladzy@gmail.com oraz aferyPISU@gmail.com. Informacje można także przesyłać na mój prywatny adres jarekpilc@gmail.com – dodaje. Jarosław Pilc zapewnia, że jeśli informacje przekazane mu przez internautów będą rodziły uzasadnione podejrzenie popełnienia przestępstwa, będą one przekazywane organom ścigania. – Poddamy te zgłoszenia wstępnej weryfikacji. Będziemy również korzystać z zapytań w trybie ustawy o dostępie do informacji publicznej. Przede wszystkim jednak będziemy akumulować tę wiedzę o nadużyciach i je spisywać, aby na bieżąco informować opinię publiczną – przekonuje Jarosław Pilc. – Moim zamiarem jest to, aby ośmielić ludzi, którzy mają wiedzę o nadużyciach władzy PiS, ale obawiają się zgłaszać tę wiedzę do kontrolowanych przez PIS prokuratury, czy CBA. W przypadku naszych czarnych skrzynek zgłoszenie może być przekazane anonimowo – dodaje.",Konwencja PiS,
https://wiadomosci.onet.pl/kraj/wybory-parlamentarne-2019-propozycje-opozycji-na-reformy-sadownictwa/77rj31r,Pomysły opozycji na odwrócenie reform PiS w sądownictwie,"Opozycja deklaruje w swoich przedwyborczych obietnicach, że będzie przeciwdziałać zmianom, jakie PiS wprowadza w sądownictwie. Problem polega na tym, że partie nie precyzują, co zamierzają zrobić - pisze ""Rzeczpospolita"".","Jak przypomina ""Rz"", jedną ze sztandarowych obietnic PiS jest reforma wymiaru sprawiedliwości. Minister sprawiedliwości stał się prokuratorem generalnym, mimo oporu znacznej części środowiska prawniczego przywiązanego do ""rządów kasty"" – przekonuje program partii. Można tam też przeczytać o kontynuacji reform ""w konsultacji z podmiotami zewnętrznymi, w tym z UE"". Ale jest też zastrzeżenie - według PiS najważniejszym prawem w Polsce jest konstytucja, nie zaś dokumenty i traktaty UE. ""Przywracanie państwa prawa na czele swego programu obiecuje Koalicja Obywatelska. Fatalna spuścizna minionych czterech lat w Polsce jest konsekwencją wielokrotnie łamanych przez władze zasad demokracji, prawa, w tym konstytucji oraz budowy państwa partyjnego – piszą i zapowiadają pociągnięcie do odpowiedzialności łamiących standardy państwa prawa"" - podaje ""Rz"". Opozycja obiecuje odbudowę niezawisłości i niezależności polskiego sądownictwa, przywrócenie zapisanych w konstytucji zasad wyboru sędziów do Krajowej Rady Sądownictwa i pierwotnej strukturę Sądu Najwyższego (co oznacza likwidację izb: Dyscyplinarnej oraz Kontroli Nadzwyczajnej i Spraw Publicznych). Postulaty KO są zbliżone do tego, co proponuje Lewica, która deklaruje, że w przypadku ich wygranej winni łamania konstytucji zostaną postawieni przed Trybunałem Stanu. Trybunał Konstytucyjny, Sąd Najwyższy oraz KRS mają odzyskać niezależność, a funkcje prokuratura generalnego i ministra sprawiedliwości mają zostać rozdzielone - informuje ""Rz"". Natomiast PSL Koalicja Polska temat wymiaru sprawiedliwości opisuje w swoim programie tak: ""wymiana prezesów sądów i demontaż najważniejszych instytucji wymiaru sprawiedliwości to żadna reforma, zmiany mają być realne"" - podaje ""Rz"". Według koalicji Ludowców z Pawłem Kukizem środkiem na rozwiązanie problemów z sądownictwem mają być również sędziowie pokoju, wybierani w lokalnych społecznościach. Ci mieliby rozwiązywać drobne problemy. Co więcej, rzecznik praw obywatelskich, prokurator generalny oraz członkowie KRS mieliby być wybierani w wyborach powszechnych. Cały artykuł dostępny na stronie ""Rzeczpospolitej"".",,
https://wiadomosci.onet.pl/kraj/anna-pieczarka/tqmq3r9,Anna Pieczarka,"Anna Pieczarka to polska ekonomistka oraz samorządowiec, politycznie związana z Prawem i Sprawiedliwością. Od blisko 20 lat prowadzi działalność polityczną na szczeblu lokalnym. Pełniła m.in. funkcję dyrektora samorządowego Centrum Kultury, natomiast od 2012 do 2019 roku kierowała lokalnym Stowarzyszeniem Przyjaciół Gminy Tarnów. W latach 2014-2018 była radną sejmiku województwa małopolskiego. Dzięki rekordowemu wynikowi w wyborach samorządowych 2018, uzyskała reelekcję, zostając także członkiem zarządu Województwa Małopolskiego.","Anna Pieczarka urodziła się 15 lutego 1977 roku w Tuchowie, niewielkim mieście w województwie małopolskim (powiat tarnowski), mieszka w podtarnowskich Koszycach Wielkich. Z wykształcenia jest ekonomistką, ukończyła studia wyższe o specjalności zarządzanie firmą. Anna Pieczarka jest bardzo znaną postacią na terenie województwa małopolskiego. Od wielu lat działa na lokalnym szczeblu polityki, związana jest z samorządem. Jak czytamy na jej profilu na Facebooku, przez wiele lat sprawowała stanowisko dyrektora Centrum Animacji Kulturalnej Gminy Tarnów dbając o kulturalny rozwój regionu oraz organizując liczne wydarzenia skierowane do wszystkich środowisk. Ponadto od 2012 do marca 2019 roku działała społecznie jako Prezes Stowarzyszenia Przyjaciół Gminy Tarnów, pozyskując środki zewnętrzne, środki unijne i krajowe służące rozwojowi regionu.  Anna Pieczarka związana jest z prawą stroną sceny politycznej. Jest członkiem partii Prawo i Sprawiedliwość. W 2014 roku z ramienia tego ugrupowania zdobyła swój pierwszy mandat radnej Województwa Małopolskiego. Cztery lata później, ponownie korzystając z poparcia partii Jarosława Kaczyńskiego, Anna Pieczarka uzyskała swój drugi mandat radnej w okręgu nr 5, z doskonałym wynikiem - ponad 70 tysięcy głosów, co było rekordem w regionie oraz jednym z najlepszych wyników w skali kraju.  Po uzyskaniu tak rewelacyjnego rezultatu, Pieczarka została członkinią zarządu województwa, czyli w praktyce jedną z zastępców marszałka Małopolski. Tarnowska ekonomistka w utworzonych po wyborach komisjach zasiada między innymi w: W styczniu 2019 roku Anna Pieczarka została laureatką wyróżnienia przyznawanego przez redakcję ,,Kuriera Tarnowskiego”. Polityczka PiS otrzymała bowiem od wspomnianej gazety tytuł „Człowieka Roku 2018”.  Sukces w wyborach samorządowych 2018 i duże zainteresowanie mediów osobą Anny Pieczarki przekonało władze Prawa i Sprawiedliwości do odważnego kroku. Partia Jarosława Kaczyńskiego zdecydowała się bowiem, iż nazwisko członkini zarządu Województwa Małopolskiego będzie otwierać listę PiS do Sejmu we wschodniej Małopolsce. Pieczarka ma być lokomotywą wyborczą PiS-u w okręgu numer 15, który obejmuje powiaty wielicki, proszowicki, bocheński, brzeski, tarnowski, dąbrowski oraz miasto Tarnów. Z tego okręgu wybieranych jest 9 posłów. W VIII kadencji Sejmu (2015-2019) PiS uzyskał na tej ziemi aż 6 mandatów. Reprezentantami tego okręgu w Parlamencie zostali wówczas: Włodzimierz Bernacki, Michał Wojtkiewicz, Urszula Rusecka, Wiesław Krajewski, Józefa Szczurek - Żelazko oraz Anna Czech. W wyborach parlamentarnych 2019 miejsce tuż za Pieczarką otrzymała wspomniana Jadwiga Szczurek-Żelazko, wiceminister zdrowia. Trzeci z kolei jest Michał Wojtkiewicz, zaś z dziesiątego miejsca wystartuje poseł Norbert Kaczmarczyk. W ostatnich wyborach uzyskał on tutaj mandat z listy Kukiz'15. Jednak w lipcu tego roku odszedł z Kukiz'15 i przeszedł do klubu parlamentarnego PiS.",Anna Pieczarka,
https://wiadomosci.onet.pl/kraj/bozena-borys-szopa/26jcqhk,Bożena Borys-Szopa,"Bożena Borys-Szopa to polska polityk, prawniczka, działaczka oraz posłanka na Sejm VIII kadencji, politycznie związana z partią Prawo i Sprawiedliwość. W latach 2006-2008 pełniła funkcję głównego inspektora pracy, zaś od 2009 do 2010 roku ministra w Kancelarii Prezydenta RP Lecha Kaczyńskiego. 4 czerwca została powołana na ministra rodziny, pracy i polityki społecznej w rządzie Mateusza Morawieckiego.","Bożena Teresa Borys-Szopa urodziła się 11 marca 1954 roku w Lędzinach na Śląsku. Z wykształcenia jest prawniczką. W 1996 roku została absolwentką Wydziału Prawa i Administracji Uniwersytetu Śląskiego w Katowicach, a następnie studiów podyplomowych z zakresu zarządzania przedsiębiorstwem na Akademii Górniczo-Hutniczej w Krakowie (1998). W grudniu 2006 roku ukończyła aplikację inspektorską, zdobywając uprawnienia inspektora pracy. W 1991 roku Bożena Borys-Szopa weszła w skład Zarządu Regionu Śląsko-Dąbrowskiej „Solidarności”, natomiast w 2002 roku została wiceprzewodniczącą i sekretarzem zarządu regionu. W latach 1998-2006 była członkiem Komisji Krajowej NSZZ „Solidarność”. W latach 1998-2002 sprawowała zaś funkcję przewodniczącej Rady Ochrony Pracy przy Sejmie RP, natomiast od 2002 roku była jej wiceprzewodniczącą. Od 15 marca 2006 do 21 sierpnia 2008 roku Borys-Szopa sprawowała funkcję głównego inspektora pracy.  W 2001 roku Bożena Borys-Szopa po raz pierwszy wystartowała w wyborach parlamentarnych. Wówczas kandydowała do Sejmu z poparciem Ruchu Społecznego AWS z listy Akcji Wyborczej Solidarność Prawicy, która to nie zdołała przekroczyć 5-pocentowego progu wyborczego.  1 listopada 2008 roku Bożena Borys-Szopa została powołana przez Lecha Kaczyńskiego na doradcę Prezydenta RP ds. społecznych i kontaktów z partnerami społecznymi oraz prawa pracy i bhp. 21 września 2009 roku objęła stanowisko Podsekretarza Stanu w Kancelarii Prezydenta Lecha Kaczyńskiego. 6 lipca 2010 roku została jednak odwołana z pełnionych funkcji. W 2010 roku wystartowała w wyborach samorządowych i została wybrana na radną sejmiku śląskiego z listy Prawa i Sprawiedliwości. Cztery lata później skutecznie ubiegała się o reelekcję z listy ugrupowania Jarosława Kaczyńskiego, zostając również wiceprzewodniczącą sejmiku piątej kadencji. W 2015 roku Bożena Borys-Szopa przerwała swoją kadencję radnej sejmiku śląskiego i wystartowała w wyborach parlamentarnych z listy Prawa i Sprawiedliwości. Prawniczka została wybrana na posłankę w okręgu katowickim. W Sejmie pracowała w Komisji do Spraw Kontroli Państwowej i w Komisji Polityki Społecznej i Rodziny, której była przewodniczącą. 4 czerwca 2019 roku Bożena Borys-Szopa została powołana przez prezydenta Andrzeja Dudę na urząd ministra rodziny, pracy i polityki społecznej w rządzie Mateusza Morawieckiego. Posłanka PiS zastąpiła na tym stanowisku Elżbietę Rafalską, która w 2019 roku zdobyła mandat w wyborach do Parlamentu Europejskiego IX kadencji (2019-2024).  13 października 2019 roku Bożena Borys-Szopa powalczy o reelekcję w wyborach do Sejmu. Szefowa MRPiPS otwiera listę PiS w okręgu nr 29, obejmującym powiaty: gliwicki, tarnogórski oraz miasta: Bytom, Gliwice i Zabrze. Drugie miejsce na liście przypadło wieloletniemu parlamentarzyście Wojciechowi Szaramie, trzecie zaś posłowi Piotrowi Pyzikowi (w Sejmie od 2011 roku). Jak informuje ministerstwo, Bożena Borys-Szopa jest laureatką Nagrody „Pro Labore Securo”, przyznawanej przez Centralny Instytut Ochrony Pracy za wybitne zasługi w służbie publicznej na rzecz ochrony człowieka w środowisku pracy oraz „Nagrody Państwowej Inspekcji Pracy im. Haliny Krahelskiej” za wybitne osiągnięcia w zakresie ochrony pracy.  Bożena Borys-Szopa jest również autorką licznych publikacji na temat uprawnień pracowniczych oraz nadzoru nad warunkami pracy w Polsce i krajach UE. Należy ponadto do Polskiego Towarzystwa Legislacji. ",Bożena Borys-Szopa podczas XXIX Forum Ekonomicznego w Krynicy-Zdroju,
https://wiadomosci.onet.pl/kraj/rafal-bochenek/l4l436j,Rafał Bochenek,"Rafał Bochenek to polski polityk, samorządowiec oraz prawnik. W latach 2016–2017 rzecznik prasowy rządów Beaty Szydło i Mateusza Morawieckiego, natomiast od 2017 do 2018 roku podsekretarz stanu w Kancelarii Prezesa Rady Ministrów, zaś od marca 2018 roku przewodniczący sejmiku małopolskiego. W 2019 roku Bochenek został dyrektorem marketingu w Polskim Górnictwie Naftowym i Gazownictwie (PGNiG).","Rafał Paweł Bochenek urodził się 14 sierpnia 1986 roku w Krakowie, choć wychowywał się w miejscowości Strumiany (niewielka wieś w woj. małopolskim, gmina Wieliczka). Jest synem Roberta i Danuty Bochenków, z wykształcenia jest prawnikiem. Ukończył bowiem studia prawnicze na Wydziale Prawa i Administracji Uniwersytetu Jagiellońskiego, a następnie rozpoczął odbywanie aplikacji notarialnej.  Rafał Bochenek pomimo szansy na karierę prawnika, zdecydował się wykorzystać swoje zdolności konferansjerskie i przez dwa lata pracował w TVP3 Kraków jako prezenter prognozy pogody. Pogodynek zajmował się również prowadzeniem wielu imprez oraz eventów.   Po zakończeniu współpracy z Telewizją Polską, Rafał Bochenek zaangażował się w politykę. W 2006 roku po raz pierwszy znalazł się na liście Prawa i Sprawiedliwości w wyborach samorządowych, uzyskując mandat radnego miasta Wieliczki. Cztery lata później ponownie ubiegał się o to stanowisko, tym razem z lokalnego komitetu powiązanego z PiS. W 2014 roku Bochenek startował do Rady Miasta jako kandydat bezpartyjny, aczkolwiek znalazł się na liście Prawa i Sprawiedliwości, uzyskując swój trzeci z rzędu mandat radnego powiatu wielickiego, w którym to objął funkcję wiceprzewodniczącego rady powiatu.  W 2015 roku Rafał Bochenek dołączył do sztabu wyborczego kandydata na prezydenta RP – Andrzeja Dudy. Młody polityk prowadził konwencje i wieczory wyborcze kandydata Prawa i Sprawiedliwości na najważniejszy urząd w państwie.  Owocna i efektywna praca przy zwycięskiej kampanii wyborczej Andrzeja Dudy zaowocowała bliższą współpracą z nowym rządem PiS, na którego czele stała Beata Szydło. 8 stycznia 2016 roku Rafał Bochenek został powołany na rzecznika prasowego rządu Beaty Szydło, zastępując na tym stanowisku późniejszą szefową MSWiA oraz marszałek Sejmu - Elżbietę Witek. Wkrótce jego kompetencje ponownie zostały poszerzone, bowiem został on doradcą w gabinecie politycznym prezesa Rady Ministrów.  Pod koniec 2016 roku mandat radnego Bochenka został wygaszony przez komisarza wyborczego po publikacjach „Gazety Wyborczej”, bowiem pobierał on diety (uposażenie), nie uczestnicząc w sesjach rady powiatu wielickiego.  18 grudnia 2017 roku Bochenek został odwołany z funkcji rzecznika prasowego. Rafał Bochenek, jeszcze w trakcie pełnienia funkcji rzecznika rządu, został 14 czerwca 2017 roku powołany na stanowisko podsekretarza stanu w Kancelarii Prezesa Rady Ministrów, jednocześnie przestał być doradcą w gabinecie politycznym premier Beaty Szydło. Niedługo później Rafał Bochenek został natomiast wiceprzewodniczącym Komitetu Społecznego Rady Ministrów.  Po tym, jak były wielicki radny pożegnał się ze stanowiskiem rzecznika prasowego rządu, został również w marcu 2018 roku odwołany przez nowego premiera Mateusza Morawickiego z funkcji podsekretarza stanu w KPRM.  Wkrótce po dymisji z funkcji podsekretarza stanu, Bochenek jeszcze w tym samym miesiącu został pełnomocnikiem ministra środowiska ds. organizacji sesji międzynarodowych negocjacji klimatycznych COP24, pełnił tę funkcję aż do lutego 2019 roku.  Pomimo tego, iż Bochenek nie jest członkiem partii Prawo i Sprawiedliwość, w jesiennych wyborach samorządowych w 2018 roku wystartował z list PiS do sejmiku małopolskiego, którego później został przewodniczącym. W marcu 2019 roku o Bochenku ponownie zrobiło się głośno z mediach, za sprawą obsadzenia go na stanowisku dyrektora marketingu spółki skarbu państwa - Polskiego Górnictwa Naftowego i Gazownictwa (PGNiG).  13 października 2019 roku Rafał Bochenek powalczy o swój pierwszy mandat poselski. 33-latek urodzony w Krakowie otwiera listę PiS w okręgu nr 12. (Chrzanów). Kolejne miejsca na liście, za Bochenkiem, zajmują odpowiednio: Marek Polak, Zbigniew Biernat, Ewa Filipiak oraz Krzysztof Kozik.",Rafał Bochenek,
https://wiadomosci.onet.pl/tylko-w-onecie/wladyslaw-frasyniuk-w-onet-opinie-kaczynski-ma-swiadomosc-ze-strach-jest-skutecznym/3w55n6k,"Władysław Frasyniuk w „Onet Opinie.”: Kaczyński ma świadomość, że strach jest skutecznym narzędziem","- Coraz częściej przypominają mi się dowcipy z czasów komunistycznych. I nawet jest takie samo poczucie zagrożenia. Socjologicznie, jak patrzę na zachowanie ludzi opiniotwórczych, dziennikarzy, to jak żywo przypomina mi to czasy, kiedy byłem młodym człowiekiem próbującym zmienić rzeczywistość i napotykałem właściwie na te same bariery - ocenił Władysław Frasyniuk w rozmowie z Marcinem Zawadą w programie ""Onet Opinie"", odpowiadając na pytanie: jak mu się żyje we współczesnej Polsce.","- Populizm jest czymś nieprawdopodobnie łatwym. Jarosław Kaczyński doskonale wie, jak wyglądał system komunistyczny, był w opozycji i ma świadomość, jak strach jest nieprawdopodobnie skutecznym narzędziem i jak ludzie lubią pozbywać się odpowiedzialności za swoje decyzje – stwierdził Frasyniuk.",,
https://wiadomosci.onet.pl/kraj/fala-komentarzy-po-tekscie-onetu-jak-polska-fundacja-narodowa-wyrzuca-miliony-dolarow/jggqp77,"Fala komentarzy po tekście Onetu ""Jak Polska Fundacja Narodowa wyrzuca miliony dolarów w amerykańskie błoto""","PFN zapłaciła ponad 20 mln zł amerykańskiej firmie PR-owskiej za wypromowanie naszego kraju w USA. Amerykanie wzięli pieniądze m.in. za stworzenie profili o Polsce, które na całym świecie obserwuje po kilkanaście czy kilkadziesiąt osób. Sprawę opisał dzisiaj dziennikarz Onetu Andrzej Stankiewicz.","Przeczytaj tekst Andrzeja Stankiewicza o Polskiej Fundacji Narodowej. W rozliczeniu z PFN firma z Waszyngtonu przypisuje też sobie m.in. organizację spotkań z amerykańskimi oficjelami, których wcale nie organizowała. ""Jak red. Andrzej Stankiewicz pisze to wiem jedno - coś w tym być musi. Nie wiem jak jest z PFN na pewno, bo różnie mówią, ale wiem, że po 13 X premier RP powinien tam zrobić audyt i nowe otwarcie, choć szyld PFN jest już mocno osłabiony"" - komentuje historyk Sławomir Cenckiewicz. ""Lepszy efekt PR-owski można było osiągnąć bez wydawania nawet jednego dolara. Wystarczyło przestrzegać zasad praworządności i nie wszczynać wojny z UE, nie uchwalać ustawy o IPN i nie obejmować patronatu nad fetą rocznicową Brygady Świętokrzyskiej"" - pisze Dominika Wielowieyska z ""Gazety Wyborczej"". Kataryna na Twitterze napisała: ""Brakoroby z PFN nie powinny już dostać żadnej pracy przy publicznych pieniądzach. Dopóki się nie nauczą ich szanować. Przecież to jest sprawa dla prokuratora"". Łukasz Olejnik z Koalicji Obywatelskiej skomentował sprawę w następujący sposób: ""PFN zapłaciła w ciągu kilkunastu miesięcy ponad 5,5 mln USD amerykańskiej firmie za wypromowanie naszego kraju w USA!! Amerykanie wzięli pieniądze m. in. za stworzenie w social media profili o Polsce: Instagram - 52 obserwujących, YouTube- 13 subskrypcji"". ""Jeśli jedna ekipa odeszła przez ośmiorniczki za 20 złotych, to co się powinno stać z inną, która na »promocję Polski« wywaliła w błoto 20 milionów?"" - pisze na Twitterze redaktor naczelny ""Newsweeka"" Tomasz Lis. Arkadiusz Myrcha z PO napisał: ""A może to nie jest kwestia wyrzucania milionów złotych w błoto, tylko faktycznym zleceniobiorcą nie jest PFN.... a pewna partia polityczna? Niemożliwe???"" ""Dobrze robione social media kosztują. Ale za tyle $$$ to zrobiłbym to ponadprzeciętnie"" - komentuje dziennikarz, prowadzący ""Onet Rano."", Jarosław Kuźniar. Sam Andrzej Stankiewicz rozmawiał dzisiaj o swoim tekście w ""Onet Rano."":",,
https://wiadomosci.onet.pl/tylko-w-onecie/andrzej-stankiewicz-w-onet-rano-o-pfn-pelno-tam-dyletantow/wsd14lk,"Andrzej Stankiewicz w ""Onet Rano."" o PFN: pełno tam dyletantów","- Założenie było nawet szczytne, ale problem polega na tym, że działania podejmowane przez PFN są nacechowane politycznie. Najgłośniejsza jej kampania to ta wymierzona w polskich sędziów. PFN próbuje bronić interesu politycznego PiS. Nawet byłoby to logiczne z punktu widzenia władzy, tyle, że fundacja okazała się kompletnie nieprofesjonalna. Pełno tam dyletantów. Dostali 100 mln złotych, za co wszyscy zapłaciliśmy, a docelowo pół miliarda złotych ma zostać wydawane przez PFN. Pytanie brzmi: czy widzą państwo jakieś efekty? - mówił w trakcie wywiadu Andrzej Stankiewicz.","Zdaniem dziennikarza o braku profesjonalizmy PFN zdaniem Stankiewicza świadczy również to, że opisując swoje rzekome sukcesy, fundacja podaje statystyki, które zdają się nie mieć wiele wspólnego z rzeczywistością. - Fundacja robi jakieś filmy o Polsce, niektórzy zarzucają jej, że kopiuje twórczość np. IPN, ale nawet nie to jest problemem. Szefowie PFN sobie obliczyli, że dwie kampanie wizerunkowe dotarły do ponad 100 mln ludzi na świecie - w samym Izraelu mówią o 8 mln ludzi, choć Izrael liczy 8,7 mln mieszkańców, w dodatku dostęp do internetu ma tam ok. 7 mln. To pokazuje, że są dyletantami. Albo ktoś ich wprowadza w błąd, albo biorą te liczby z powietrza - zwraca uwagę dziennikarz. W swoim tekście ""Jak Polska Fundacja Narodowa wyrzuca miliony dolarów w amerykańskie błoto"" Stankiewicz opisuje kulisy współpracy PFN z amerykańskiej firmą PR-ową, która odpowiada za wypromowanie naszego kraju w USA.- Logiczne jest wynajęcie takiej firmy, ale problem polega na tym, że w ciągu 1,5 roku Amerykanie dostali ponad 20 mln złotych i nie widać efektów ich działań. Przypisują sobie część działań, których w ogóle nie podjęli. Piszą o organizowaniu lunchów, które tak naprawdę zorganizowała i sfinansowała polska ambasada w USA. Poza tym wszystkim, ta firma WHWG nawet nie gwarantuje, że jej działania osiągną sukces - opisuje dziennikarz.",,
https://wiadomosci.onet.pl/kraj/rzecznik-rzadu-o-akcji-silni-razem-kolejny-prezent-dla-pis/pq6f3kq,"Rzecznik rządu o akcji ""Silni razem"": kolejny prezent dla PiS","Koalicja Obywatelska zainaugurowała akcję ""Silni razem"". Decyzja budzi kontrowersje, ponieważ pod analogicznym hasztagiem w internecie zaczęły pojawiały się wulgarne wpisy. - Nie rozumiem tego ruchu PO, ale z punktu widzenia wyborczego to kolejny prezent, bo odsłania hipokryzję tej partii - komentuje rzecznik rządu Piotr Müller.","Podczas konferencji PiS zwrócono uwagę na to, że pod hasztagiem #SilniRazem pojawiają się obraźliwe wpisy. - Od kilkunastu tygodni, może nieco więcej, w internecie funkcjonował rzekomo oddolnie, spontanicznie utworzony hasztag #SilniRazem. W czasie konferencji członków sztabu KO okazało się, że jest to akcja zaplanowana, akcja firmowana przez pana posła Krzysztofa Brejzę i posła Adama Szłapkę. Treści, które się znajdują pod tym hasztagiem są nie tylko oburzające, ale i wulgarne - mówił w poniedziałek szef KPRM Michał Dworczyk. Kandydatka KO na premiera Małgorzata Kidawa-Błońska zaapelowała do przedstawicieli PiS, by ci nie umieszczali na jej billboardzie hasztagu #Silnirazem. - Bo tego hasztagu na moim billboardzie nie ma, a na konferencji na Nowogrodzkiej tak został zaprezentowany - wskazała. Pytany o tę kwestię w radiowych ""Sygnałach Dnia"" rzecznik rządu Piotr Müller podkreślił, że sam był ""zszokowany tą sytuacją"". - Bo ja sam na Twitterze czy innych kanałach społecznościowych byłem wielokrotnie przez te grupy pod hasztagiem #Silnirazem atakowany, i to naprawdę w taki ordynarny sposób - dodał. - Nie rozumiem tego ruchu PO. Szczerze mówiąc, to jest kolejny prezent z punktu widzenia wyborczego, bo odsłania tak naprawdę to, w jaki sposób PO funkcjonuje. To pokazuje tę hipokryzję, która niestety wielokrotnie w ustach Platformy Obywatelskiej występuje - ocenił Müller.","Krzysztof Brejza i Adam Szłapka podczas konferencji ""Silni razem""",
https://wiadomosci.onet.pl/kraj/wybory-2019-sondaz-kantar-pis-w-gore-ko-traci/ek1kdj7,"Sondaż Kantar: blisko co piąty badany nie wie, na kogo oddać swój głos w wyborach","Gdyby wybory do Sejmu odbyły się we wrześniu 17 proc. ankietowanych spośród tych, którzy zadeklarowali udział w wyborach stwierdziło, że trudno im powiedzieć na kogo oddaliby głos. To wzrost o 5 punktów proc. w porównaniu z sondażem Kantar z sierpnia.","Według badania na PiS wraz z Solidarną Polską i Porozumieniem zagłosowałoby 40 proc. ankietowanych, którzy zadeklarowali udział w wyborach do Sejmu. To o 2 pkt proc. więcej niż w sondażu z sierpnia. Na Koalicję Obywatelską tworzoną przez PO, Nowoczesną, Inicjatywę Polska i Partię Zieloni głos oddałoby 24 proc. respondentów - o 2 pkt proc. mniej niż w poprzednim sondażu. Na ugrupowania lewicowe - SLD, Lewicę Razem i Wiosnę, których kandydaci będą startować z list KW SLD - zagłosowałoby 11 proc. ankietowanych. To o 1 pkt proc. więcej niż poprzednio. PSL-Koalicję Polską wybrałoby 6 proc. respondentów - z list tego komitetu startują też kandydaci Kukiz'15. W poprzednim sondażu PSL i Kukiz'15 ujęte były osobno i wówczas PSL miało 5 proc., a Kukiz'15 - 6 proc. poparcia. Na Konfederację Wolność i Niepodległość (partie KORWiN i Ruch Narodowy oraz środowisko Grzegorza Brauna) zagłosowałoby 2 proc. (spadek o 1 pkt proc. w stosunku do sierpnia). 17 proc. ankietowanych spośród tych, którzy zadeklarowali udział w wyborach stwierdziło, że trudno im powiedzieć na kogo oddaliby głos. To wzrost o 5 punktów proc. w porównaniu z sondażem z sierpnia. Chęć udziału w wyborach do Sejmu zadeklarowało łącznie 66 proc. respondentów - zdecydowanie uczestniczyć w wyborach zamierza 32 proc., a raczej wzięłoby w nich udział 34 proc. W głosowaniu nie ma zamiaru uczestniczyć 22 proc. respondentów, przy 10 proc. składa taką deklarację zdecydowanie. Grupa osób deklarujących udział w wyborach zwiększyła się o 3 pkt proc. Z kolei osób, które nie zamierzają uczestniczyć w wyborach było we wrześniu mniej o 5 pkt proc. ""W połowie września mamy jeszcze wielu niezdecydowanych wyborców. Mimo trwającej kampanii, odsetek takich osób nie zmniejsza się. Elektoraty partyjne pozostają na stabilnym poziomie - PiS wygrywa, mając znaczącą przewagę, na drugim miejscu jest Koalicja Obywatelska, która mimo wskazania nowej kandydatki na premiera, nie zyskała, a nawet nieznacznie straciła"" - skomentował wyniki badania Kantar. Jak dodano, ""lewica powoli buduje swoją pozycję"", a ""PSL i Kukiz’15 balansują na progu wyborczym i na razie nie widać zysku ze wspólnego startu"". Sondaż przeprowadzono w dniach 6-11 września na ogólnopolskiej, reprezentatywnej grupie 975 osób w wieku 18 i więcej lat. Preferencje partyjne badano w grupie 645 osób deklarujących ""zdecydowanie"" lub ""raczej"" zamiar uczestnictwa w wyborach. ","Wybory 2019. Sondaż Kantar: PiS w górę, KO traci",
https://wiadomosci.onet.pl/kraj/awantura-podczas-konferencji-prasowej-ko-i-pis/4hr67n7,Awantura kandydatów KO i PiS podczas konferencji prasowej. Poszło o płacę minimalną,"Podczas konferencji prasowej dotyczącej Programu Operacyjnego Wiedza Edukacja Rozwój doszło do awantury między radną Martą Wcisło a wiceministrem Krzysztofem Michałkiewiczem. Poszło o słowa prezesa PiS Jarosława Kaczyńskiego, który zapowiedział wzrost płacy minimalnej do 4 tys. zł. Według kandydatki Koalicji Obywatelskiej do Sejmu doprowadzi to do zwolnień wielu pracowników.","Na początku wszystko przebiegało bez zakłóceń. Podczas konferencji w Centrum Spotkania Kultur, Wojewódzki Urząd Pracy w Lublinie podsumował dotychczasowe działania w ramach Programu Operacyjnego Wiedza Edukacja Rozwój (PO WER). Jego celem jest zaktywizowanie zawodową osób młodych do 29. roku życia. - Podczas pierwszych lat funkcjonowania tego programu około 40 tys. młodych osób z naszego regionu otrzymało wsparcie. Ponad 20 tys. osób znalazło zatrudnienie lub podjęło własną działalność gospodarczą - podsumował Andrzej Pruszkowski, dyrektor Wojewódzkiego Urzędu Pracy w Lublinie. Następnie głos zabrał wiceminister rodziny, pracy i polityki społecznej Krzysztof Michałkiewicz. Kiedy polityk zachwalał realizowane przez rząd programy głos zabrała obecna na konferencji prasowy Marta Wcisło. Kandydatka Koalicji Obywatelskiej do Sejmu zadała pytanie o plany wprowadzenia w Polsce płacy minimalnej na poziomie 4 tys. zł. - Dla pracodawcy będzie to koszt blisko 5 tys. zł. Czy pan minister uważa, że lubelscy przedsiębiorcy są w stanie udźwignąć ciężar takiego wynagrodzenia pracownika? - dociekała wiceprzewodnicząca Rady Miasta Lublin. Krzysztof Michałkiewicz odpowiedział, że wielu pracowników narzeka na niskie płace, m.in. pracownicy domów opieki społecznej. Zrzucił winę na samorządy, które nie chcą podwyższyć im pensji. Co ciekawe, na początku wiceminister zwracał się do Marty Wcisło ""pani redaktor"".  W pewnym momencie dwie młode osoby próbowały rozwinąć przed politykami PiS baner z hasłem ""4000 zł płacy minimalnej = kolejki bezrobotnych"". Zapobiegli temu współpracownicy organizatorów, którzy próbowali wyrwać baner z rąk. Tymczasem Wcisło nie odpuszczała. - Jeśli państwu zależy na wzroście wynagrodzeń, to proszę zrezygnować z haraczu! Po podwyższeniu płacy minimalnej do 4 tys. zł rząd zabierze prawie 2 tys. zł. Co na to wiceminister? - Pani kandydatka pomyliła rolę dziennikarza z rolą polityka. Mamy przykład działaczki PO, która jest przeciwko temu, by Polacy godnie zarabiali. Mieliśmy tu mistrza happeningów posła Palikota, rozumiem, że pani kontynuuje jego działalność - odpowiedział.",Do awantury doszło podczas konferencji prasowej,
https://wiadomosci.onet.pl/tylko-w-onecie/krzysztof-brejza-w-onet-rano-zapowiedzi-pis-doprowadza-do-bankructwa-wielu-firm/1njglg1,"Krzysztof Brejza w ""Onet Rano."": zapowiedzi PiS doprowadzą do bankructwa wielu firm","- Jarosław Kaczyński wielokrotnie udowadniał w swoich wystąpieniach, że przedsiębiorczości za bardzo nie szanuje. Zapowiedzi uzależnienia ZUS-u od dochodu to są zapowiedzi, które doprowadzą do bankructwa wielu firm. My, jako Koalicja Obywatelska, mamy zupełnie inne rozwiązania - zapewnił w programie ""Onet Rano."" poseł PO Krzysztof Brejza. Polityk stwierdził też, że Prawo i Sprawiedliwość ""żyje jedną wielką kłótnią"".",,,
https://wiadomosci.onet.pl/tylko-w-onecie/program-pis-o-wolnosci-badan-naukowych-kryterium-racji-stanu/20gcf3c,Racja stanu kryterium badań naukowych? Minister Gowin komentuje punkt programu PiS,"PiS chce uzależnić badania naukowe od ""racji stanu"" - wynika z programu partii. Minister nauki Jarosław Gowin uspokaja: nie ma mowy o ograniczeniu badań. - W wyjątkowych przypadkach racja stanu może kształtować badania naukowe - mówi Onetowi.","Prawo i Sprawiedliwość określiło w swoim programie kierunek, w jakim w przekonaniu partii powinna iść polska nauka. W rozdziale zatytułowanym ""Wolność badań naukowych"" wskazano, że ""nauka nie może być ograniczana ani poprzez wpływy administracyjne, ani korporacyjno-środowiskowe, ani – co zdarza się ostatnio coraz częściej – ideologiczne"". Jednocześnie zaznaczono, że ""jedynymi kryteriami kształtującymi naukę mogą być kryteria merytoryczne oraz etyczne, w uzasadnionych przypadkach także kryterium racji stanu"". Co to tak naprawdę oznacza? - W programie nie ma mowy o ograniczaniu badań przez rację stanu - podkreśla minister nauki Jarosław Gowin, odpowiadając na pytanie Onetu. - Mowa jest o tym, że w wyjątkowych przypadkach racja stanu może kształtować badania naukowe. Czyli np. jeżeli polska racja stanu jest niezależność energetyczna, to państwo może ukierunkowywać (przez konkursy grantowe) badania ws. odnawialnych źródeł energii lub zgazowania węgla - wyjaśnia. Minister nie odniósł się do tego, jak rozumieć fragment dotyczący rzekomego ograniczania wolności badań naukowych przez ""wpływy ideologiczne"", co, jak wynika z programu PiS, miało się ostatnio nasilić. ................................................................................. Poniżej cały fragment programu PiS ""Wolność badań naukowych"":",Jarosław Gowin,
https://wiadomosci.onet.pl/kraj/wybory-2019-wystapienia-kaczynskiego-kidawy-blonskiej-i-czarzastego/c1qrxeg,"Polityczna niedziela. Kaczyński o rodzinie, Kidawa-Błońska o służbie zdrowia, a Czarzasty o Kościele","Kampania wyborcza nie zwalnia tempa. Politycy zarówno partii rządzącej, jak i opozycji odwiedzili kolejne miejsca, aby przekonać wyborców do głosowania. W Legnicy Jarosław Kaczyński ponownie odniósł się do modelu rodziny. Małgorzata Kidawa-Błońska w Gorzowie Wielkopolskim mówiła o służbie zdrowia. Natomiast Włodzimierz Czarzasty w Toruniu mówił o potrzebie opodatkowania Kościoła.","Jarosław Kaczyński mówił, że jego partia chce „rodziny opartej na pełnej równości kobiety i mężczyzny”. Dodał przy tym, że w Polsce trzeba podtrzymać tradycję, spójność społeczeństwa, a ""przede wszystkim to, co jest fundamentem wszystkiego - to znaczy polską rodzinę"". - Czasem mówi się o rodzinie tradycyjnej i przez to niektórzy rozumieją rodzinę o charakterze patriarchalnym. Otóż nie, my chcemy rodziny opartej na pełnej równości kobiety i mężczyzny, ale jednocześnie chcemy, żeby ta rodzina wyrastała z takiego związku i wychowywała dzieci, przekazując im zarówno życie, jak i kulturę, normy cywilizacyjne, dbając o wykształcenie, dbając o to, co czyni postęp, z pokolenia na pokolenie – mówił. - Nasi przeciwnicy twierdzą, że ja, mówiąc o tym, mam coś przeciwko matkom, bo to na ogół są matki, kobiety, które same wychowują swoje dzieci. Nie, to też są rodziny, my to w pełni szanujemy i wspieramy na różne sposoby - zaakcentował prezes PiS. Podkreślił, że to nie oznacza jednak, że ""mamy zgadzać się na te inne proponowane modele - rodzina w postaci dwóch tatusiów i dzieci, dwóch mamuś i dzieci"". - I czy mamy zgadzać się na to, że każdy może sobie wybrać, czy jest kobietą czy mężczyzną, chociaż już w momencie urodzenia, choćby na poziomie komórkowym, jest to rozstrzygnięte (...) my musimy podtrzymywać normalność - dodał Kaczyński. Podczas wystąpienia szef PiS podkreślał, że ""my musimy podtrzymywać normalność"". - My nie możemy dać sobie narzucić tej mody, czy tej tendencji kulturowej, która dzisiaj występuje na Zachodzie, i która przeprowadza tutaj ofensywę. Ofensywę, której nie możemy zaakceptować. To nie oznacza byśmy ją uniemożliwiali. Maszerują sobie, są mocno osłaniani przez policję, bo są wśród Polaków tacy, którzy by chcieli właśnie to uniemożliwić – mówił. Dodał, że Polska jest krajem demokratycznym, w którym jest prawo do demonstracji i do wyrażania różnych poglądów. - Ale prawo do różnych poglądów to oznacza, że wolno mieć także poglądy krytyczne wobec tej grupy, a z tym właśnie na Zachodzie dzisiaj już jest bardzo poważny kłopot. Tam już nie tylko stosuje się tzw. sankcję rozproszoną, czyli różnego rodzaju represje typu ostracyzm w pracy, tam już są sankcje administracyjne, ale także i karne – dodał. Wczoraj na konwencji w Poznaniu lewica przedstawiła ""Pakt dla Kobiet"" składający się z 10 postulatów, który zakłada m.in. legalną aborcję do 12. tygodnia ciąży, dostęp do nowoczesnej antykoncepcji, ustawową gwarancję refundacji leczenia niepłodności metodą in vitro, gwarantowany bezpłatny dostęp do lekarza ginekologa bez klauzuli sumienia. O jego podpisanie liderki lewicy zaapelowały dziś do liderów PO, PSL i Kukiz'15, a także kandydatki Koalicji Obywatelskiej na premiera Małgorzaty Kidawy-Błońskiej. O odpowiedź na ten apel Kidawa-Błońska została zapytana na konferencji prasowej w Gorzowie Wielkopolskim. - Jako Koalicja Obywatelska przygotowaliśmy bardzo dobry program dla kobiet, przygotowaliśmy naszą deklarację styczniową, gdzie jest kilkanaście punktów, daleko wychodzących poza to, co proponuje lewica - oceniła. Przyznała jednak, że w tym programie nie ma mowy o zmianach w kwestii prawa aborcyjnego. - Ponieważ my - jako Koalicja Obywatelska - jesteśmy za zachowaniem kompromisu dotyczącego ustawy o aborcji - dodała. Małgorzata Kidawa-Błońska w Gorzowie Wielkopolskim poruszyła również temat zmian w służbie zdrowia. Jak mówiła ""jeżeli chcemy zapewnić bezpieczeństwo Polakom, służba zdrowia to jest ten najważniejszy temat, którym musimy się zająć w tej kampanii"". - I o tym będziemy rozmawiać w dalszej naszej trasie, bo dzisiaj to jest ten pierwszy dzień, kiedy zaczynamy rozmowę o służbie zdrowia, ale problemy, które się nasuwają są widoczne i potwierdzają się - podkreśliła Kidawa-Błońska. Wskazała, że należy zmienić sposób finansowania służby zdrowia. - Takie trwałe wyznaczanie, ile pieniędzy może wydać szpital nie pozwalając mu elastycznie działać, przecież nie można zakontraktować, ile osób będzie chorych na tę czy na inną chorobę. To życie reguluje te rozwiązania i dyrektorzy szpitali muszą mieć szansę zmieścić się w tym budżecie, muszą mieć tę swoją dowolność - mówiła Kidawa-Błońska. Podkreśliła, że ""musimy zmienić ten system finansowania, on się nie sprawdził"". - Musimy dać takie rozwiązanie, żeby SOR-y były tym miejscem, gdzie trafia pacjent, który nie może uzyskać pomocy w żaden inny sposób. To ma być to miejsce ratunkowe, a nie przychodnia, dlatego musi wrócić nocna i świąteczna pomoc medyczna, a SOR-y muszą dostać wsparcie, żeby każdy, kto tam trafia czuł się bezpieczny, ale musimy lekarzom i personelowi medycznemu dać szansę, żeby to wykonać, a bez rozdzielenia tego to się nie uda - zaznaczyła kandydatka KO na premiera Na pytanie, w jakim tempie i do jakiego limitu, powinny rosnąć nakłady na służbę zdrowia, Kidawa-Błońska odpowiedziała: ""my proponujemy w naszej propozycji programowej 6 proc. PKB, żebyśmy do tej kwoty doszli"". Podczas konferencji w Toruniu Czarzasty podkreślił, że lewica nigdy nie była i nie będzie przeciwko wiernym i przeciwko wierze. - Nie jesteśmy w tej sprawie oszołomami, świrami, którzy będą chodzili, opluwali ludzi wiernych, opluwali kler. Mamy do tego racjonalny, spokojny stosunek"" - powiedział. Wskazał, że lewica jest za państwem świeckim i ""za całkowitą transparentnością finansowania kleru"". - Zwróciliśmy się swego czasu - jako lewica - o zapytanie, ile środków finansowych jest przeznaczane na polski kler co roku przez władzę państwową i przez spółki Skarbu Państwa. Wiemy, że jest to ok. 8 mld zł. Takie zapytanie poselskie poszło - do tej pory nie mamy, od dwóch lat, na ten temat odpowiedzi. Co jest w tym złego, że lewica się pyta i prosi o transparentność finansowania polskiego Kościoła? My nie mówimy, żeby tego nie robić. My mówimy: my chcemy wiedzieć, w jaki sposób Kościół jest finansowany - powiedział. Podkreślił, że wszyscy powinni płacić równe podatki. ""Księża płacą ryczałt, który średnio jest w wysokości 236 zł. Przeciętny obywatel płaci podatki w wysokości 2 tys. zł miesięcznie, przeciętnie. Pytamy się: dlaczego?"" - mówił Czarzasty. Pytał, dlaczego takie usługi jak chrzest i pogrzeb nie są opodatkowane. Wskazał, że należy zlikwidować fundusz kościelny, który ""ostatnio wynosił 156 mln zł"". - Uważamy, że zdrowi mężczyźni, którzy zarabiają na swoje życie, niech płacą składki również za siebie. Tylko tyle - powiedział. - Kościół jest zwolniony z opłat celnych, Kościół nie płaci podatków od nieruchomości. Przypomnę państwu, że Kościół jest drugim posiadaczem ziemskim po państwie w Polsce, 160 tys. hektarów ziemi. Kościół nie płaci podatków od spadków i od darowizn - mówił Czarzasty. - Jeżeli my nie płacimy podatków, to łamiemy prawo, jeżeli Kościół nie płaci podatków, to prawa nie łamie - powiedział. Pytał także, ""dlaczego rozgłośnie katolickie mają być zwolnione np. od opłat koncesyjnych"". Podkreślił, że politycy lewicy nie są przeciwko rozgłośniom katolickim, ale chcą, by wszyscy byli traktowani równo, uczciwie. Dodał, że docelowo religia powinna zostać wycofana ze szkół. - Dlaczego państwo ma finansować naukę religii w szkołach? Jeżeli ktoś krzewi wiarę, krzewi coś, w co wierzy, nie może tego robić w kościołach? - pytał Czarzasty. - Nie jesteśmy religiożercami ani kościołożercami. My po prostu chcemy równych praw dla wszystkich - dla siebie, dla kobiet, chcemy również równych praw dla biskupów. A równe prawa to są również równe obowiązki - podkreślił.","Małgorzata Kidawa-Błońska, Jarosław Kaczyński i Włodzimierz Czarzasty",
https://wiadomosci.onet.pl/kraj/wybory-parlamentarne-2019-jaroslaw-kaczynski-o-rodzinie/68jvex2,Jarosław Kaczyński: my musimy podtrzymywać normalność,"Państwo, o którym marzymy, to ma być państwo bez przywilejów - mówił dziś prezes PiS Jarosław Kaczyński w Legnicy, nawiązując do propozycji swojej partii dotyczącej zniesienia immunitetów poselskich, sędziowskich i prokuratorskich. Kaczyński ponownie poruszył temat rodziny. Podczas wystąpienia szef PiS podkreślał, że ""my musimy podtrzymywać normalność"".","W dostępnym od soboty na stronie internetowej partii programie zapisano, że PiS po ewentualnym uzyskaniu większości w kadencji 2019–2023 ""złoży wniosek o zmianę treści art. 105 ust. 2-3, a także ust. 5 Konstytucji RP w ten sposób, iż poseł lub senator będzie mógł być pociągnięty do odpowiedzialności karnej, a także zatrzymany lub aresztowany, decyzją podjętą na wniosek Prokuratora Generalnego, skierowany do Sądu Najwyższego"". Prokurator Generalny - według propozycji PiS - ""przed podjęciem decyzji będzie miał obowiązek przedstawienia sprawy Prezydium Sejmu i Komisji Regulaminowej Sejmu"". Podczas wystąpienia w Legnicy szef PiS zwrócił uwagę, że trwa kampania przeciw tej propozycji, m.in. w internecie. - To jest, szanowni państwo, propozycja umiarkowana, z różnego rodzaju ograniczeniami. W oczywisty sposób musi pozostać immunitet poselski, tzw. materialny, dotyczący tego, co robi poseł jako poseł, np. jak przemawia, czy jak głosuje, czy jak składa projekt ustawy. To w żaden sposób nie może być przedmiotem postępowań karnych, a się zdarzało, że było - zaznaczył. Dodał, że sądy ""i to już wiele lat temu łamały tę zasadę"". Kaczyński dodał, że zmiana ma być połączona z różnymi zabezpieczeniami, ""jeśli chodzi o te immunitetu sędziów i prokuratorów"". - Oczywiście, żeby to zmienić, to trzeba zmienić konstytucję, bo te przepisy, które o tym mówią są w konstytucji. My konstytucji nie naruszymy, co do tego nie ma żadnych wątpliwości - zadeklarował. - Ale będziemy zabiegali o możliwie jak największą większość; no ta konstytucyjna, to obawiam się jest poza możliwościami, ale wtedy będziemy zabiegali o sojuszników - oświadczył. Kaczyński dodał, że być może w tej sprawie będzie referendum. - Być może zapytamy Polaków, ono nie będzie wiążące, bo takiej możliwości prawnej nie ma, ale chcemy w tym kierunku iść – mówił. Jak wskazał sędzia musi być chroniony w pewnym zakresie, ale - jak zaznaczył - ""czy ma być chroniony, kiedy kradnie w supermarkecie?"". - To jest, proszę państwa, drobnostka, czy ma być chroniony, jeżeli jest powiązany z miejscowymi mafiami, czy z miejscowym kryminalnym układem i wydaje wyroki z tym związane. Nie, nie powinien być chroniony. Tak samo prokurator i tak samo poseł - podkreślił. Kaczyński powiedział, że PiS chce ""utrzymać zabezpieczenia, to nie będzie tak ot sobie, że każdy może zdobyć wpływy, czy nawiązać pozytywne kontakty z miejscową prokuraturą i np. przeszkadzającego mu posła czy senatora postawić przed sądem, tak nie będzie"". - My uważamy, że w imię równości, a także na podstawie doświadczenia ostatnich 30 lat trzeba tę zmianę przeprowadzić i będziemy ją forsować. To nie jest przeciw demokracji, przeciw wolności, przeciw praworządności tylko to jest za wolnością, za demokracją i za praworządnością - podkreślił Kaczyński. Szef PiS mówił też, że 13 października, czyli dzień wyborów, to będzie ""czas próby i jednocześnie czas decyzji, która (...) będzie określała przyszłość naszego kraju"". - Będzie go określała w różnych wymiarach, odnoszącym się do życia społecznego, naszej godności narodowej, naszej spójności, pozycji międzynarodowej, gospodarki - mówił. Prezes PiS podkreślił, że „ostatnie cztery lata to było udeptywanie ziemi do pojedynku z tymi, którzy nie chcą by Polska stała się krajem rzeczywiście silnym, zamożnym, liczącym się w Europie”. Dodał, że Polacy muszą „odzyskać to czego tak bardzo potrzebują”. - Pewności siebie, także w stosunku do tych jeszcze bogatszych od nas (…) Byśmy zrzucili z siebie te wszystkie haniebne, całkowicie kłamliwe, ale przecież rozpowszechnione w świecie oskarżenia odnoszące się do naszej historii, a w szczególności do II wojny światowej – mówił. Kaczyński, mówiąc o programie gospodarczym PiS, wskazał, że podwyższenie płacy minimalnej jest w interesie wszystkich – jak mówił - również przedsiębiorców. - Bez tego nie uda się zapewnić postępu i zbudować państwa dobrobytu - podkreślił. Prezes PiS uważa, że „nie da się w dalszym ciągu utrzymywać zaklętego koła - niskie płace, mało wydajna praca, tanie produkty”. - Gdy popyt jest mały, to można sprzedawać tylko tanio i krąg się zamyka - powiedział. Kaczyński podkreślił także, że u podstaw państwa dobrobytu musi leżeć postęp. Jego zdaniem ""taki postęp jest możliwy"". - Bez postępu organizacyjnego i technologicznego to się nie uda. Bez tego postępu nie zbudujemy także polskiej wersji państwa dobrobytu. Taki postęp jest możliwy – ocenił. Szef PiS mówił też, że jego partia chce „rodziny opartej na pełnej równości kobiety i mężczyzny”. Kaczyński mówił przy tym, że w Polsce trzeba podtrzymać tradycję, spójność społeczeństwa, a ""przede wszystkim to co jest fundamentem wszystkiego - to znaczy polską rodzinę"". - Czasem mówi się o rodzinie tradycyjnej i przez to niektórzy rozumieją rodzinę o charakterze patriarchalnym. Otóż nie, my chcemy rodziny opartej na pełnej równości kobiety i mężczyzny, ale jednocześnie chcemy, żeby ta rodzina wyrastała z takiego związku i wychowywała dzieci, przekazując im zarówno życie, jak i kulturę, normy cywilizacyjne, dbając o wykształcenie, dbając o to, co czyni postęp, z pokolenia na pokolenie – mówił. - Nasi przeciwnicy twierdzą, że ja, mówiąc o tym, mam coś przeciwko matkom, bo to na ogół są matki, kobiety, które same wychowują swoje dzieci. Nie, to też są rodziny, my to w pełni szanujemy i wspieramy na różne sposoby - zaakcentował prezes PiS. Podkreślił, że to nie oznacza jednak, że ""mamy zgadzać się na te inne proponowane modele - rodzina w postaci dwóch tatusiów i dzieci, dwóch mamuś i dzieci"". - I czy mamy zgadzać się na to, że każdy może sobie wybrać, czy jest kobietą czy mężczyzną, chociaż już w momencie urodzenia, choćby na poziomie komórkowym, jest to rozstrzygnięte (...) my musimy podtrzymywać normalność - dodał Kaczyński. Podczas wystąpienia szef PiS podkreślał, że ""my musimy podtrzymywać normalność"". - My nie możemy dać sobie narzucić tej mody, czy tej tendencji kulturowej, która dzisiaj występuje na Zachodzie, i która przeprowadza tutaj ofensywę. Ofensywę, której nie możemy zaakceptować. To nie oznacza byśmy ją uniemożliwiali. Maszerują sobie, są mocno osłaniani przez policję, bo są wśród Polaków tacy, którzy by chcieli właśnie to uniemożliwić – mówił. Dodał, że Polska jest krajem demokratycznym, w którym jest prawo do demonstracji i do wyrażania różnych poglądów. - Ale prawo do różnych poglądów to oznacza, że wolno mieć także poglądy krytyczne wobec tej grupy, a z tym właśnie na Zachodzie dzisiaj już jest bardzo poważny kłopot. Tam już nie tylko stosuje się tzw. sankcję rozproszoną, czyli różnego rodzaju represje typu ostracyzm w pracy, tam już są sankcje administracyjne, ale także i karne – dodał. Kaczyński podkreślił, że „w tej naszej drodze do wyznaczonego celu Polska pozostanie państwem wolności, wyspą wolności”. - I tam gdzie trzeba to uregulować prawnie, bo już dzisiaj widać, że trzeba, widać, że niektóre instytucje próbują te nie nasze miary stosować, tam to uregulujemy. Żaden profesor nie będzie zawieszany z tego powodu, że napisał jakiś artykuł czy felieton, bo to jest sprawa wolności słowa, a wolność słowa jest święta, jest fundamentem innych wolności – powiedział. - Ta Polska, ku której dążymy, to Polska zamożna, silna, bezpieczna, sprawiedliwa, ale także to właśnie Polska naprawdę wolna. Wiem, że to powtarzam, ale to trzeba podkreślić, bo dzisiaj mamy w świecie naprawdę bardzo poważne zagrożenie wolności. Są ruchy społeczne składające się z ludzi, którzy nie przyjmują żadnych innych racji. Którzy nie są gotowi do żadnej dyskusji, którzy prą do zrealizowania swoich planów także poprzez przymus, poprzez swego rodzaju - chociaż jeszcze na razie mały - terror - mówił prezes PiS. Kaczyński po tym, jak działacze partii i jej sympatycy zaczęli skandować jego imię, nawiązał do swojego brata. - Bez mojego świętej pamięci brata nie powstałby pierwszy ośrodek racjonalnego oporu wobec postkomunizmu – to znaczy ""Tygodnik Solidarność"". Bez tego nie byłoby Porozumienia Centrum, które stworzyło zaczyn dla tego byśmy mogli później, korzystając z tego, że mój brat potrafił świetnie zabiegać o bezpieczeństwo Polaków jako minister sprawiedliwości, stworzyć PiS - mówił.",Jarosław Kaczyński,
https://wiadomosci.onet.pl/kraj/zaremba-intelektualna-bezradnosc-opozycji-komentarz/xk1mbqv,Zaremba: intelektualna bezradność opozycji [KOMENTARZ],"Dawni liberałowie posługują się dziś czystym kuglarstwem. Są przekonani, że klucz do sukcesu leży tylko w skutecznej propagandzie - czytamy w artykule Piotra Zaremby opublikowanym na stronach ""Rzeczpospolitej"".","Wedle wszelkich znaków na niebie i ziemi miniony weekend przyniósł apogeum kampanii wyborczej. Oczywiście spodziewać się można jeszcze wszystkiego. Nowych tematów, nowych zarzutów, nowych nagrań, przecieków czy śledztw. Ale Koalicja Obywatelska już prawdopodobnie nie wymyśli niczego bardziej oryginalnego niż wymiana głównej twarzy kampanii będącej zarazem kandydatem na premiera. Z nieco topornego lidera uosabiającego twardy styl opozycyjności i twardą metodę kierowania partią na miłą panią apelującą o przerwanie spirali nienawiści. Z kolei obóz rządzący przy największych wysiłkach nie będzie już w stanie przebić swoich własnych obietnic złożonych w ostatnią sobotę w Lublinie. Zapowiedź utrwalenia trzynastej emerytury w systemie socjalnym Polski, a nawet poszerzenia tego systemu o czternastą, i radykalnego podniesienia płacy minimalnej oznacza dojście do ściany. Jeśli rozpatrywać te propozycje łącznie z „piątką Kaczyńskiego"", mamy wizję potężnych wydatków o nieznanej do końca skali, a na pewno nieznanych konsekwencjach. I do tego jeszcze wygłoszoną jednym tchem obietnicę ścięcia wydatków tak, aby Polska miała osiągnąć niedostępny wielu mniej rozrzutnym krajom stan budżetowej równowagi. Karty zostały rzucone na stół, można by nawet twierdzić, że gracze próbują się posługiwać równocześnie kilkoma taliami. W atmosferze kompletnej improwizacji i niewielkiego liczenia się z wiarygodnością własnych słów. Kiedy w piątek obserwowałem w Polsacie posła Marcina Święcickiego z KO-PO, polityka, który zaczynał karierę w zupełnie innych epokach, jak dociskany przez dziennikarza Piotra Witwickiego nie umie wymienić nawet przybliżonych, z pewnością wielomiliardowych kosztów obietnic jego formacji, uznałem to za symbol. Tenże sam Święcicki nie potrafił powtórzyć prawidłowo hasła dopiero co wrzuconego w obieg przez jego komitet wyborczy. Ale naturalnie stopień wiarygodności obozu rządowego też nie powala na kolana. Symbolizuje go kontrast: z jednej strony zapowiedź czternastej emerytury na przyszłość w scenerii bombastycznej konwencji. Z drugiej bezradność polityków PiS łącznie z premierem, kiedy przychodzi tłumaczyć, dlaczego ta trzynasta nie została na przyszły rok wpisana do budżetu. Kiedy zebrać wszystkie komunikaty do kupy, rodzi się wrażenie, że opowieść rządzących jest spójniejsza. Przez długie tygodnie opozycja pokładała nadzieje w oskarżeniach natury quasi-aferowej – od przelotów byłego już marszałka Marka Kuchcińskiego po zdemaskowanie hejterów w resorcie sprawiedliwości. I wszystkie sygnały sondażowe świadczyły o tym, że to nie skutkuje. Poparcie obozu rządzącego jeśli drgało, to nieznacznie. Obie konwencje przeniosły spór definitywnie na płaszczyznę, która chyba najbardziej interesuje Polaków: społeczno-ekonomiczną. Obietnice PiS są w tej konkurencji klarowniejsze, a wyśmiewane przez media liberalne wysłane w kraj cysterny stanowią część klarownej narracji: wy nie radziliście sobie ze złodziejstwem, my mamy z czego dawać ludziom. To raczej nie zapowiada zmiany proporcji poparcia. Czy kontrreceptą okaże się Małgorzata Kidawa-Błońska uprzejmie odpowiadająca na pytania, najczęściej w towarzystwie Schetyny? Zobaczymy. Mam zasadnicze wątpliwości, nawet jeśli kierunek myślenia: oderwać się od polityki z zaciśniętymi zębami, był generalnie słuszny.",Małgorzata Kidawa-Błońska,
https://wiadomosci.onet.pl/kraj/premier-na-jasnej-gorze-polska-jest-nierozerwalnym-splotem-wiary-wolnosci-i/2lzegpj,"Premier na Jasnej Górze: Polska jest nierozerwalnym splotem wiary, wolności i solidarności","- Polska nie może i nie chce być na marginesie wielkich przemian gospodarczych; jest powołana do tego, by inspirować świat do odważnych rozwiązań – przekonywał na Jasnej Górze premier Mateusz Morawiecki.","Pielgrzymka zgromadziła na jasnogórskich błoniach tysiące uczestników, w tłumie było widać sztandary Solidarności z całego kraju. Do Częstochowy jak co roku przyjechali członkowie rodziny bł. ks. Jerzego Popiełuszki, który przed laty zainicjował pielgrzymki pracowników na Jasną Górę. Mszy św. na jasnogórskim szczycie przewodniczył metropolita wrocławski arcybiskup Józef Kupny – krajowy duszpasterz ludzi pracy. Homilię wygłosił metropolita przemyski arcybiskup Adam Szal. W swoim wystąpieniu przed mszą Morawiecki wspomniał słowa ks. Popiełuszki, że człowiek nawet ciężko pracujący, ale bez Boga, modlitwy, ideałów, będzie ""właśnie jak ptak z jednym skrzydłem drepczący po ziemi"". - Polacy zawsze szukali solidarności, poszukiwali ideałów. One oświetlały nam drogę naszych wysiłków, najpierw ku wielkiej Rzeczypospolitej Obojga Narodów, potem wysiłków zmierzających do odzyskania niepodległości, a dziś znowu w nowym świecie, w nowych okolicznościach, nowych wyzwaniach - wysiłków, które mają obudzić naród do wielkości - mówił premier. Jak dodał te wysiłki muszą zostać uwieńczone powodzeniem, ale - według niego - stanie się tak tylko wtedy, kiedy ""ludzie pracy, ludzie Solidarności będą ręka w rękę, ze wszystkimi ludźmi dobrej woli, wszystkimi ludźmi ze wszystkich zawodów starali się rozpoznać ścieżki ku przyszłości"". POLECAMY: PiS planuje ustawowo uregulować zawód dziennikarza. O co chodzi? - Wiara, wolność, solidarność są ze sobą nierozłącznie w polskich dziejach i w polskiej duszy splecione. Wydaje mi się, że w rzeczy samej Polska jest takim nierozerwalnym splotem wiary, wolności i solidarności - ocenił Morawiecki. Szef rządu wskazał, że rządzący i ludzie pracy mają ""wielki chrześcijański obowiązek"", by łączyć ze sobą ""trudne wymiary naszego życia"". - Łączyć ze sobą konieczność zapewnienia stabilności pracy, jak najlepszych warunków pracy, jak najbardziej godnej płacy, kontynuowania naszej rewolucji godności - mówił Morawiecki. - Łączyć tę rewolucję godności z rozpoznawaniem wyzwań przyszłości - dodał. Jak mówił, rządzący mają być w forpoczcie ""rozpoznawania tego współczesnego pola gry, pola walki, pola konkurencji międzynarodowej, wewnętrznej, ale i pola współpracy, solidarności"". - Bo te pola zmieniają się na naszych oczach wraz z galopującym postępem technologicznym. Polska nie może i nie chce być na marginesie wielkich przemian gospodarczych. Polska jest powołana - wielkością naszej historii, ale też naszymi dzisiejszymi ambicjami - do tego aby inspirować świat do odważnych rozwiązań - podkreślił Morawiecki. Jak dodał, chodzi o pielęgnowanie wartości takich jak wiara, wolność i solidarność i łączenie ich ze światem XXI w. Premier podkreślił, że trzeba dzielić się owocami pracy i dbać o każdego członka wspólnoty, jak oświadczył jest to ""motto działań"" obecnego rządu. - Staraliśmy się zrobić, co w naszej mocy przez te lata, żeby tak się działo - oświadczył. Przekonywał też, że dobro wspólne - również dla polityków - powinno być punktem łączącym wszystkich Polaków. - Polityka i wiara nie zawsze w oczach wszystkich stanowią idealne połączenie. Jest jednak taki punkt styczny, powinien być przynajmniej, również dla wszystkich polityków, to jest właśnie dobro wspólne - mówił. Życzył też wszystkim Polakom, by mieli takie ""pragnienie dobra wspólnego"" niezależnie od poglądów i miejsca, w którym żyją, ""bo wtedy Polska będzie lepsza i będzie bardziej zjednoczonym narodem"". POLECAMY: PiS opublikowało program wyborczy ""Polski model państwa dobrobytu"" Szef „S” Piotr Duda w swoim wystąpieniu mówił o sprawach, które – jak wskazał - w ostatnich czterech latach udało się jego związkowi wypracować w dialogu z rządem. Wymienił m.in. powrót do niższego wieku emerytalnego, niedziele wolne od handlu oraz prawo funkcjonariuszy służb mundurowych do zrzeszania się w wybranym związku zawodowym. Duda mówił także o wyłączeniu z wynagrodzenia minimalnego dodatku stażowego i za pracę w porze nocnej. Jednocześnie ocenił, że decyzja rządu o podniesieniu płacy minimalnej do 2600 zł w 2020 r. ""jest wielkim skokiem do przodu"". Przypomniał, że już za rządów PO-PSL ""S"" składała projekt obywatelski przewidujący, że płaca minimalna będzie stopniowo rosła do poziomu 50 proc. przeciętnego wynagrodzenia. Związkowcy zebrali pod nim 350 tys. podpisów. - I co zrobili ówcześnie rządzący? Wyrzucili te podpisy do kosza razem z projektem ustawy. Czekaliśmy na to 9 lat i wreszcie doczekaliśmy się. Jeżeli dzisiaj słyszymy z ust tych samych polityków, że tak znaczna podwyżka płacy minimalnej jest rozdawnictwem, to my się na to nie zgadzamy. To jest zapłata, to jest wynagrodzenie za ciężką, całomiesięczną pracę pracownika. Jeszcze raz powtórzę: wynagrodzenie za pracę, a nie jałmużna i nie rozdawnictwo - podkreślił przewodniczący. Szef „S” mówił też w swoim wystąpieniu o potrzebie ""obrony krzyża"" – w przestrzeni publicznej, w szkołach, w czy w zakładach pracy. - Dzisiaj widzimy, co się dzieje. Niszczy się pomniki chociażby Ojca Świętego Jana Pawła II, profanuje się wizerunek naszej Królowej Polski Jasnogórskiej Pani, szydzi się z księży, atakuje się naszych arcykapłanów. My, ludzie +Solidarności+ musimy wykazać wielką solidarność i otworzyć swoje serca dla kapłanów, bo oni otworzyli swoje serca i kościoły w '80 i '81 roku, jak nam było wtedy bardzo trudno - powiedział. - I pamiętajmy o jednym w modlitwie, to co mówił bł. ks. Jerzy Popiełuszko, ""Zło dobrem zwyciężaj!"". I tym dobrem zwyciężymy, bo nie ma wolności bez Boga i solidarności - dodał Duda. POLECAMY: PiS opublikowało cały program wyborczy. ""Możliwość aresztowania posła"" List do uczestników pielgrzymki przesłał prezydent Andrzej Duda. Wspomniał w nim o przypadkach cudownych uzdrowień na Jasnej Górze, która – jak zaznaczył – zajmuje wyjątkową pozycję w historii i kulturze Polaków. „Bo właśnie tutaj ludzie pragną wierzyć w odmianę swojego losu, także wtedy, gdy wydaje się ona mało prawdopodobna lub nawet niemożliwa” – napisał. Jak przypomniał prezydent, jednym z jasnogórskich pielgrzymów był przed laty Karol Wojtyła, który już jako papież, 4 czerwca 1979 r. był w Częstochowie, a wcześniej wypowiedział pamiętne słowa o na pl. Zwycięstwa w Warszawie: „Niech zstąpi Duch Twój i odnowi oblicze ziemi, tej ziemi”. Prezydent podkreślił, że to zdanie „tchnęło niezłomną wiarę w odmianę polskiego losu, emanowało niezwykłą, udzielającą się innym nadzieją”. Jak dodał prezydent, była to ta sama „nadzieja wbrew nadziei”, która tliła się w sercach żołnierzy, którzy po wojnie walczyli z reżimem komunistycznym oraz pozwoliła wytrwać prymasowi kard. Stefanowi Wyszyńskiemu w roli przywódcy narodu. To właśnie na Jasnej Górze wielu rodaków, m.in. przedstawicieli środowisk opozycyjnych w czasach PRL czerpało siły do swojej pokojowej walki – wskazał Duda. Przypomniał ks. Popiełuszkę i innych kapłanów, zamordowanych podczas rządów komunistów. „Oddając im hołd, uczyńmy wszystko, aby ich dziedzictwo heroicznej wierności Bogu i Polsce oraz ich troska o solidarność między ludźmi pracy i między wszystkimi ludźmi dobrej woli trwały także w kolejnych pokoleniach” – zaapelował prezydent. W liście do uczestników pielgrzymki Duda przypomniał też, że w tym roku obchodzona jest 30. rocznica pierwszych częściowo wolnych wyborów parlamentarnych. Wtedy - jak podkreślił - 10 lat po pamiętnej pielgrzymce Jana Pawła II „pękła tama, która powstrzymywała narastające, ogromne pragnienie wolności”, a „S” z nową siłą zaangażowała się odrodzenie wolnej, niepodległej i sprawiedliwej Polski. „Polacy zaczęli kruszyć okowy systemu kłamstwa, wyzysku i przemocy, zaczęli burzyć przecinającą Europę żelazną kurtynę” – wskazał i dodał, że tamte wydarzenia są inspiracją, aby nie poddawać się zwątpieniu, nie upadać na duchu i wykorzystywać historyczne szanse. Zwracając się do członków „S” wskazał, że powinni być dumni z przynależności do „tej wielkiej, ponadczasowej wspólnoty”. Zaznaczył, że przed związkowcami, ludźmi pracy i całym krajem stoją nowe perspektywy, a jednocześnie nowe wyzwania. „Nie mam wątpliwości, że działając razem, w duchu narodowej zgody, świadomi naszej tożsamości oraz jej głębokich, autentycznych korzeni, potrafimy im sprostać” – podsumował prezydent.",Mateusz Morawiecki na Jasnej Górze,
https://wiadomosci.onet.pl/kraj/jaroslaw-kaczynski-polakom-nalezy-sie-to-by-zyli-jak-ludzie-na-zachod-od-naszych/9hxqjjt,"Kaczyński: Polakom należy się to, by żyli jak ludzie na zachód od naszych granic","- Droga, która jest przed nami jest jeszcze długa, bo Polakom należy się to, by żyli jak ludzie na zachód od naszych granic; to nasz cel, który jest osiągalny - mówił prezes PiS Jarosław Kaczyński podczas konwencji swej partii we Wrocławiu.","- Powiedzieliśmy, że będziemy dbali o polską godność, będziemy się przeciwstawiali dyfamowaniu Polaków, i tu wewnątrz, i w skali międzynarodowej. I nie tylko żeśmy to uczynili, nie tylko podjęliśmy odpowiednią politykę, ale także uzyskaliśmy sukcesy. Pierwszy września tego roku był tych sukcesów doskonałym przykładem - mówił szef PiS. Dodał, że osiągnięto także inne sukcesy, wskazując deklarację polsko-izraelską. - Takich dokumentów nikt przedtem nie był w stanie stworzyć i uzyskać zgody obydwu stron. To dokument przełomowy, choć może dzisiaj w Polsce niedoceniany. Tam jest mowa nie tylko o antysemityzmie, ale także o antypolonizmie - podkreślił. POLECAMY: PiS planuje ustawowo uregulować zawód dziennikarza. O co chodzi? Kaczyński kontynuując wątek spełnionych obietnic wskazywał, że PiS zapowiadał, że będzie dbało o bezpieczeństwo Polaków w wymiarze militarnym. - Wzmocniliśmy nasze siły zbrojne i wzmacniamy je nadal - podkreślił. - Przede wszystkim umocniliśmy nasze sojusze i wprowadziliśmy wojska Paktu Północnoatlantyckiego na nasze ziemie, w tym wojska amerykańskie. To jest naprawdę jakościowa zmiana, to jest doprowadzenie do tego, że Polska stała się naprawdę równoprawnym członkiem Sojuszu, a nie członkiem drugiej kategorii - mówił szef PiS. Kaczyński powiedział, że PiS zadbało także o bezpieczeństwo w wymiarze gospodarczym, a przede wszystkim energetycznym doprowadzając do tego, że zależność Polski ""od dostaw węglowodorów ze Wschodu bardzo spadła, a za chwilę w ogóle już jej nie będzie"". - Będziemy mogli sobie dawać radę nawet jeśli tych dostaw w ogóle by nie było - dodał. Zaznaczył jednocześnie, że nie oznacza to, że ""chcemy z nich rezygnować"". - One mogą się nam opłacać, ale to już nie będzie na tej zasadzie, którą znam z własnego doświadczenia jako premier, że w trakcie bardzo mroźnej zimy nam się nagle mówi, że ""albo wysoka cena, albo wyłączenie gazu"", bo tak to było. Dzisiaj tak już nie będzie. To jest podniesienie naszego poziomu bezpieczeństwa a także ochrona naszych interesów gospodarczych - deklarował. POLECAMY: PiS opublikowało cały program wyborczy. ""Możliwość aresztowania posła"" Kaczyński przypomniał, że PiS zapowiadało politykę rozwoju w różnych wymiarach. - Tych wielkich przedsięwzięć, ale też tych przedsięwzięć mniejszych, skierowanych do małych i średnich przedsiębiorców - mówił. Dodał, że w tym zakresie przeprowadzono bardzo wiele posunięć. Wskazywał ponadto, że rząd PiS obniżył podatki.",Jarosław Kaczyński,
https://wiadomosci.onet.pl/kraj/program-pis-mozliwosc-aresztowania-posla/bvxgqjt,"PiS opublikowało cały program wyborczy. ""Możliwość aresztowania posła""","Włączenie Sądu Najwyższego do procedury pociągnięcia posła lub senatora do odpowiedzialności karnej - zakłada jeden z punktów programu PiS. Zapisano tam też zniesienie immunitetu sędziów i prokuratorów z ""zastrzeżeniem specjalnego trybu procedowania w razie wszczęcia postępowania karnego"" wobec nich.","Przypomniano przy tym, że w kwestii organizacji sądownictwa wszystkie państwa członkowskie są sobie równe, czyli mogą stosować te same rozwiązania prawne. ""Co więcej, zasięgnięcie opinii powinno się dokonywać z przestrzeganiem zasady, iż najwyższym aktem ustawodawczym w Polsce jest Konstytucja. Dlatego zaproponowane zmiany będą konsultowane z Trybunałem Konstytucyjnym oraz zgodne z przepisami ustawy zasadniczej"" – czytamy w programie. Partia zapowiedziała także, że po wygranych wyborach zaproponuje zmiany w konstytucji, dotyczące możliwości pociągnięcia parlamentarzysty do odpowiedzialności karnej. Zgodnie z obowiązującym prawem poseł nie może zostać pociągnięty do odpowiedzialności karnej, nie może być zatrzymany lub aresztowany bez zgody Sejmu, z wyjątkiem ujęcia go na gorącym uczynku i jeżeli jego zatrzymanie jest niezbędne do zapewnienia prawidłowego toku postępowania. W programie PiS zaproponowano, aby poseł lub senator mógł zostać pociągnięty do odpowiedzialności karnej, a także zatrzymany lub aresztowany decyzją podjętą na skierowany do Sądu Najwyższego wniosek prokuratora generalnego. ""Prokurator generalny przed podjęciem decyzji będzie miał obowiązek przedstawienia sprawy prezydium Sejmu i komisji regulaminowej Sejmu. Prezydium Sejmu lub komisja regulaminowa Sejmu, w razie wątpliwości co do rzeczywistych motywów podjęcia postępowania karnego wobec posła lub senatora, będzie mogła zwrócić się do Rzecznika Praw Obywatelskich o przekazanie decyzji o zgodzie na podjęcie postępowania karnego i ewentualne aresztowanie do całej Izby. W takiej sytuacji Izba może podjąć decyzję o aresztowaniu bezwzględną większością głosów swego pełnego składu"" – głosi zapowiedź PiS. Autorzy programu zapowiedzieli też zniesienie immunitetu sędziów i prokuratorów z zastrzeżeniem specjalnego trybu procedowania w razie wszczęcia postępowania karnego wobec sędziego lub prokuratora. Jak dodano, decyzję o wszczęciu postępowania podejmować będzie mógł prokurator generalny, a decyzje o tymczasowym aresztowaniu – Sąd Najwyższy. Źródło: PAP",Program PiS: możliwość aresztowania posła na wniosek prokuratora generalnego,
https://wiadomosci.onet.pl/kraj/program-pis-partia-planuje-ustawowo-uregulowac-zawod-dziennikarza/8pv3668,PiS planuje ustawowo uregulować zawód dziennikarza. O co chodzi?,"Zapowiedź zmiany statusu dziennikarza znalazła się w programie wyborczym PiS. Partia, zapowiadając ""zupełnie odrębną ustawę regulującą status dziennikarza"", chwali się jednocześnie, że zlikwidowała w prawie prasowym ""relikty ery PRL"".","Uzasadniając konieczność zmian, w programie partii zapisano, że wynika ona z odpowiedzialności i zaufania, jakim cieszy się zawód dziennikarza. ""Wprowadzałaby ona rozwiązania podobne do tych, jakie mają inne zawody zaufania publicznego, np. prawnicy lub lekarze. Głównym celem zmiany powinno być utworzenie samorządu, który dbałby o standardy etyczne i zawodowe, dokonywał samoregulacji oraz odpowiadał za proces kształtowania adeptów dziennikarstwa"" - czytamy w części zatytułowanej w programie ""Wolność i pluralizm mediów"". Stwierdza się dalej, że możliwe jest wykreślenie z Kodeksu karnego art. 212, który daje możliwość skierowania prywatnego aktu oskarżenia za zniesławienie wobec dziennikarza. ""Powstałaby gwarancja nienadużywania mechanizmów medialnych w sposób nieetyczny"" - stwierdzono w programie PiS. ""Ustawa ta nie będzie jednak w żadnym stopniu ograniczać zasady otwartości zawodu dziennikarza"" - podkreślono jednocześnie. W programie przypomniano, że PiS pozbył się wspomnianych ""reliktów ery PRL"". Chodzi o przyjęcie nowelizacji Prawa prasowego w 2017 roku. To wtedy doszło do zmian dotyczących autoryzacji poprzez wyznaczenie m.in. limitu czas na jej ukończenie przez rozmówcę. Jak podkreśla PiS, chodziło o uniemożliwienie blokowania publikacji wywiadu. Ponadto, nie obowiązuje już przepis, który nakazywał dziennikarzowi, by realizował ustaloną w statucie lub regulaminie redakcji, ""ogólną linię programową redakcji"", w której jest zatrudniony. Program wyborczy Prawa i Sprawiedliwości udostępniono w sobotę. Odszukać można go na stronie internetowej partii - ""Polski model państwa dobrobytu"".","Jarosław Kaczyński, prezes Prawa i Sprawiedliwości",
https://wiadomosci.onet.pl/kraj/sondaz-ile-powinna-wynosic-placa-minimalna-w-polsce/mc9xwx4,Ile powinna wynosić płaca minimalna w Polsce?,"Szerokim echem odbiła się deklaracja prezes PiS o podniesieniu płacy minimalnej do 3 tys. zł w 2021 i do 4 tys. w 2023 r. SW Research zapytał Polaków, ile ich zdaniem powinna wynosi płaca minimalna.","Z sondażu przeprowadzonego dla rp.pl wynika, że zdaniem 28,1 proc. ankietowanych minimalne wynagrodzenie powinno mieścić się w przedziale 2501 a 3000 zł. - Częściej ten przedział wskazywały kobiety (29 proc.), osoby do 24 lat (35 proc.), badani o dochodzie netto od 2001 do 3000 zł (33 proc.) oraz ankietowani z miast do 20 tys. mieszkańców (34 proc.) - komentuje wyniki badania Piotr Zimolzak z SW Research w rozmowie z ""Rzeczpospolitą"". Nieco mniej - 22,7 proc. respondentów - uważa, że płaca minimalna powinna wynosić między 3001 a 3500 zł. Więcej na stronie internetowej ""Rzeczpospolitej"" Zobacz raport specjalny Onetu - sondaże",Sondaż: ile powinna wynosić płaca minimalna w Polsce?,
https://wiadomosci.onet.pl/tylko-w-onecie/wybory-parlamentarne-2019-kto-bedzie-premierem-po-wyborach-jaroslaw-gowin-w-onet/4lklns4,"Kto będzie premierem po wyborach? Jarosław Gowin w ""Onet Opinie"": sprawa jest rozstrzygnięta","Jarosław Gowin był gościem programu ""Onet Opinie"". - Od wielu miesięcy powtarzam, że jeżeli wybory wygra Zjednoczona Prawica, to premier zostanie wyłoniony z tandemu Jarosław Kaczyński – Mateusz Morawiecki. Ale prezes Kaczyński rozstrzygnął ten dylemat. Zapowiedział, że nie jest zainteresowany objęciem urzędu premiera i chce skoncentrować się na działaniach jako prezes partii i lider całego obozu - powiedział Jarosław Gowin.",,,
https://wiadomosci.onet.pl/kraj/wybory-parlamentarne-2019-program-wyborczy-pis/6r05nkd,"PiS opublikowało program wyborczy ""Polski model państwa dobrobytu""","- Będziemy kontynuować politykę poszerzania podmiotowości Polski w relacjach regionalnych, europejskich i światowych; potrzebujemy też rozbudowanych i zmodernizowanych sił zbrojnych - napisało PiS w opublikowanym dziś programie wyborczym.","PiS opublikował dziś na swojej stronie internetowej program wyborczy pod tytułem ""Polski model państwa dobrobytu"". Ponad 200-stronnicowy dokument podzielony jest na rozdziały poświęcone m.in. polityce społecznej i ochronie zdrowia, edukacji, ochronie środowiska oraz polityce zagranicznej. W rozdziale Polityka zagraniczna i obrona podkreślono, że najważniejszym wyzwaniem jest zapewnienie bezpieczeństwa państwu i jego mieszkańcom oraz stworzenie jak najlepszych warunków dla rozwoju. Jak napisano najważniejszym zamierzeniem PiS jest kontynuacja na arenie międzynarodowej działań podejmowanych przez rządy Beaty Szydło i Mateusza Morawieckiego. ""Chcemy nadal realizować trzy cele: 1. zapewnienie wysokiego statusu Polski w środowisku międzynarodowym – regionalnym, kontynentalnymi globalnym; 2. zapewnienie Polsce podmiotowości w polityce zagranicznej i obronnej na wszystkich płaszczyznach i wymiarach; 3. budowa zdolności Polski do obrony i współdziałania sojuszniczego. PiS chce osiągnąć te cele po pierwsze poprzez prowadzenie ""polityki podmiotowej, czyli odrzucenie klientelizmu"". ""Będziemy kontynuować politykę poszerzania podmiotowości Polski w relacjach regionalnych, europejskich i światowych. Uważamy, że sukcesy w polityce społecznej i gospodarczej gwarantują Polsce pozycję międzynarodową"" - napisano w programie. Partia rządząca zapowiada, że po ewentualne wygranej w wyborach nie zmieni się polska polityka historyczna. ""Naszym obowiązkiem będzie zwalczanie wszelkich przejawów antypolonizmu oraz fałszowania naszej historii, zwłaszcza w odniesieniu do II wojny światowej. Konsekwentnie będziemy przypominać światu, że Polska była ofiarą agresji niemieckiej i sowieckiej. Krzywdy wojenne powstałe w II wojnie światowej nie zostały dotychczas zadośćuczynione. Polska też nie ma żadnych zobowiązań materialnych wobec osób wymordowanych w czasie tej wojny"" - podkreślono. PiS zapowiada, że będzie rozbudowywał partnerstwo strategiczne między Polską a Stanami Zjednoczonymi i wykonywał dwie prezydenckie deklaracje polsko-amerykańskie, czyli ""Obrona wolności i budowanie dobrobytu poprzez polsko-amerykańskie partnerstwo strategiczne"" z 2018 roku oraz ""Deklarację o Współpracy Obronnej"" z 2019 roku, wzmacniające obecność wojsk Stanów Zjednoczonych w Polsce oraz nadające tej obecności charakter stały. PiS stawia przed sobą jako cel także wzmacnianie pozycji Polski w Unii Europejskiej. ""Chcemy w najbliższych latach przeciwdziałać kryzysowi Unii Europejskiej, której najostrzejszym przejawem był kryzys imigracyjny, kryzys strefy euro oraz nierównoprawne traktowanie nowych członków Wspólnoty"" - głosi program partii. ""Prawo i Sprawiedliwość będzie konsekwentnie na forum Unii Europejskiej przeciwdziałało rozwiązaniom dla Polski i Polaków niekorzystnym, między innymi w polityce migracyjnej, rolnej, energetycznej, surowcowej, społecznej. Odrzucamy też wszelkie projekty federacyjne oraz dezintegracyjne (...). Opowiadamy się nadal za rozszerzeniem Unii o państwa Bałkanów Zachodnich oraz zarysowaniem realnych perspektyw dla państw Europy Wschodniej (Gruzja, Ukraina, Mołdawia). Rząd Polski będzie dążył do dalszego wzmacniania siły Grupy Wyszehradzkiej w UE"" - czytamy w programie PiS. PiS napisał też, że Polska będzie ""strażnikiem zasad i orędownikiem zmian w UE"". ""Przepisy traktatowe Unii Europejskiej nie mogą być podstawą dla niszczenia polskiej tożsamości narodowej, tradycji, kultury, modelu życia i obyczajów"" - napisano w programie. W rozdziale dot. obronności oceniono, że w warunkach destabilizacji ładu międzynarodowego Polska potrzebuje rozbudowanych i zmodernizowanych Sił Zbrojnych. ""Chcemy zapewnić zdolności obronne na całym terytorium naszego państwa, w tym w Polsce wschodniej. Jest to zmiana o znaczeniu strategicznym, dlatego też formujemy nową 18. Dywizję Zmechanizowaną w Siedlcach i będziemy tworzyć nowe brygady Wojsk Obrony Terytorialnej"" - napisano w programie. Zapewniono też, że nadal będzie modernizowana polska armia. ""Systematycznie będziemy realizować program wyposażania wszystkich rodzajów Sił Zbrojnych w nowoczesne środki prowadzenia działań militarnych (...). Będziemy w następnych latach umacniać flankę wschodnią NATO poprzez rozbudowę na terytorium naszego państwa krytycznej infrastruktury obronnej Sojuszu"" - obiecuje PiS. ""Planujemy utworzenie nowego rodzaju Sił Zbrojnych odpowiedzialnego wyłącznie za cyberbezpieczeństwo oraz Narodowego Centrum Bezpieczeństwa Cyberprzestrzeni. Wojska Obrony Cyberprzestrzeni będą odpowiadały na cyberataki, zapewniając cyberbezpieczeństwo narodowych sieci i systemów teleinformatycznych"" - głosi program partii. PiS zaznaczył, że chce poprawy stosunków Polski z Rosją, ale oczekuje, że Rosja wykona rezolucję Zgromadzenia Parlamentarnego Rady Europy w sprawie zwrotu Polsce wraku rządowego samolotu TU-154. W programie oceniono, że w latach 2007–2015, czyli w okresie rządów PO-PSL, kurczyły się możliwości oddziaływania Polski na procesy międzynarodowe w sąsiedztwie, regionie, Europie i na świecie w warunkach rozwoju imperializmu rosyjskiego i kryzysu Unii Europejskiej.",Jarosław Kaczyński,
https://wiadomosci.onet.pl/kraj/wybory-parlamentarne-2019-konwencje-pis-ko-i-lewicy-oraz-psl-kp/x6n6bqe,"Konwencje PiS, KO i Lewicy oraz PSL-KP. Nowe obietnice wyborcze","Dziś odbyły się trzy konwencje największych partii politycznych. W Poznaniu przedstawiciele KO mówili o gospodarce. W tym samym mieście Lewica postulowała wprowadzenie m.in. aborcji na żądanie. PiS z kolei debatowało w Łodzi o rodzinie. W Lublinie swoją konferencję mieli liderzy PSL-KP, czyli Władysław Kosiniak-Kamysz i Paweł Kukiz.","- W Polsce - i to pokazaliśmy - obok tej elity stworzonej przez postkomunizm jest już nowa elita, która jest w stanie zmieniać Polskę - mówił podczas konwencji w Łodzi prezes PiS Jarosław Kaczyński. - Nasza formacja służąc Polsce, służąc polskiej rodzinie, wykonując swoje zobowiązania, swoje zapowiedzi okazała się wiarygodna - mówił Kaczyński. Jak zaznaczył bez wiarygodności tak naprawdę nie ma demokracji. - Bo jeżeli w trakcie kampanii wyborczych społeczeństwo wprowadza się w błąd, zapowiada coś czego się wcale nie ma zamiaru zrobić, albo nie potrafi zrobić, to wtedy akt wyborczy staje się do pewnego stopnia fikcją, pewną procedurą, ale w żadnym wypadku nie procedurą, którą wypełnia pewna treść - ocenił szef PiS. Kaczyński mówił, że PiS stoi nie tylko na straży polskiej rodziny, ale też ""stoi na straży normalności i czegoś, co by można było określić jako zgodność z naturą"". To, jak powiedział, ""rodzina złożona z kobiety i mężczyzny i dzieci"". - I dobrze żeby te dzieci były, bo muszą być kolejne pokolenia - mówił. - Dlatego potrzebujemy rozwoju, potrzebujemy państwa nastawionego na budowę dobrobytu całego społeczeństwa, a to oznacza także pewien poziom dystrybucji - jak mówił tu już premier (Mateusz Morawiecki), to w skali kraju to nie jest poziom tak bardzo wielki, ale on jest potrzeby żeby likwidować nędzę, to wszystko co z nędzą się łączy - dodał szef PiS. - I będziemy to robili, niezależnie od tego jak inni będą na nas krzyczeli. Będziemy wspierali bardzo skutecznie polskich przedsiębiorców, będziemy wspierali inwestycje i innowacje, przede wszystkim w sferze prywatnej, chociaż będą także i te w sferze publicznej - podkreślił. Jak dodał to oprowadzi do tego, że przewidywania sformułowane przez uczonych z SGH, że za 14 lat doganiamy przeciętną UE, a za 21 lat Niemcy, ""nie tylko się spełnią, ale tak jak mówił premier Morawiecki, zrobimy to jeszcze szybciej"". Prezes PiS przekonywał, że ""dziś trwa atak na polską rodzinę, trwa atak, który zmierza do tego, by jej istotę podważyć, by uczynić ją co najwyżej jednym z możliwych rozwiązań"". - Nie tym najlepszym, bo przecież niby jest obciążona mnóstwem wad, niby godzi w prawa w szczególności kobiet i dzieci, jest sferą patologii. Tak mówią jej przeciwnicy - mówił. - Oczywiście nie ma takiej instytucji społecznej, która jest doskonała, ale nie ma też takiej instytucji społecznej, która tak przyczyniłaby się do stworzenia najbardziej życzliwej człowiekowi cywilizacji w dziejach świata - cywilizacji chrześcijańskiej. A nasza rodzina, czy to się komuś podoba, czy nie, wyrasta z chrześcijaństwa - podkreślił Kaczyński. - My jesteśmy tolerancyjni, to jest cecha naszego narodu i to jest cecha także naszej formacji. Ale mówiłem już: tolerancja - tak, ale afirmacja wszystkiego, co komukolwiek do głowy przyjdzie - nie - dodał prezes PiS. - Ja to mówię po to, by zapewnić, że PiS stoi na straży polskiej rodziny, stoi i będzie stało - podkreślił Kaczyński. Głos podczas konwencji zabrał również Mateusz Morawiecki. podkreślał, że w polityce gospodarczej rządu PiS w mijającej kadencji, jednym z priorytetów były nie tylko transfery społeczne, ale też przyciąganie inwestycji, tworzenie miejsc pracy, zmniejszanie bezrobocia. Krytykował także neoliberalizm gospodarczy. - Nie ma takiego państwa, które odniosłoby dzisiaj sukces bez inteligentnej ręki państwa - mówił szef rządu. W tym kontekście Morawiecki zaznaczył, że w minionych 4 latach wynagrodzenia wzrosły w wartościach realnych o ponad 20 proc. - Nigdy wcześniej nie doprowadzono do takiego wzrostu płac. To jest nasze świadome założenie - wsparcie rodzin nie tylko od strony polityki społecznej, ale również pracy i płacy, jak najbardziej godnej płacy. Stąd też jest idea podnoszenia płacy minimalnej w cyklu szybszym, niż do tej pory - mówił Morawiecki. - Do naszych adwersarzy, liderów PO, chcę powiedzieć, bo to z ich ust padły następujące słowa, że podniesienie płacy minimalnej jest nierealne, jest absurdalne. Otóż nie jest nierealne, absurdalne, to jest jak najbardziej realne i korzystne dla polskich pracowników zjawisko i będziemy na pewno to robić, będziemy szli w tym kierunku - dodał. Premier nawiązując do protestów środowisk opozycyjnych w obronie konstytucji, zwrócił uwagę, że często przeciwnicy polityczni Prawa i Sprawiedliwości ""przebierali się w koszulki"" z hasłem ""konstytucja"". Wyraził jednocześnie pogląd, że artykułem zasadniczym dla rodzin jest art. 71 konstytucji, który - według niego - ""mówi o tym, że państwo jest zobowiązane do wspierania rodzin, w szczególności rodzin w trudnym położeniu"". - Można zapytać: kto lepiej opiekował się rodzinami i kto poprzez to lepiej wypełniał zapisy konstytucji? Czy ci, którzy wprowadzili wielkie programy społeczne, takie jak 500 plus czy 300 plus czy wszystkie inne, których jest wiele i które przesunęły w kierunku rodzin nieistniejące dochody, a tak naprawdę dochody, które lądowały w kieszeniach mafii VAT-owskich, przestępców podatkowych i w rajach podatkowych, czy ci, którzy mieli zamknięte oczy na art. 71 konstytucji? - pytał szef rządu. - Na zachodzie coraz częściej mówi się tym, że praca kobiet jest niedoinwestowana - ta praca obejmująca również prace kobiety w rodzinie, że jest niedopłacona, niedowartościowana. I odpowiedzią na te skądinąd słuszną konstatację jest to, żeby rozmontować rodzinę. Wszystkie te programy arodzinne, które nie służą rodzinie, one są uderzeniem w pewien model cywilizacyjny model chrześcijański, ale przecież nie tylko - powiedział premier. Według niego odpowiedzią PiS ""na tę skądinąd słuszną obserwację, jest docenienie rodzin i pracy kobiety"" i ""zapewnienie pełnej równości płacowej i warunków pomiędzy kobietami i mężczyznami miejscu pracy"". Jak podkreślił szef rządu, PiS ""wierzy bardzo mocno, że w modelu DINC (double income, no children) nie ma przyszłości dla społeczeństw"". Podkreślał, że przy takim modelu następuje zupełnie inny sposób realizacji życia społecznego, polegający m.in. na ""przyjmowaniu milionów imigrantów"" i ""nie ma przyszłości dla społeczeństw, bo nie ma innych pokoleń"". - Musi być przyszłość przed Polską, a ona jest tylko wtedy, gdy jest przyszłość polskich rodzin, rodzin z dziećmi, docenianych, właśnie poprzez program 500 plus - oświadczył Morawiecki. Prawo do przerywania ciąży na żądanie do 12. tygodnia, dostęp do refundowanej antykoncepcji i rzetelna edukacja seksualna oraz ustawowa gwarancja refundacji in vitro - to niektóre postulaty z 10-punktowego ""Paktu dla kobiet"" podpisanego w przez liderów lewicy. Liderzy i liderki ""Lewicy"" (KW Sojusz Lewicy Demokratycznej) podpisali dziesięciopunktowy pakt na konwencji w Poznaniu; przedstawiła go Marceli Zawisza. - Proponujemy pakt dot. 10 rozwiązań, które wprowadzimy w nowej kadencji Sejmu, te rozwiązania zagwarantują w Polsce prawdziwą równość i wolność dla kobiet - powiedziała Zawisza. Pierwszym punktem jest prawo do bezpiecznego przerywania ciąży na żądanie kobiety do 12. tygodnia, drugi postulat to dostęp do nowoczesnej i refundowanej antykoncepcji oraz rzetelnej edukacji seksualnej. Trzeci punkt to ustawowa gwarancja refundacji in vitro. Czwartym postulatem jest dostęp do lekarza ginekologa ""bez kolejek, bez upokorzeń, bez klauzuli sumienia"". Lewica chce także gwarancji wysokich standardów opieki okołoporodowej oraz gwarancji miejsca w żłobku dla każdego dziecka. Po siódme lewica domaga się równości płac kobiet i mężczyzn. Ósmym punktem jest wprowadzenie parytetu płci we władzach publicznych, dziewiątym skuteczna walka z przemocą domową i natychmiastowa izolacja sprawców tej przemocy oraz wprowadzenie edukacji antyprzemocowej w szkołach. Dziesiątym punktem ""Paktu dla kobiet"" jest ściąganie alimentów przez administrację skarbową.  Na dole ""Paktu dla Kobiet"" lewica oprócz swojego logo umieściła także znaki graficzne Koalicji Obywatelskiej i Polskiego Stronnictwa Ludowego, które pod tym paktem mogą się podpisać. Szef sztabu ""Lewicy"" (KW Sojusz Lewicy Demokratycznej) Robert Biedroń zapowiedział, że ""Lewica"" będzie robić wszystko, by kobiety miały m.in. pensje takie jak mężczyźni, by nie były dyskryminowane w pracy, a także by miały większe prawo do aborcji i do skutecznego przeciwstawiania się przemocy domowej. Przekonywał, że o prawa kobiet trzeba twardo walczyć. - W XXI wieku, w 2019 r., w sercu Europy, muszą kobiety i solidarnie z nimi mężczyźni, wychodzić na ulicę naszych miast i walczyć o to, bo politycy i księża zgotowali im to piekło - mówił Biedroń. - Dzisiaj ""Lewica"" chce powiedzieć jasno i wyraźnie - koniec piekła kobiet, my to zmienimy, ""Lewica"" to zmieni - dodał. Mówił, że kobiety nadal traktowane są jako mniejszość, choć stanowią większość. - Wiem, co to znaczy należeć do mniejszości, co to znaczy przemoc domowa - zaznaczył. - Wiem, jakie piekło może stworzyć facet, który na czas nie jest eksmitowany z domu - dodał. Przekonywał, że ""Lewica"" chce zbudować ""nowoczesne państwo dobrobytu, gdzie wszystkim ludziom będzie żyło się dobrze"". - Chcecie, żeby Polska miały taki sam poziom zarobków jak Skandynawia? To wybierzcie do cholery jasnej te dziewczyny - apelował, nawiązując do kandydatek na listach ""Lewicy"" w Poznaniu. - Każdy wolny człowiek jest dla tej władzy wrogiem; najwięksi wrogowie to ludzie pracy, a już szczególnie pracodawcy - mówił podczas konwencji KO w Poznaniu Grzegorz Schetyna. Lider PO działania rządzących porównał do działań zaborców i komunistów. Podczas konwencji w Poznaniu Schetyna przypomniał propozycje Koalicji Obywatelskiej, m.in. wyższe zarobki także dla osób średnio zarabiających oraz niższe składki na ZUS dla małych firm. Podkreślał, że za zapowiadane przez obecny rząd podwyższenie płacy minimalnej zapłacą przedsiębiorcy. Krytykował też obecną władzę za ""szastanie pieniędzmi"". Szef Platformy podkreślał, że w Wielkopolsce od zawsze szanuje się pracę i gospodarność. - Polacy w Wielkopolsce, szczególnie w Poznaniu, przez całe wieki dobrze pracowali i gospodarzyli. Mimo ciągłych przeciwności nie dali się złamać - znamy to przecież z historii. Ale tak się składało, że wiecznie ktoś im przeszkadzał, ktoś próbował ich zniszczyć, odebrać im etos dobrej pracy - mówił Schetyna. Jak wyliczał ""raz był to pruski zaborca, któremu polska przedsiębiorczość nie była w smak, potem komuniści, dla których wszelka przedsiębiorczość była złem; tworzono różne bariery, nakładano daniny, piętrzono trudności - dzisiaj tę rolę przyjmuje obecna władza, dla której ludzie pracy, ludzie pracujący, a już szczególnie pracodawcy to najwięksi wrogowie"". - Ktoś może zapytać: dlaczego tak się dzieje? Bo człowiek, który sam się utrzymuje, czuje się po prostu niezależny. Człowiek, który dobrze pracuje, wymaga też dobrej pracy od rządu. Człowiek, który wie, że sam ciężko zapracował na swój chleb, nie da sobą pomiatać; ma swoją dumę. Człowiek pracy zna swoje prawa, wie, co mu się należy i potrafi się tego domagać. Kiedyś już to wytłumaczyli, tu, w Poznaniu, władzy pracownicy Cegielskiego i innych fabryk Poznania. Pamiętamy o tym - podkreślił Schetyna, nawiązując do historii robotniczego buntu w czerwcu 1958 r. Jak mówił, ""pielęgniarka, która ma wiedzę i bezcenne doświadczenie, handlowiec, który ma dar przekonywania, nauczyciel, który oddaje dzieciom połowę swojego życia, właściciel warsztatu sklepu, firmy, robotnik budowlany, który zna się na swojej robocie - to jest prawdziwa lista wrogów dzisiejszej władzy"". - Pracownicy sklepów, magazynów, informatycy, kierowcy, wszyscy ci, którzy dobrze znają dźwięk budzika o szóstej rano - oni są dla tej władzy wrogiem. (...) Każdy wolny człowiek dla tej władzy jest wrogiem. Tymczasem wszyscy politycy powinni właśnie tym ludziom nisko się kłaniać, być im wdzięczni za pracę, ułatwiać im życie - mówił szef PO. Schetyna przekonywał, że plan Koalicji Obywatelskiej ""niższe podatki, wyższa płaca"" mógłby dać ludziom zarabiającym pensję minimalną 100 złotych więcej, niż przewidują plany rządowe. ""I zapłaci za to państwo, a nie firmy, nie pracodawcy"" - zaznaczył. Małgorzata Kidawa-Błońska mówiła, że zdrowa gospodarka to nie ""słupki na kartce i prezentacja danych w programie telewizyjnym"". - Gospodarka to właśnie miejsca pracy i pensja w kieszeni na koniec miesiąca. Gospodarka to marzenie o przyszłości naszych dzieci i o lepszym życiu, a w samym sercu są małe firmy, małe przedsiębiorstwa i ludzie, którzy z odwagą i optymizmem podejmują ryzyko, by te firmy założyć i prowadzić - wskazywała wicemarszałek Sejmu. - I nie można im mówić, że się do tego nie nadają - zaznaczyła. Zadeklarowała, że jest po stronie wszystkich tych, którzy chcą założyć własną firmę oraz tych, którzy chcą znaleźć dobrze płatną pracę, żeby zapewnić rodzinie dobre życie. - Jeżeli wstajecie o świcie, żeby zbudować firmę i pracujecie od rana do wieczora, to także jestem po waszej stronie. Jeżeli wspieracie się zasiłkiem, ale chcecie zapracować na lepszą szansę w życiu, to tym bardziej jestem po waszej stronie - podkreślała. Kidawa-Błońska mówiła, że sytuacja pracowników nie jest łatwa. - Nie zastanawiajcie się, co będzie za trzy, cztery lata. Wiemy, co zrobić, żebyście zarabiali więcej teraz i to już od stycznia. Dzięki programowi Koalicji Obywatelskiej 6,5 mln Polaków dostanie ponad 600 zł więcej miesięcznie - od ręki i do ręki. To już macie zagwarantowane - to prawie 7,5 tys. zł rocznie - powiedziała Kidawa-Błońska. Jak stwierdziła, obecnie coraz bardziej brakuje dobrych rzemieślników, a tych, którzy jeszcze zostali, rząd ""wykańcza"" wysokimi kosztami pracy i dekretami o wysokości płac. Zapewniła, że to się zmieni. Kidawa-Błońska przekonywała też, że filozofia państwa wobec pracy i ludzi pracujących musi ulec zmianie, a KO ma propozycje zarówno dla pracowników, jak i pracodawców. - Udział obywateli w życiu publicznym musi być większy, nie można dopuścić do władzy jednej partii – mówili na wspólnej konferencji lider PSL Władysław Kosiniak-Kamysz i lider ruchu Kukiz’15 – Paweł Kukiz. Liderzy obu ugrupowań wystąpili razem na konferencji prasowej w Lublinie, na której zaprezentowano również kandydatów do Sejmu z listy PSL – Koalicji Polskiej w woj. lubelskim. - Udział obywateli w życiu społecznym w życiu publicznym musi być większy. Musi być więcej demokracji bezpośredniej – powiedział Kosiniak-Kamysz. Służyć ma temu m.in. proponowany przez koalicję dzień referendalny. - Raz w roku, z niższym progiem frekwencyjnym, z wiążącym referendum powinniśmy dać silny głos obywatelom. On wtedy będzie słyszany i słuchany, bo tak traktujemy naszych rodaków - powiedział Kosiniak-Kamysz. Prezes PSL podkreślił, że listy koalicji są „najbardziej otwarte” na obywateli i jest na nich bardzo dużo osób nie należących do żadnej partii politycznej. - Idziemy wspólnie do wyborów, bo wierzymy, że łączenie Polaków i przywracanie Polsce braterstwa ma sens, że to jest nasza misja w polityce(…) My się możemy różnić, ale nie możemy się nienawidzić – zaznaczył. Paweł Kukiz powiedział, że hasło o łączeniu Polaków jest nie do zrealizowania, jeśli „pozostaniemy państwem partyjnym” i „nie przejdziemy w państwo obywatelskie, w którym to obywatele na co dzień mają instrumenty do kontroli nad władzą”. - Żyjemy w państwie partyjnym o ustroju postkomunistycznym, a najbardziej przerażającą rzeczą jest to, że obecna partia władzy dąży do jeszcze większego zradykalizowania, do formuły autorytarnego państwa, do powrotu konstrukcji ustrojowej z czasów PRL – powiedział. - Proszę wyborców o głosowanie na PSL - Koalicja Polska – Kukiz’15 choćby po to, by nie dopuścić do monowładzy, do władzy jednej partii. Jedna partia - a ja pamiętam czasy PZPR - już była, a ta idzie w jej ślady ewidentnie – dodał Kukiz. Kukiz podkreślił, że program Koalicji Polskiej rozpoczyna się do hasła Rzeczpospolita Obywatelska. - Polska musi być krajem, w którym najważniejszy głos należy do obywateli, a nie do liderów partii politycznych. Chcemy wzmocnić rolę wyborców w kontroli władz i zwiększyć ich wpływ na sprawy publiczne – cytował. Jego zdaniem potrzebne jest do tego wprowadzenie ordynacji większościowej, głosowania przez internet, prowadzenia e-konsultacji z obywatelami, obligatoryjnych wiążących referendów dla władz. Kukiz uważa, że w takim referendum obywatele powinni się wypowiedzieć np. w sprawie legalizacji związków partnerskich i małżeństw homoseksualnych. Kukiz uważa też, że obywatele powinni mieć możliwość odwołania posła, który okazał się „człowiekiem nieprzyzwoitym”.","Piotr Gliński, Beata Szydło, Mateusz Morawiecki, Jarosław Kaczyński",
https://wiadomosci.onet.pl/tylko-w-onecie/jaroslaw-gowin-w-onet-opinie-nie-bedzie-podwyzki-skladek-na-zus-klade-swoja-glowe/4svbjxl,"Jarosław Gowin w ""Onet Opinie"": Nie będzie podwyżki składek na ZUS. Kładę swoją głowę polityczną na szali","Jarosław Gowin zadeklarował w programie ""Onet Opinie"", że jego obóz polityczny nie podniesie składek ZUS dla przedsiębiorców. - To jest zupełnie oczywiste. Kładę swoją głowę polityczną na szali. To rzecz zupełnie jednoznaczna - mówił gość Andrzeja Gajcego.",,,
https://wiadomosci.onet.pl/kraj/michal-dworczyk-scieki-w-stu-procentach-trafiaja-do-czajki/ftbczrj,"Michał Dworczyk: ścieki w stu procentach trafiają do ""Czajki""","Ścieki w stu procentach trafiają do oczyszczalni ""Czajka"", instalacja o świcie uzyskała zakładaną wydajność - poinformował dziś rano szef KPRM Michał Dworczyk.","""Ścieki już w 100 proc. trafiają do Czajki! O świcie instalacja uzyskała zakładaną wydajność. Wielkie gratulacje dla min. A. Moskwy, prez. K. Wosia i wszystkich pracujących ciężko w ostatnich dniach nad całkowitym powstrzymaniem zrzutu ścieków do Wisły!"" - napisał Dworczyk na Twitterze. Do awarii dwóch kolektorów odprowadzających ścieki z lewobrzeżnej Warszawy do leżącej na prawym brzegu oczyszczalni ""Czajka"" doszło pod koniec sierpnia. W jej efekcie nieczystości były w całości zrzucane do Wisły. Wobec zagrożenia ekologicznego premier Mateusz Morawiecki podjął decyzję o budowie tymczasowego rurociągu, dzięki któremu część ścieków z lewobrzeżnej Warszawy jest przepompowywana do oczyszczalni ""Czajka"".",Michał Dworczyk,
https://wiadomosci.onet.pl/kraj/wybory-parlamentarne-2019-konwencje-ko-pis-oraz-lewicy/neyk8dw,"Polityczna sobota. Konwencje KO, PiS oraz Lewicy","Dziś bardzo polityczny dzień. Rano odbyła się konwencja KO w Poznaniu, gdzie liderzy obiecali Polakom natychmiastowy wzrost płac w Polsce przez obniżkę podatków. Lewica na swojej konwencji zaproponowała Pakt dla Kobiet. Swoją konferencję prasową zorganizowała również PSL- Koalicja Polska. W Łodzi natomiast odbyła się konwencja Prawa i Sprawiedliwości, na której Jarosław Kaczyński mówił o polskiej koncepcji prawa dobrobytu.",,"Mateusz Morawiecki, Beata Szydło i Jarosław Kaczyński",
https://wiadomosci.onet.pl/kraj/politolog-ujk-mozliwe-ze-opozycja-potrzebuje-jeszcze-jednego-lania/qgjtlrl,Dr Witold Sokała: partie opozycyjne mocno ułatwiły ewentualny triumf ekipie Jarosława Kaczyńskiego,"- Dopóki działa mix ""polityki godnościowej"", czyli ustawiania się w roli jedynych prawdziwych patriotów, sprytnie adresowanego rozdawnictwa pieniędzy oraz wytwarzania wrażenia, że ""ogólnie idzie ku lepszemu”, w czym ogromny udział ma toporna, ale efektywna młócka rządowych mediów, to PiS przetrwa nie takie skandale – mówi w rozmowie z Onetem dr Witold Sokała, politolog i wicedyrektor Instytutu Polityki Międzynarodowej i Bezpieczeństwa UJK w Kielcach oraz ekspert ""Nowej Konfederacji"".","Piotr Rogoziński (Onet): Czuć już w powietrzu, że za niespełna miesiąc Polacy wybiorą nowy parlament na kolejne cztery lata? Dr Witold Sokała: W powietrzu na szczęście nie, więc o węch możemy się nie martwić, ale za to już na prawie każdym skrzyżowaniu nasz zmysł wzroku atakują banery kandydatów. Za chwilę płoty i słupy też zostaną oblepione plakatami. Niestety, nie zawsze estetycznymi. Niektórzy twierdzą, że taka już uroda demokracji, ja natomiast uparcie przypominam, że są kraje, i to nawet w Europie, w których kampania tego rodzaju jest formalnie i finansowo ostro limitowana. To skłania partie, by zamiast wydawać grube miliony na czcze obrazki, naprawdę dyskutować z wyborcami i między sobą. Z niewątpliwą korzyścią dla demokracji i dla jakości rządów po wyborach. Każdy z kandydatów podkreśla, że czeka na merytoryczne rozmowy, dyskusje dotyczące programów i największych problemów. Tak jest, czy jednak tematyka tej kampanii znowu gdzieś krąży wokół innych, np. ideologicznych tematów? Większość kandydatów nie ma kwalifikacji do pogłębionej dyskusji o podatkach, ochronie zdrowia, wdrażaniu 5G, smart cities lub polityce zagranicznej, bo partie które ich selekcjonują i wystawiają oczekują lojalności, dyscypliny i braku własnego zdania, a nie intelektualnych fajerwerków. Zamiast prawdziwej debaty wygodniej jest operować tzw. przekazami dnia, prostymi jak cepy. A wyborcom można wmówić, że tak się robi, bo sami tego oczekują. Pytanie, co było najpierw, jajo czy kura? Kurą jest tutaj konsekwentne od lat psucie edukacji publicznej, brak porządnego kursu choćby podstaw ekonomii czy logiki w szkole, niska jakość tzw. WOS-u. A jajeczkiem, przynajmniej częściowo kiepsko pachnącym, kształt kampanii wyborczych. Wielu, bo przecież nie tylko tej obecnej. Dzięki temu, że przez pokolenia nie zadano sobie trudu wychowania wystarczającej ""masy krytycznej"" świadomych obywateli, można teraz wpuszczać elektorat w kanał i koncentrować jego emocje wokół tematów zastępczych. Przyznaję, Prawo i Sprawiedliwość jest w tej dziedzinie mistrzem. Rozpętanie histerii wokół wyimaginowanego zagrożenia tzw. ideologią LGBT to tylko jeden z kilku cynicznych, ale niestety chyba skutecznych pomysłów kampanijnych. Widać, że PiS walczy o samodzielną większość w Sejmie. Będziemy mieli powtórkę z ostatnich wyborów? Ambicje PiS są bez wątpienia bardzo duże i sięgają tym razem większości konstytucyjnej. Czy to się uda, nie wiem. Politolog nie wróżka. Kampania się toczy i pewnie wiele niespodzianek przed nami. Na razie mogę powiedzieć, że partie opozycyjne mocno ułatwiły ewentualny triumf ekipie Jarosława Kaczyńskiego, idąc do tych wyborów osobno. Rozumiem, że tak łatwiej, bo mniej oporów trzeba łamać we własnym aparacie i mniej jest problemów w komunikacji z żelaznymi elektoratami. Ale przy systemie wyborczym d’Hondta mamy nieubłagane prawo arytmetyki: tyle samo głosów oddanych na trzy listy, da mniej mandatów, niż gdyby oddano je na jedną, zbiorczą listę kilku ugrupowań. I dlatego między innymi Kaczyński toleruje we wspólnej układance partyjkę Zbigniewa Ziobry, który swego czasu wygadywał o nim straszne rzeczy, a z drugiej strony np. ludzi Jarosława Gowina, z często-gęsto ""peowską"" przeszłością. Opłaca mu się. Ale cóż, wystarczyło przestraszyć liderów Polskiego Stronnictwa Ludowego demonicznym genderem, by posłusznie rozwalili jedność opozycji. A Sojusz Lewicy Demokratycznej radośnie wbił gwóźdź do trumny planu wspólnej listy, o której konieczności tyle mówiono po wyborach samorządowych i europejskich. Mówiono rozsądnie, zrobiono jak zwykle. Wydawało się, że afery związane z lotami marszałka Kuchcińskiego i z ""farmą trolli"" w ministerstwie Zbigniewa Ziobry mocno osłabią PiS. W sondażach tego jednak nie widać. Bez zdziwienia. To nie są sprawy, które w oczach większości wyborców PiS uchodzą za jakoś szczególnie kompromitujące. Podobnie jak straszne błędy w sferze bezpieczeństwa: faktyczny demontaż służb specjalnych, modernizacja techniczna armii podporządkowana celom propagandowym, upokarzająco wasalna relacja wobec USA, fatalna na dłuższą metę polityka gospodarcza, obliczona chyba na celową likwidację małych i średnich przedsiębiorstw, bo łatwiej się rządzi ludźmi wegetującymi na pensji wypłacanej przez rząd lub korporację, niż mającymi stabilny dochód z własnego biznesu. Lecz dopóki działa mix ""polityki godnościowej"", czyli ustawiania się w roli jedynych prawdziwych patriotów, sprytnie adresowanego rozdawnictwa pieniędzy oraz wytwarzania wrażenia, że ""ogólnie idzie ku lepszemu"", w czym ogromny udział ma toporna, ale efektywna młócka rządowych mediów, to PiS przetrwa nie takie skandale. Nawet ewentualne filmy porno z pewnego motelu na Podkarpaciu. Cios mogą mu natomiast zadać podwyżki cen energii i szerzej, wzrost kosztów utrzymania, wyraźniej niż dotąd wyprzedzający wzrost transferów socjalnych. Ale na razie rządowi udaje się odsuwać te kataklizmy, raczej nieuniknione, na okres powyborczy. Opozycja nie ma pomysłu na pokonanie PiS-u? Zapewne jakiś ma, tylko jeszcze nie wie, w której szufladzie. A mówiąc poważnie, to recepty są z grubsza znane. Na część jest już jednak stanowczo za późno. Na przykład, na odzyskanie przez Platformę czy PSL wiarygodności poprzez uczciwe rozliczenie z błędami i wypaczeniami z czasów ich rządów. Jeśli zabrakło woli i odwagi przez cztery lata, to nikt przytomny nie uwierzy w szczerość takiej ekspiacji tuż przed wyborami. Pozostaje więc przekonywać, że PiS to jeszcze gorsze zło, co skądinąd jest, moim zdaniem, prawdą, m.in. z powodów wskazanych tu chwilę wcześniej. Kolejny element, którego zresztą bardzo zabrakło opozycji podczas wyborów do europarlamentu, to pracowite wydeptywanie butów na milionie gminnych i powiatowych wieców, bezpośrednie rozmowy z wyborcami, w realu i w necie, zamiast wygłaszania pod ich adresem aroganckich pouczeń i pretensji. Są po stronie opozycyjnej politycy, głównie młodszego pokolenia, którzy to umieją. Inna sprawa, że starzy liderzy wkładają wciąż sporo wysiłku, by utrudniać im życie, na zasadzie ""dostarczcie trochę głosów na listę, ale broń Boże nie zdobywajcie mandatów dla siebie"". Cóż, możliwe, że partie opozycyjne jednak potrzebują jeszcze jednego lania, żeby zrozumieć, że tak dalej się nie da, i że naprawdę potrzeba im świeżej krwi, nowych twarzy i pomysłów, i że winowajcy oddania władzy w ręce PiS muszą się wreszcie przynajmniej posunąć, a najlepiej całkiem odsunąć. Kiedyś to nastąpi. Kiepskich polityków mi nie szkoda, natomiast czasu, który Polska traci, drepcząc cywilizacyjnie w miejscu pod rządami PiS, albo wręcz cofając się pod wieloma względami – owszem, bardzo żal. A co pan pomyślał, gdy Grzegorz Schetyna ogłosił, że nie on, a Małgorzata Kidawa-Błońska będzie premierem w przypadku zwycięstwa KO? Najpierw pomyślałem: ""ufff"". Potem: ""szkoda, że dopiero teraz i że to wygląda na operację mocno nieprzygotowaną"". A potem usłyszałem przekaz, w którym jako główne zalety pani Kidawy-Błońskiej wymieniano jej łagodny charakter oraz świetnych przodków. Drugi element pominę litościwym milczeniem, co do pierwszego zaś przypomnę, że ani Margaret Thatcher, ani Ronald Reagan nie porwali tłumów dlatego, że byli miłymi i ciepłymi ludźmi. Przeciwnie, wyborcy poszli za nimi, bo widzieli w nich wierność zasadom, które sami podzielali oraz siłę, by o te zasady walczyć wszelkimi metodami, z brutalnymi włącznie. Polityka jest sztuką osiągania celów, a osoba pani Małgorzaty, z całą sympatią i szacunkiem, nie z tym się akurat kojarzy. Uwaga – to dotyczy w dużej mierze funkcji szefa rządu, natomiast trochę inaczej działają nasze zbiorowe emocje w przypadku prezydenta. Z pewnością nie taka była główna intencja Grzegorza Schetyny, ale jeśli wynik Koalicji Obywatelskiej nie będzie w październiku jakoś szczególnie katastrofalny, a świeżo upieczona liderka okrzepnie i nie popełni poważnych błędów, może się okazać całkiem sensowną kandydatką w wyborach głowy państwa. A jedyną siłą Andrzeja Dudy był przecież i nadal jest brak przekonującej alternatywy. Tymczasem kobieta, uznawana za koncyliacyjną, reprezentacyjna i inteligentna – wyobrażam sobie, że te atuty można nieźle ograć promocyjnie. Podkreślam jednak, najpierw należy nie przegrać wyborów parlamentarnych zbyt mocno. Myślę, że przynajmniej 30 proc. i nie więcej niż 10 proc. straty do PiS, to jest niezbędne minimum startowe. Lewica z kolei liczy na wynik na poziomie kilkunastu procent. To jest realne? Tak. Ma atut pewnej świeżości, za katastrofalny finisz rządów Leszka Millera już nie odpowiada, idąc osobno nie odpowiada też za wpadki PO i PSL. Ponadto ma na listach sporo ciekawych, nowych twarzy – nawet jeśli niektóre z nich wygadują czasami piramidalne bzdury, to polski wyborca chyba jest gotów to debiutantom wybaczać. Lewica ma ponadto, z naturalnych przyczyn, większą od PO łatwość licytowania się z PiS na obietnice socjalne. Przy rozbudzonych oczekiwaniach dużych grup elektoratu, przy wzrastającym przekonaniu, że pieniądze są gdzieś w sejfach i tylko od dobrej woli polityków zależy, ile z nich zostanie rozdane potrzebującym, daje to niezły wiatr w żagle. Gdyby się udało, i jeśli liderzy nie wezmą się następnie za łby w samobójczym amoku, to może dawać szanse na koalicję z KO, mającą większość w Sejmie. Trudną, to jasne, lecz realnie zdolną odwracać najgorsze ze skutków czteroletnich rządów PiS. Paradoksalnie, nie tylko w sferze tzw. ""nadbudowy"", czyli rządów prawa, mediów publicznych, czy polityki edukacyjnej, ale także ""bazy"", że pozwolę sobie użyć marksowskiej terminologii. Bo, proszę wybaczyć cynizm, ale wiem, że prywatnie wielu polityków lewicy całkiem dobrze zna się na ekonomii, zaś populistyczne hasła wygaduje w kampanii ""ku pokrzepieniu serc"". A co z PSL-em i Pawłem Kukizem? Ta koalicja ma szansę na dobry wynik? Na wejście do Sejmu szanse mają marne. Natomiast na załapanie się na budżetową subwencję spore, i pewnie o to głównie walczy stary aparat PSL. Kooptacja Kukiza wraz z garstką jego najbliższych współpracowników to gest rozpaczy lub mimowolny żart, który raczej nie doda ludowcom zbyt wielu nowych głosów. Skutkiem tego mezaliansu będzie za to definitywne skompromitowanie pojęcia ""antysystemowości"" w polskiej polityce. Otwartą jest natomiast kwestia losu PSL po wyborach. Bez względu na to, czy uda mu się zdobyć kilkanaście mandatów, kilka, czy też zero – stanie przed działaczami dokładnie ten sam dylemat. Czy trwać w opozycji wobec prawdopodobnie rządzącego PiS, z perspektywą stopniowego tracenia działaczy terenowych i całych struktur, bardzo już spragnionych zwyczajowych konfitur, czy też dokonać zwrotu całą formacją i zaryzykować rolę przystawki na stole Kaczyńskiego? No, chyba, że nowy rząd utworzą jednak Koalicja Obywatelska i Lewica. Tyle, że wtedy z kolei one wcale nie muszą być zainteresowane wyciąganiem ręki do pana Kosiniaka i kolegów. Pokusa, by dać im utonąć, będzie silna. Pana zdaniem ktoś jeszcze może włączyć się w walkę o podział mandatów? Nie. Te komitety, które nie zdołały zarejestrować list we wszystkich okręgach, są bez cienia szansy na pokonanie progu. I dobrze, bo nie wiem, co pozytywnego mógłby jeszcze wnieść Piotr Liroy-Marzec, zdobywca mojego prywatnego pucharu w rywalizacji o tytuł ""politycznego rozczarowania dekady"", albo twór pod nazwą ""Bezpartyjni Samorządowcy"", już bez Roberta Gwiazdowskiego. Natomiast Konfederacja ma swoje pięć minut zdecydowanie za sobą. Niepowtarzalna koniunktura była w wyborach europejskich, niosła ich wtedy m.in. fala histerii wokół tzw. aktu 447, a teraz jest pora flauty. No i te coraz bardziej żenujące kandydatury na listach … Elektorat klasycznie liberalny i umiarkowanie konserwatywny stracił już dawno wiarę w sens głosowania na tę formację, ten głęboko ksenofobiczny jest jednak relatywnie nieliczny, a w dodatku jego lwią część skutecznie zagospodarowuje PiS, a odrobinę Kukiz z PSL. Moim zdaniem, ewentualne ""subwencjonośne"" 3 proc. będzie i tak dużym sukcesem Janusza Korwin-Mikkego i spółki. A co z frekwencją? To zawsze jest wielka niewiadoma. Polacy tłumnie pójdą 13 października do urn? Zgaduj zgadula. Ale sporo symptomów zdaje się wskazywać, że tak. Mam na myśli między innymi dostrzegalny w badaniach wysoki poziom emocji społecznych, a także poczucie, że mamy moment przełomowy, mogący zdecydować o losach Polski nie tylko na najbliższe cztery lata, ale nawet na pokolenia. To daje motywację by iść do urn, i to zarówno tym, którzy chcą obronić władzę PiS, jak i tym, którzy chcą ją obalić. Ale z drugiej strony są również czynniki demobilizujące. Wielu ludzi jednak nie kupuje tej manichejskiej, czarno-białej narracji, serwowanej przez partyjnych propagandzistów i rzesze emocjonalnie pobudzonych wolontariuszy. Ani nie uważają PO i SLD za zdrajców i agentów Szatana, ani PiS za faszystów. Prędzej: jednych i drugich za zręcznych manipulatorów, niestety niezbyt udolnych w rządzeniu państwem. Dramat tej grupy wyborców, do której zresztą sam się zaliczam, polega na tym, że nikt nie przedstawia sensownej oferty alternatywnej wobec obu współdominujących obozów. Pozostaje więc albo absencja wyborcza, by nie żyrować tych lub innych złych rządów, albo zaciśnięte zęby i wybór jednak zła, choć nieco mniejszego. Od tego, jaką decyzję podejmie w dniu wyborów większość owej de facto niereprezentowanej politycznie przez nikogo większości Polaków – będzie zależeć i frekwencja, i kształt przyszłego rządu.",Dr Witold Sokała,
https://wiadomosci.onet.pl/kraj/wybory-parlamentarne-2019-kaczynski-badzcie-zolnierzami-prawa-i-sprawiedliwosci/3751z0w,Kaczyński: badźcie żołnierzami Prawa i Sprawiedliwości,"Te wybory mogą doprowadzić do tego, że sukces wyborczy z czerwca 1989 r. zostanie do końca skonsumowany przez naród, któremu się to należy - mówił prezes PiS Jarosław Kaczyński na spotkaniu z wolontariuszami, sympatykami i członkami sztabów regionalnych PiS. Zaapelował także o wsparcie dla partii również po wyborach.","- Chciałbym wam z jednej strony serdecznie podziękować, a z drugiej prosić o to, by to wasze zaangażowanie trwało. Trwało - jeszcze raz to powtarzam - do samego końca, do 11 października, do początku ciszy wyborczej - powiedział. - Ale także chciałbym, byście byli żołnierzami Prawa i Sprawiedliwości i później, bo przed nami - jeśli zwyciężymy - wielkie zadania zmiany naszego kraju pod wieloma względami - mówił Kaczyński. Jak wyjaśnił chodzi o zmiany, które doprowadzą ""do pełnego wykorzystania tego wielkiego potencjału, który tkwi w Polakach, którzy pracują, którzy są przedsiębiorcami, którzy są rolnikami, którzy są naukowcami, którzy pełnią różne role społeczne"". - Trzeba tylko stworzyć takie społeczeństwo, w którym wszyscy będą docenieni, w którym wszyscy będą mogli wiedzieć, że uczestniczą we wspólnocie, w polskiej wspólnocie, która jest wspólnotą wszystkich Polaków, wolnych Polaków - wskazał prezes PiS. Kaczyński mówił, że zbliżające się wybory są bardzo ważne i powiązał je z wyborami roku 1989. - To jest kwestia naszej przyszłości, równie ważna jak to zaangażowanie sprzed 30 lat, (...) Wtedy decyzja dotyczyła spraw wydawałoby się jeszcze ważniejszych. Oczywiście one były super ważne i tamte wybory przyniosły Polsce sukces. Ja tego nigdy nie kwestionowałem, sam w tym uczestniczyłem - przekonywał. - Ale te wybory mogą doprowadzić do tego, że tamten sukces zostanie do końca skonsumowany. Skonsumowany przez nasz naród, któremu to się należy, bo Polakom to się należy, żeby mogli żyć nie gorzej niż na zachód on naszych granic, by mogli mieć poczucie siły, tej siły indywidualnej, siły ich rodzin, ale także tej siły, którą ma naród, którą ma państwo - powiedział. Jak mówił Kaczyński, rząd chce bronić tzw. tradycyjnych wartości ""bo one są fundamentem naszego trwania, ale także naszego rozwoju"". Zaznaczył, że to nie pierwszy w historii przykład szybkiego rozwoju w oparciu o tradycję. - Bawaria, była kiedyś (...) najbiedniejszym landem Niemiec. Dzisiaj jest jednym z dwóch najbogatszych, właśnie opierała się o tradycję i jednocześnie parła do przodu. I my dzisiaj przemy podobnie i musimy tą drogą iść - wskazał prezes PiS. - Ale żeby iść tą drogą trzeba uzyskać poparcie rodaków, naszych obywateli i to poparcie to jest coś, o co trzeba walczyć - zaznaczył. - Walczyć - można powiedzieć - do ostatniego tchu. Walczyć, bo nasi rodacy - i to jest normalne w demokracji - mają różne poglądy, ale - co już jest może mniej normalne - mają także różny obraz rzeczywistości. Bo ta rzeczywistość, o której my mówimy w oparciu o fakty, o rzetelne fakty jest przez znaczną część mediów zmieniana, przekręcana, czasem o 180 stopni - przekonywał Kaczyński. - I dlatego to dotarcie do każdego Polaka jest takie ważne, dotarcie z informacja o tym, co naprawdę dzisiaj dzieje się w Polsce, co jest ważne, jaką możemy sobie zbudować przyszłość i jak możemy sobie zaszkodzić, jeśli podejmiemy niewłaściwe decyzje - skonkludował.",Jarosław Kaczyński na spotkaniu,
https://wiadomosci.onet.pl/kraj/prezes-jak-z-kosmosu-skarga-na-konkurs-na-szefowa-rzadowej-agencji-pak/7ykep9z,Konkurs na szefa rządowej agencji mógł być ustawiony - twierdzi opozycja,"Polska Agencja Kosmiczna, za rządów PiS, ma duże problemy z wyborem prezesów - czytamy w dzisiejszej ""Rzeczpospolitej"". Przed dwoma tygodniami komisja konkursowa wskazała na to stanowisko Michała Szaniawskiego, miało jednak dojść tu do naruszenia prawa.","Wskazuje na to dokument, do którego dotarła ""Rzeczpospolita"". Jest to skarga na komisję konkursową, którą do premiera i trzech ministrów,wysłał jeden z kontrkandydatów Szaniawskiego. Swoje zarzuty sformułował w czterech punktach. Pierwsze dwa, jak podaje gazeta, dotyczą wymogów formalnych. ""Szaniawski ukończył studia w Belgii, a jak wywodzi autor skargi, Polska nie posiada z tym krajem umowy o uznawaniu wykształcenia, więc bez nostryfikacji dyplom nie jest ważny"" - czytamy. Trzecia grupa zarzutów dotyczy błędów i naruszeń prawa, do jakich zdaniem kontrkandydata doszło podczas konkursu. W czwartym punkcie stwierdzono, że Szaniawski nie ma autorytetu, odpowiedniego do pełnienia funkcji prezesa PAK. To jednak nie wszystko. Wcześniej kandydatura Szaniawskiego została odrzucona, ale w najnowszym konkursie, rozpisanym na podstawie znowelizowanej ustawy, uzyskała akceptację - choć z pisma, do którego dotarła ""Rz"", wynika, że Szaniawski wciąż nie spełnia wymogów formalnych. Więcej o sprawie na stronie internetowej ""Rzeczpospolitej""","""Prezes jak z kosmosu. Skarga na konkurs na szefowa rządowej agencji PAK""",
https://wiadomosci.onet.pl/kraj/mateusz-morawiecki-w-katowicach-slask-jest-dla-mnie-symbolem-patriotyzmu-i/8cfyp0z,Mateusz Morawiecki w Katowicach: Śląsk jest dla mnie symbolem patriotyzmu i nowoczesności,"Wierzę, że ze Śląska popłynie światło dobrobytu i coraz bardziej zasobnej Polski. Polski coraz wyższych wynagrodzeń – mówił dziś w Katowicach premier Mateusz Morawiecki. Szef rządu wziął udział w inauguracyjnym odjeździe jubileuszowego składu Kolei Śląskich pod nazwą ""Powstaniec Śląski"".","Premier Mateusz Morawiecki odwiedził dziś Katowice. Krótka wizyta szefa rządu na Śląsku związana była z inauguracją połączeń kolejowych obsługiwanych przez specjalne składy nazwane ""Powstaniec Śląski"". Pociągi, ozdobione złotymi barwami i historycznymi grafikami, upamiętniają 100-lecie wybuchu powstań śląskich.  – Nie potrzebujemy legendy złotego pociągu, bo to są legendy, które patrzą gdzieś z góry na nas, na to, jak my dzisiaj przebudowujemy Polskę. Śląsk jest dla mnie symbolem patriotyzmu i nowoczesności. Nasi przodkowie, na ile wyobrażam sobie ich życie sprzed stu lat, pewnie byli bardziej surowi wobec rzeczywistości. Co by powiedział Korfanty, Rymer? Pewnie powiedziałby: nie najgorzej jest u was, dajecie sobie całkiem nieźle radę, ale starajcie się o jeszcze więcej, o jeszcze lepszą Polskę – mówił dziś w Katowicach. – Ze Śląska popłynęło światło niepodległości i nowoczesnego rozwoju. Ten ""przystanek Niepodległość"", który dla pokolenia Korfantego i Piłsudskiego był ostatnim, dla nas będzie pierwszym przystankiem ku nowoczesności. Wierzę głęboko, że i teraz ze Śląska popłynie światło dobrobytu i coraz bardziej zasobnej Polski. Polski coraz wyższych wynagrodzeń – mówił Morawiecki, nawiązując do ostatnich deklaracji PiS dotyczących wzrostu płac.",Premier Mateusz Morawiecki w Katowicach,
https://wiadomosci.onet.pl/kraj/organizacje-pracodawcow-pisza-list-do-premiera-ws-skladek-zus-bolesne-i-niezrozumiale/ftcfr2y,"Organizacje pracodawców piszą list do premiera ws. składek ZUS. ""Bolesne i niezrozumiałe""","Chcą wycofania się z planów zniesienia 30-krotności składek na ZUS; 55 organizacji pracodawców wystosowało w tej sprawie apel do premiera Mateusza Morawieckiego. W liście możemy przeczytać. ""Zniesienie limitu składek na ZUS będzie kolejną dużą barierą, która ograniczy możliwość rozwoju polskiej gospodarki. Co bolesne i niezrozumiałe, będzie to bariera, którą stworzymy sobie sami"" - czytamy w piśmie.","Przypomnijmy. Rząd w projekcie budżet na przyszły rok zapisał zniesienie limitu 30-krotności składek na ZUS. Ma to przynieść wpływy do ZUS na poziomie ok. pięciu mld złotych. Pracodawcy zwracają jednak uwagę, że taki ruch znacząco zwiększy koszty pracy szczególnie wśród najlepiej opłacanych pracowników oraz zahamuje rozwój gospodarczy kraju. ""W trosce o zapewnienie ciągłości rozwoju gospodarczego Polski apelujemy o utrzymanie tzw. limitu składek na ZUS. Zniesienie limitu składek przeczy celom SOR, który zakłada zwiększanie udziału innowacyjnych inwestycji oraz tworzenie wysokopłatnych miejsc pracy"" - piszą przedsiębiorcy. ""Pierwszym odczuwalnym skutkiem zniesienia limitu składek na ZUS będzie obniżenie wynagrodzenia netto pracowników z omawianych branż nawet o 11proc., a wzrost kosztów zatrudnienia dla pracodawcy może osiągnąć 16 proc."" - twierdzą sygnatariusze listu. Poniżej prezentujemy całą treść apelu przedsiębiorców. W związku z zapisanym w projekcie budżetu państwa na rok 2020 zniesieniem limitu składek na ubezpieczenia emerytalne i rentowe, apelujemy do rządu Rzeczpospolitej Polskiej o utrzymanie ograniczenia rocznej podstawy wymiaru składek na ubezpieczenia emerytalnie i rentowe (tzw. limit składek na ZUS).  Chcemy budować siłę polskiej gospodarki, tworzyć wartościowe miejsca pracy oraz wspierać migrację powrotną do Polski. Są to założenia Strategii Odpowiedzialnego Rozwoju (SOR), która opiera rozwój gospodarczy na tworzeniu miejsc pracy o wysokiej wartości dodanej. Prawdziwie nowoczesne państwo musi stawiać na nowe technologie i wspierać innowacyjność. Od nowatorskich pomysłów i kreatywności ekspertów zależy jego przyszłość i siła. Dlatego firmom inwestującym w badania i rozwój, nowoczesne technologie, rozwiązania unikatowe w skali światowej, należy tworzyć jak najlepsze warunki działania. Musimy podnosić nadal zbyt niski poziom inwestycji w Polsce.  To dzięki ogromnemu zaangażowaniu Polaków, przez ostatnich 10 lat, stworzyliśmy ponad pół miliona wartościowych i wysoko płatnych miejsc pracy m.in. w sektorach medycznym, lotniczym, motoryzacyjnym, nowoczesnych technologii i usług dla biznesu. W regionie Europy Centralnej Polska jest bezsprzecznie liderem, choć pozostałe kraje oferują coraz lepsze warunki dla innowacyjnych inwestycji oraz coraz bardziej atrakcyjne warunki zatrudnienia. Bardzo łatwo jest stracić to co dotychczas osiągnęliśmy.   W trosce o zapewnienie ciągłości rozwoju gospodarczego Polski apelujemy o utrzymanie tzw. limitu składek na ZUS. Zniesienie limitu składek przeczy celom SOR, który zakłada zwiększanie udziału innowacyjnych inwestycji oraz tworzenie wysokopłatnych miejsc pracy. Zniesienie limitu składek na ZUS będzie kolejną dużą barierą, która ograniczy możliwość rozwoju polskiej gospodarki. Co bolesne i niezrozumiałe, będzie to bariera, którą stworzymy sobie sami.  Pierwszym odczuwalnym skutkiem zniesienia limitu składek na ZUS będzie obniżenie wynagrodzenia netto pracowników z omawianych branż nawet o 11 proc., a wzrost kosztów zatrudnienia dla pracodawcy może osiągnąć 16 proc.   Skąd firmy wezmą pieniądze na sfinansowanie tak ogromnych obciążeń? Nie tylko ograniczą inwestycje i podwyżki, ale też przeznaczą mniej środków np. na dopłaty ze strony pracodawcy do rozpoczynających swoje funkcjonowanie Pracowniczych Planów Kapitałowych.  Zniesienie limitu uderzy także w pracowników na umowach o pracę i spowoduje ucieczkę od zatrudniania specjalistów w takiej formie, a także wybór pracy za granicą. Zmiana ta dotknie w szczególności firmy i pracowników sektorów nowych technologii i zaawansowanych procesów biznesowych. W poszczególnych firmach obejmie ona między 30 proc. a 90 proc. pracowników, a w przypadku działalności badawczo-rozwojowej niemal wszystkich!  Przedsiębiorcy, tak samo jak rząd, chcą aby młodzi, dobrze wykształceni ludzie pracowali w Polsce. To dzięki nim polska gospodarka się rozwija i będzie się rozwijać, nawet gdy przyjdzie spowolnienie. Co więcej, jeżeli inwestujemy w edukację pracowników, dajmy sobie szansę, aby ta inwestycja się zwróciła.  Jednocześnie w najbliższych kilku latach aż 85 proc. prostych czynności w usługach biznesowych może zostać zrobotyzowana i zautomatyzowana. Brak specjalistów i rosnące koszty dla pracodawców mogą być głównym hamulcem dalszego rozwoju Polski. Już dziś wszystkie branże gospodarki odczuwają dotkliwie brak wykwalifikowanych pracowników i trwa walka o talenty. Dziś firmy potrzebują do pracy nie tylko silnych rąk, ale też mądrych głów! Przewidywalność i stabilność regulacji wpływających na koszty prowadzenia biznesu mają kluczowe znaczenie dla rozwoju rodzimych firm i przyciąganiu nowych inwestycji. Zniesienie limitu składek na ZUS oznacza skokowy wzrost kosztów pracy, który negatywnie wpłynie na rozwijanie działalności gospodarczej w Polsce. Apelujemy więc o jego utrzymanie. Pod listem podpisali się przedstawiciele 55 organizacji:","Organizacje pracodawców piszą list do premiera ws. składek ZUS. ""Bolesne i niezrozumiałe""",
https://wiadomosci.onet.pl/kraj/jaroslaw-kaczynski-odrzucamy-postkolonialna-koncepcje-polski-jako-kraju-taniej-sily/7ew016g,Jarosław Kaczyński: odrzucamy postkolonialną koncepcję Polski jako kraju taniej siły roboczej,"Odrzucamy postkolonialną koncepcję Polski jako kraju taniej siły roboczej - mówił w Gdańsku prezes PiS Jarosław Kaczyński. Mówił także, że PiS jest partią solidarności społecznej, a to jest także solidarność między pracodawcą a pracobiorcą. Zwracał uwagę na rolę gospodarki morskiej w regionie.","W swoim wystąpieniu na konwencji PiS Kaczyński nawiązał do najnowszej historii Gdańska, w tym do strajków z roku 1980 i podpisania Porozumień Sierpniowych. Prezes PiS stwierdził, że tak jak prawie czterdzieści lat temu celem Solidarności była m.in. poprawa życia ""zwykłych pracowników"", tak dziś wraca ta kwestia. W tym kontekście przywołał zapowiedzi z sobotniej konwencji partii w Lublinie, gdzie zostało zapowiedziane podnoszenie płacy minimalnej do 3000 zł od 1 stycznia 2020 r. i do 4000 zł od 1 stycznia 2024 r. Dodał, że sprawa płacy minimalnej stała się przedmiotem sporu, ale też ataku. - Przypominając sobie tamte porozumienia i tamtą drogę Solidarności, trzeba powiedzieć jedno - to jest część tej polityki, którą chcemy prowadzić i prowadzimy z całą determinacją. To jest polityka zmierzająca do tego, żeby Polakom po prostu lepiej się żyło, żeby lepiej zarabiali. Ale to jest polityka racjonalna i wpisująca się w dużo bardziej długoterminowy plan, który ma doprowadzić do tego, że nasz kraj najpierw osiągnie przeciętną UE, później przeciętną tzw. starej UE, a w końcu dogoni naszych zachodnich partnerów - dodał polityk. - Jeśli mówimy dziś o budowie polskiego modelu czy polskiej wersji państwa dobrobytu, to mówimy o czymś, co jest celem, chociaż nie jest to cel jakiś bardzo odległy. Jednocześnie mówimy o kierunku marszu - do przodu, właśnie w górę, a nie do tyłu. I taka jest stawka tych wyborów - do góry czy na dół, do przodu czy w tył - zauważył. Podczas gdańskiej konwencji podkreślał ponadto, że ""my odrzucamy postkolonialną koncepcję Polski jako kraju taniej siły roboczej, koncepcję, która już nam bardzo zaszkodziła i nie powinna już szkodzić dalej"". Jak dodał, z tego przekonania biorą się programy skierowane do przedsiębiorców. - My jesteśmy partią, która świetnie wie, że przedsiębiorcy są siłą, która rozbudowuje, napędza gospodarkę, ale muszą być stworzone odpowiednie warunki - mówił. - My jesteśmy partią solidarności społecznej, a to jest także solidarność między pracodawcą a pracobiorcą i to jest jedyna dobra podstawa rozwoju naszej gospodarki - powiedział Kaczyński. Prezes PiS podkreślił przy tym, że Polakom ""należy się taki poziom życia jak na Zachodzie"", a nasz kraj powinien ""doszusować"" pod tym względem do poziomu Niemiec. - I to jest nasze zadanie - powiedział. Kaczyński podkreślił, że według ekspertów SGH Polska jest w stanie dogonić, jeśli chodzi o poziom życia, za 14 lat ""przeciętną UE,"" a za 21 lat - ""przeciętną Niemiec"". - Niedawno premier, wielki optymista, ale też człowiek, który naprawdę świetnie się zna na gospodarce, powiedział, że to będzie jeszcze szybciej. I musimy do tego dążyć. Ale jeśli chcemy do tego doprowadzić, musimy sprawić, że polska gospodarka będzie nowocześniejsza niż jest w tej chwili, bardziej produktywna - zaznaczył. Według Kaczyńskiego gospodarka się unowocześnia, gdy wprowadza się nowe technologie i przeorganizuje pracę. - My chcemy doprowadzić do tego, by ten uśpiony kapitał, mówię tutaj o pieniądzach, ruszył ku unowocześnieniu polskiej gospodarki - zadeklarował. Mówił też o problemie braku siły roboczej. - My chcemy uzupełniać te braki, przede wszystkim przez ściąganie z powrotem ludzi, którzy wyemigrowali. Ale to nie wystarczy, przede wszystkim trzeba podnosić wydajność i ku temu to zmierza. To nie jest żadne uderzenie w przedsiębiorców, to jest racjonalne także z punktu widzenia przedsiębiorców - dodał Kaczyński. Prezes PiS w wystąpieniu nawiązał do kwestii rozwoju portów. - W tym roku będzie już w Gdańsku przeszło 50 mln ton (przeładunków). Sądzę, że przeszło 25 mln w Gdyni. Łącznie około 100 mln ton przeładunków, także z innymi portami, około 40 mld zł dochodów dla budżetu. A to przecież można powiększyć, bo na Bałtyku są porty, które mają przeładunek większy niż 100 mln ton - wskazał. Przypomniał też, że odkupiona została Stocznia Gdańska. - Wiem, że to będzie bardzo trudne, ale ona zostanie odbudowana, ona będzie budowała statki, tak jak kiedyś. Także Stocznia Marynarki Wojennej - powiedział. - Trzeba odbudować polską gospodarkę morską. To nie idzie łatwo, ale mimo wszystko musimy to robić z pełną determinacją, bo to może być wielka część naszej gospodarki i to może ogromnie wzmacniać ten rejon nadmorski tutaj na Pomorzu i Pomorzu Zachodnim - zapowiedział Kaczyński. Kiedy prezes PiS zakończył przemówienie, zgromadzeni na Politechnice Gdańskiej zaczęli skandować ""Jarosław, Jarosław"". W odpowiedzi Kaczyński powiedział: ""Pamiętajcie, że tu, w tym mieście działał ktoś, kto stworzył podwaliny pod dobrą zmianę - mój śp. brat, miał na imię Lech i kiedy słyszę moje imię, to zawsze pamiętam o tamtym i proszę, żeby państwo też pamiętali. Bez mojego brata nic tutaj by się nie wydarzyło"". Po Kaczyńskim głos na konwencji zabrał wiceminister kultury i dziedzictwa narodowego Jarosław Sellin, ""jedynka"" na liście PiS do Sejmu w okręgu gdańskim. - Jest wstydem dla miasta Gdańska, że rada nie przyjęła uchwały o nadaniu honorowego obywatelstwa Lechowi Kaczyńskiemu – powiedział. Przypomniał, że b. prezydent RP przybył na Wybrzeże jako ""dwudziestoparoletni młody człowiek"". - Kiedy powstały Wolne Związki Zawodowe Wybrzeża, był jedynym odważnym profesorem – jeszcze wtedy doktorem Uniwersytetu Gdańskiego, który nawiązał współpracę i pomagał dzielnym robotnikom i inteligentom, którzy te Wolne Związki Zawodowe tworzyli – inni się nie odważyli - mówił wiceminister kultury. - Każde szanujące się miasto - które by miało takiego człowieka, który na samym końcu swojego życia osiągnął stanowisko najwyższe w Rzeczypospolitej, prezydenta Rzeczypospolitej, a przez całe swoje zawodowe życie właściwie też pracował na Uniwersytecie Gdańskim – honorowałoby taką osobę honorowym obywatelstwem. Kiedyś jeszcze do tego doprowadzimy – tak nie może być, jak jest teraz – zapowiedział Sellin.",Jarosław Kaczyński,
https://wiadomosci.onet.pl/tylko-w-onecie/michal-kaminski-w-onet-opinie-ruch-po-wybil-z-rytmu-pis/sl4e99e,"Michał Kamiński w ""Onet Opinie"": ruch PO wybił z rytmu PiS","Michał Kamiński był gościem Agnieszki Burzyńskiej w programie „Onet Opinie”. - W interesie tych wszystkich, którzy nie chcą rządu PiS, jest trzymanie kciuków za najlepszy wynik każdego z tych trzech bloków (KO, PSL-KP oraz Lewica Razem – red.) - powiedział poseł. Zapewnił, że w kampanii zobaczymy spoty z udziałem Władysława Kosiniaka-Kamysza. Nie chciał jednak ocenić kampanii, jaka prowadzona jest przez opozycję. - Bardzo dobrym ruchem PO, z którego się wszyscy cieszymy, jest to, że został zaprezentowany ruch z kandydatem na premiera, który ewidentnie wybił z rytmu PiS – ocenił poseł klubu PSL-KP.",,,
https://wiadomosci.onet.pl/tylko-w-onecie/michal-kaminski-w-onet-opinie-o-przerwie-w-obradach-sejmu-bzdura-jest-ze-poslowie-pis/vz815p3,"Michał Kamiński w ""Onet Opinie"" o przerwie w obradach Sejmu: bzdurą jest, że posłowie PiS chcą mieć dłuższą kampanię","Michał Kamiński był gościem Agnieszki Burzyńskiej w programie „Onet Opinie”. - Fakt bezprecedensowej, choć zgodnej z prawem, decyzji dotyczącej przerwania posiedzenia Sejmu i kontynuowania jej po wyborach budzi zainteresowanie opinii publicznej, choćby przez fakt swojej bezprecedensowości. Ale idiotyczne tłumaczenie, które temu towarzyszy wzmaga tylko, zupełnie uzasadnione przypuszczenia, że za tym kryją się jakieś niecne intencje – ocenił poseł. - Jest bzdurą, że posłowie PiS proszą (o przerwę – red.), bo chcą mieć dłuższą kampanię. Przecież sami chcieli tej daty wyborów – dodał Michał Kamiński.",,,
https://wiadomosci.onet.pl/kraj/tczew-czy-panstwo-powinno-przejac-zabytkowy-most-zdania-w-pis-podzielone/leb9gwg,Czy państwo powinno przejąć Most Tczewski? Dwugłos w pomorskim PiS,"Były wiceminister infrastruktury Kazimierz Smoliński uważa, że państwo powinno przejąć Most Tczewski i znaleźć najlepszą metodę sfinansowania jego odbudowy. Z kolei wiceminister kultury Jarosław Sellin widzi tutaj większą rolę dla samorządu. Przekonuje, że starostwo nadal powinno zabiegać o kolejne środki rządowe.","Wczoraj w Onecie pisaliśmy o pomyśle tczewskim społeczników, dziennikarzy i historyków. Chodzi o przejęcie przez państwo zabytkowego Mostu Tczewskiego, który obecnie pozostaje w gestii samorządu. Zdaniem autorów akcji, tylko przy pełnym zaangażowaniu państwa można szybko odbudować zabytkowy Most Tczewski. Co ciekawe z taką opinią zgadzają się też samorządowcy, z prezydentem Tczewa na czele.  Społecznicy stworzyli internetową petycję i aktywnie lobbują już u polityków PiS. Przekonują, że jeżeli za sprawą specustawy rząd był w stanie przejąć od Gdańska tereny Westerplatte, to nie powinno być problemu z przejęciem od samorządu Mostu Tczewskiego.  - W przypadku Mostu Tczewskiego specustawa nie jest raczej wskazana. Specustawa była wymagana w kwestii Westerplatte, gdzie był brak współpracy między rządem i samorządem. Naszym zdaniem były zaniedbania na terenie Westerplatte, bo miasto nie dbało w należyty sposób o te tereny - mówi Onetowi były minister infrastruktury Kazimierz Smoliński, poseł PiS, współautor specustawy ws. Westerplatte. Smoliński uważa, że jeżeli tczewski powiat chce, by państwo przejęło Most, to tak się powinno stać. - Widać, że pomysł dofinansowania odbudowy mostu z ministerstwa infrastruktury się wyczerpuje, bo powiat nie ma stosownego wkładu własnego - przyznaje. Rozmówca Onetu podkreśla jednak, że w tej sprawie wciąż trzeba znaleźć najlepszą metodę sfinansowania odbudowy Mostu Tczewskiego przez państwo. - Mam się spotkać z panem starostą powiatu tczewskiego i takich rozwiązań będziemy wspólnie szukać - zapewnia. Inne zdanie ma tutaj wiceminister kultury Jarosław Sellin. Przypomina, że od kilku lat trwa odbudowa Mostu Tczewskiego i ze środków ministerstwa infrastruktury wydano na ten cel już dziesiątki milionów złotych. - Uważam, że starostwo nadal powinno zabiegać o kolejne środki na odbudowę Mostu. A inwestycja powinna odbywać się ze środków rządowych, ale i również samorząd powinien tutaj wnieść trochę własnych środków - mówi Onetowi. Minister Sellin nie jest też zwolennikiem zgłaszanego przez inicjatorów akcji pomysłu, by odbudowany Most Tczewski stał się filią Muzeum II Wojny Światowej. - Pamiętajmy, że tej sytuacji nie można przyrównywać do Westerplatte, gdzie ma powstać duże muzeum. Tutaj mówimy o moście, który ma być jednak również ważnym traktem. Oczywiście ten most ma swoją dramatyczną historię i jest zabytkiem wybitnym. Trzeba go ratować.  - Jeżeli społecznicy chcą zrobić wystawę historyczną w przyczółku mostu, proszę bardzo. Ale nie uważam, że Most Tczewski ma stać się filią Muzeum II Wojny Światowej - podkreśla minister Sellin.",Odbudowa Mostu Tczewskiego trwa już kilka lat,
https://wiadomosci.onet.pl/kraj/fogiel-jesli-pis-wygra-wybory-premierem-bedzie-mateusz-morawiecki/mg9029b,Radosław Fogiel: jeśli PiS wygra wybory premierem będzie Mateusz Morawiecki,"Jeśli Prawo i Sprawiedliwość wygra wybory parlamentarne, to premierem będzie Mateusz Morawiecki - powiedział w radiu RMF FM zastępca rzecznika PiS Radosław Fogiel.","Zapytany, czy to, iż po wyborach parlamentarnych szef PiS Jarosław Kaczyński przejdzie dwie operacje, przesądza, że w przypadku wygranej PiS premierem zostanie ponownie Morawiecki, Fogiel odparł, że nie łączyłby tych dwóch kwestii. - Fakt, że premierem ma być pan premier Mateusz Morawiecki jest jednak niezależny od operacji jednej lub drugiej - dodał. Zaznaczył, że PiS musi najpierw wygrać wybory. Dopytywany, kto będzie premierem, jeśli PiS wygra wybory Fogiel odparł: ""Mateusz Morawiecki"". Prezes PiS tuż po wyborach przejdzie operację wszczepienia endoprotezy stawu kolanowego. Ponadto - jak sam Kaczyński powiedział w wywiadzie dla ""Super Expressu"" - będzie jeszcze konieczna jedna, podobna operacja w drugiej nodze. Fogiel pytany w RMF FM o stan zdrowia prezesa PiS przyznał, że czekają go operacje. - Nie mówię tu o operacjach natury politycznej, tylko faktycznie ortopedycznych - dodał. Jednocześnie ocenił, że biorąc pod uwagę, iż to Kaczyński najmocniej w sztabie ""cisnął"" na to, ""żeby odwiedzić wszystkie 41 okręgów w ciągu mniej niż chyba 40 dni i te, które nam zostały do wyborów"", to ""jest całkiem nieźle"". Dopytywany, czy prezes PiS przejdzie dwie operacje Fogiel odparł, że z tego co wie, to tak - najpierw jednej, a potem drugiej nogi. Na pytanie, czy szef PiS stoi w kolejce po endoprotezy, czy będzie to ""po znajomości"", zastępca rzecznika PiS powiedział: - Po znajomości raczej nie, wchodzi w grę prawdopodobnie również prywatna służba zdrowia.",19911398 - WARSZAWA POSIEDZENIE SEJMU (Mateusz Morawiecki),
https://wiadomosci.onet.pl/kraj/posiedzenie-sejmu-wniosek-ws-ziobry-i-wystapienie-rpo-adama-bodnara/jlzjbf0,Nocne posiedzenie Sejmu. Gorąca debata nad Ziobrą. Wystąpienie RPO przed niemal pustą salą,Zbigniew Ziobro nie został odwołany z funkcji ministra sprawiedliwości. Posłowie opozycji chcieli wyrażenia wotum nieufności w związku z tzw. aferą hejterską w ministerstwie sprawiedliwości. Natomiast tuż przed północą RPO przedstawił informacje o swojej działalności oraz o stanie przestrzegania wolności i praw człowieka i obywatela w Polsce. W trakcie wystąpienia Adama Bodnara większości posłów nie było już na sali.,"Za przyjęciem wniosku ws. wotum nieufności dla Zbigniewa Ziobry głosowało 174 posłów, 231 było przeciw, a siedmiu wstrzymało się od głosu. Poselski wniosek o wyrażenie wotum nieufności wobec Zbigniewa Ziobry został złożony przez posłów PO-KO pod koniec sierpnia. Przewodniczący PO Grzegorz Schetyna wskazał, że wniosek ten ma związek z ujawnieniem ""zorganizowanej grupy sędziów w Ministerstwie Sprawiedliwości, która zajmowała się produkcją hejtu i językiem nienawiści"". POLECAMY: Posiedzenie sejmowej komisji ws. wotum nieufności wobec Zbigniewa Ziobry - Całkowitą odpowiedzialność za to, co działo się w resorcie sprawiedliwości ponosi obecny na sali minister sprawiedliwości, który powinien, gdyby miał resztki honoru, podać się do dymisji - mówił, uzasadniając wniosek o wotum nieufności wobec Zbigniewa Ziobry poseł sprawozdawca Borys Budka (PO-KO). Budka dodał, że ""przez ostanie cztery lata zamiast reformy wymiaru sprawiedliwości mamy do czynienia z postępującą degradacja systemu"". - Zniszczyliście wymiar sprawiedliwości. Postępowania trwają dłużej, nie ma Trybunału Konstytucyjnego, a Krajowa Rada Sądownicza wybiera swoich nominantów. Bronicie człowieka, który jest za to odpowiedzialny. Jesteście odpowiedzialni przed Polakami za to, że w ministerstwie, które ma w nazwie ""sprawiedliwość"", dopuszczono do systemowej machiny nienawiści - mówił Budka, zwracając się do posłów partii rządzącej. - Czy ktoś z państwa jest w stanie uwierzyć, że przez pięć miesięcy od zajęcia nośników elektronicznych słynnej Emilii, do dziś prokurator generalny, minister sprawiedliwości nie miał żadnej wiedzy, co tam się znajduje? Jeżeli państwo w to wierzycie, to dajecie świadectwo, że taka osoba nigdy nie powinna zostać prokuratorem generalnym - ocenił Budka. - Zbigniew Ziobro jest najlepszym ministrem sprawiedliwości od czasów wojny, nie licząc Lecha Kaczyńskiego - powiedział wiceminister sprawiedliwości Michał Wójcik podczas sejmowej debaty nt. odwołania Zbigniewa Ziobry ze stanowiska szefa Ministerstwa Sprawiedliwości. - To wy spowodowaliście, że zorganizowane grupy przestępcze wkroczyły do naszego państwa. Wy to zrobiliście. Stworzyliście grunt dla międzynarodowych grup przestępczych - powiedział z mównicy sejmowej Wójcik. - Dlatego jesteście za odwołaniem ministra Ziobry, że wydał zdecydowaną walkę przestępcom? - mówił. - Dlatego jesteście za oddzieleniem roli ministra sprawiedliwości i prokuratora generalnego? - dodał. Wójcik wymienił, że Ziobro doprowadził do wprowadzenia ""konfiskaty rozszerzonej, rejestru pedofilów, kary za znęcanie się nad zwierzętami, walki z lichwą, walki z alimenciarzami, pracy dla więźniów"" - wyliczał Wójcik. Tłumaczył, że PiS zakupiło trzy mln kamizelek odblaskowych dla dzieci, czemu miała sprzeciwiać się obecna opozycja. - A wy pytaliście, czy kamizelka chroni dziecko - mówił. - Byliście przeciw temu, żeby wspierać Ochotniczą Straż Pożarną - dodał. - Natychmiastowe decyzje - was nigdy nie było na to stać - mówił w stronę opozycji Wójcik. - W sensie politycznym sprawa jest zakończona, w sensie prawnym - rozstrzygnie to sąd - mówił w odniesieniu do tzw. afery hejterskiej w Ministerstwie Sprawiedliwości. - Razem z całym rządem Zjednoczonej Prawicy dajemy Polakom to, co obiecaliśmy im w wyborach, dajemy realną dobrą zmianę - powiedział Zbigniew Ziobro. Jego zdaniem, dzięki jego rządowi budżet państwa został zasilony dodatkowymi 432 mld zł. Ziobro podkreślił, że wniosek ten został złożony ""dokładnie wtedy, kiedy polscy prokuratorzy wydawali postanowienie o zabezpieczeniu największej w historii kwoty - 1 mld 400 mln zł"". - Odbieraliśmy to kartelom narkotykowym, mafii oraz tym, którzy piorą brudne pieniądze. Było to możliwe dzięki dobrej zmianie - wskazał Ziobro. Minister zaznaczył też, że po reformie prokuratury jest więcej postępowań karnych. - Teraz, kiedy zreformowaliśmy prokuraturę jest trzy razy więcej postępowań karnych, jest trzy razy więcej podejrzanych i oskarżonych, jest trzy razy więcej tymczasowo aresztowanych w sprawach VAT-owskich. To pokazuje dobrą zmianę - wskazał Ziobro. Zdaniem Ziobry, ""dobrą zmianę można też mierzyć setkami tysięcy dzieci, które po raz pierwszy w życiu dostały alimenty od swoich rodziców, którzy różnie wywiązywali się ze swoich obowiązków"". - Reakcja na sprawę byłego wiceministra sprawiedliwości Łukasza Piebiaka była szybka i natychmiastowa - powiedział premier Mateusz Morawiecki w debacie nad wnioskiem o wotum nieufności wobec ministra sprawiedliwości Zbigniewa Ziobry. Szef rządu podkreślił, że na sprawę, która była powodem wniosku o wotum nieufności wobec Ziobry rząd zareagował ""szybko i bardzo właściwie"". Jak dodał ""minister Ziobro zareagował w sposób natychmiastowy"". - Była to sprawa, którą z całą pewnością można nazwać kłótnią w rodzinie sędziów. Jedni sędziowie rzeczywiście bronią i bronili starego porządku, aby było tak jak było - mówił premier. Ale pojawili się sędziowie, dodał, ""którzy chcą naprawiać rzeczywistość"" i nie godzą się ""na tak niską jakość wymiaru sprawiedliwości, jaka miała miejsce w III RP"". Zobacz cz. 1 śledztwa Onetu: Zobacz cz. 2 śledztwa Onetu: Przeczytaj cz. 3 śledztwa Onetu: Tuż przed północą Rzecznik Praw Obywatelskich Adam Bodnar przedstawił informację o swojej działalności oraz o stanie przestrzegania wolności i praw człowieka i obywatela w Polsce. Informacji Rzecznika Praw Obywatelskich wysłuchało kilkudziesięciu z 460 posłów, w większości należących do opozycji. Bodnar przemawiał przez 15 minut, po czym poprosił o udzielenie mu głosu na dodatkowe pięć. Marszałek Sejmu Elżbieta Witek zgodziła się na dwie minuty. W wystąpieniu RPO zauważył, że termin złożenia jego sprawozdania przypadł w tym roku w szczycie kampanii wyborczej. - Jako rzecznik nie chciałbym uczestniczyć w kampanii wyborczej, ani w przedwyborczej grze. Dla mnie się liczy tylko to, jak są chronione i realizowane prawa człowieka oraz prawa i wolności obywatelskie – podkreślił. - Proszę nie traktować mnie w charakterze konkurenta czy sojusznika w wyborach, proszę nie używać składanej przeze mnie informacji rocznej w celach instrumentalnych, bo jestem urzędnikiem państwowym, który realizuje swoje konstytucyjne zadania – oświadczył Bodnar. W informacji RPO zawarł 15 konkretnych problemów z zakresu wolności i praw obywatelskich wymagających według niego pilnego rozwiązania. Wśród nich znalazły się m.in. problem smogu oraz podpalania wysypisk, realizacja praw rodzicielskich, wykluczenie społeczne, sytuacja osób z niepełnosprawnościami i ich opiekunów, problem stosowania przemocy na posterunkach policji. RPO wskazywał również na dostęp do mieszkań socjalnych oraz na jakość tych mieszkań, a także na brak systemowych rozwiązań dla problemów osób w kryzysie bezdomności. Nawiązywał również do reformy edukacji, w której kontekście przekonywał o problemach z rekrutacją oraz pogorszeniem się jakości nauczania. Zwrócił również uwagę na konieczność wprowadzenia edukacji antydyskryminacyjnej.  Po sprawozdaniu Bodnara głos zabrali posłowie różnych ugrupowań. Pierwszy wypowiadał się Daniel Milewski z PiS. - Czytając raport, mam takie przeczucie, że żyjemy – pan rzecznik i ja - w dwóch różnych państwach. Pana kraj jest opanowany przez bezprawie, narastające zagrożenia dla praw człowieka i obywatela, kryzys rządów prawa i ładu konstrukcyjnego - powiedział Milewski. - Moja Polska natomiast jest krajem, w którym żyją wolni i odpowiedzialni ludzie. Ich głos jest słyszany, wolny i swobodnie wypowiadany. Mają prawo do aprobaty i dezaprobaty polityki rządzących - dodał. W dyskusji nad informacją wziął udział poseł PO-KO Michał Szczerba. - Nie przypuszczał pan, że przyjdzie mu pełnić urząd w tak ekstremalnym czasie, gdy po raz pierwszy od odzyskania wolności władza nie tylko kwestionuje wartości konstytucyjne i niszczy trójpodział władzy, ale też brutalnie rozpycha się, ogranicza prawa obywatelskie i walczy z niezależnymi instytucjami - mówił poseł, zwracając się do Bodnara. - Jesteśmy tu, by oddać panu najwyższy szacunek i powiedzieć, że w tym momencie jesteśmy z panem - dodał. Krzystof Paszyk (PSL-KP) dziękował Bodnarowi za jego pracę. - W tej izbie uciekło przeświadczenie, że rzecznik nie jest ani opozycji, ani władzy, tylko jest osobą, która ponad tym wszystkim, co tu się dzieje, spogląda na prawa i obowiązki każdego obywatela. Tak być powinno - podkreślił poseł. - Za ten model chciałbym podziękować, że te kolejne lata pracy w takim duchu przebiegają. Chcę też podziękować za ten dokument, z którym mieliśmy się okazję zapoznać - mówił poseł. Dodał, że zasługuje on na uwagę i refleksję, ""wyciąganie odpowiednich wniosków dla władz publicznych"", wskazuje na problemy i zaniedbania. Jacek Protasiewicz (PS-KP) wyraził swój szacunek dla pracy RPO. Zacytował ""Folwark zwierzęcy"" George'a Orwella: ""Zwierzęta w ogrodzie patrzyły to na świnie, to na człowieka (...) ale nikt nie mógł się już połapać, kto jest kim"". Poseł stwierdził, że jego klub traktuje Izbę wyższą jako Sejm, ""a nie oborę ani chlew"", nawiązując do wtorkowego przebiegu komisji sprawiedliwości i praw człowieka.",Posiedzenie Sejmu,
https://wiadomosci.onet.pl/kraj/dyrektor-tvp-lublin-zaprosil-do-swojego-programu-wylacznie-kandydatow-pis-opozycja/8lh6sf3,Dyrektor TVP Lublin zaprosił do swojego programu wyłącznie kandydatów PiS. Opozycja protestuje,"Czy TVP Lublin promuje wyłącznie polityków PiS? Takie wrażenie można odnieść po ostatnim programie Ryszarda Montusiewicza. Fundacja Wolności skierowała do dyrektora TVP Lublin list otwarty, w którym proponuje zaprosić przedstawicieli opozycji.","W poniedziałek 9 września 2019 roku w programie ""Tu i teraz"" wyemitowanym na antenie TVP 3 Lublin odbyła się dyskusja na temat podsumowania czterech lat rządów PiS. Rozmowę prowadził dyrektor lubelskiego ośrodka TVP Ryszard Montusiewicz. W dyskusji udział wzięli: Przemysław Czarnek, Dariusz Stefaniuk, Krzysztof Michałkiewicz oraz Jacek Sasin. To osoby, które pełnią funkcje publiczne i jednocześnie są kandydatami PiS w jesiennych wyborach parlamentarnych. W związku z zaproszeniem do programu wyłącznie polityków jednej opcji politycznej prezes Fundacji Wolności Krzysztof Jakubowski skierował do Ryszarda Montusiewicza list otwarty. ""W trosce o dobro misji publicznej, jaka niewątpliwie przyświeca Panu Dyrektorowi, apelujemy o kontynuowanie tematu w kolejnym programie. Koniec kadencji rządu jest tematem niezwykle ważkim i warto poświęcić mu więcej uwagi"" - czytamy w liście do dyrektora TVP Lublin. Jakubowski proponuje, by za tydzień antenie wystąpili: były marszałek woj. lubelskiego Sławomir Sosnowski, były wiceprezydent Lublina Krzysztof Komorski, była minister sportu Joanna Mucha oraz przedsiębiorca i radny sejmiku Jacek Bury. Podobnie jak w przypadku polityków PiS, wszystkie te osoby biorą udział w nadchodzących wyborach. Kandydat do Senatu Jacek Bury deklaruje, że chętnie wziąłby udział w takim programie. Jednak w pierwszej kolejności trzeba przyjrzeć się nagraniu z politykami PiS. Jego zdaniem trzeba sprawdzić wszystkie wygłaszane tam tezy. - Faktycznie TVP Lublin jest daleka od obiektywizmu i pluralizmu. Chciałbym, aby obowiązywała tam zasada równego traktowania. Już miałem takie przypadki, że mikrofon był wyłączany, a przedstawiciele dobrej zmiany mogli mówić bez ograniczeń - mówi Onetowi kandydat KO do Senatu. Probowaliśmy skontaktować się z Ryszardem Montusiewiczem, jednak nie odbierał od nas telefonu.",W programie udział wzięli wyłącznie politycy PiS,
https://wiadomosci.onet.pl/kraj/po-ko-kaczynski-ma-jakis-szalony-plan-po-wyborach/5wg00px,"PO-KO: decyzję o przerwie w posiedzeniu Sejmu podjął Kaczyński, który ma ""jakiś szalony plan po wyborach""","Decyzję o przerwie w posiedzeniu Sejmu i kontynuowaniu go po 13 października podjął prezes PiS Jarosław Kaczyński, który ""w głowie ma jakiś szalony plan po wyborach"" - ocenili dziś posłowie PO-KO. Według nich, PiS zastawia się, ""jak Polakom ukraść wolne wybory"".","Rozpoczęte wczoraj ostatnie posiedzenie Sejmu zostanie przerwane tego dnia i kontynuowane po wyborach parlamentarnych, w dniach 15-16 października. Wniosek o przerwę zgłosił klub PiS. Pierwotnie ostatnie w tej kadencji posiedzenie Sejmu miało zakończyć się w ten piątek. Poseł Cezary Tomczyk (PO-KO) ocenił na konferencji prasowej w Sejmie, że sytuacja ta jest ""bezprecedensowa"". - Dzisiaj trzeba postawić polityczną tezę, że rząd PiS szykuje się na przegraną lub szykuje się na to, że straci samodzielną większość w polskim parlamencie - powiedział poseł PO-KO. W jego ocenie rząd PiS zastanawia się nad tym, ""jak Polakom ukraść wolne wybory"". - To jest sytuacja bardzo niebezpieczna, wyjątkowa, która rodzi wiele pytań. A na samym końcu jest jakiś plan, który został wymyślony w głowie prezesa PiS Jarosława Kaczyńskiego, plan, który zakłada ewentualność przegranej. Plan, który gdzieś na samym końcu może się skończyć bardzo źle, który może zawierać w sobie również antydemokratyczne działania, bo ci ludzie są zdolni do wszystkiego - mówił Tomczyk. Jak dodał, PiS jest zdolny do wszystkiego po to, żeby utrzymać w Polsce władzę. - My nie możemy na to pozwolić. Dlatego z tego miejsca zwracamy się z apelem do wszystkich Polaków, żeby każdy odpowiedział sobie na pytanie: jaka władza chce organizować posiedzenie Sejmu już po wyborach, mimo że nie było do tej pory takiego obyczaju. Po co chce to robić - pytał poseł PO-KO. - I każdy z nas musi pamiętać, że 13 października odbędą się najważniejsze wybory od 1989 roku, wybory, które zdecydują o tym, jak będzie wyglądała Polska przez najbliższe 10 lat - dodał Tomczyk. Zdaniem posła Sławomira Nitrasa (PO-KO) ""istnieje poważne niebezpieczeństwo, że zostanie podważony wynik demokratycznych wyborów"". - Bo ktoś wpadł na pomysł, aby w normalny poniedziałek powyborczy, kiedy Polacy emocjonują się, poznają wyniki wyborów, dowiadują się, kto jest nowym parlamentarzystą, by po tym poniedziałku odbyło się posiedzenie Sejmu, gdzie będzie stary parlament, będą starzy posłowie - podkreślił Nitras. Jak mówił, przez 30 lat wolnej Polski różne osoby były marszałkami Sejmu, ale żadna z nich nie podjęła takiej decyzji, jaką odważyła się podjąć marszałek Elżbieta Witek. - Ja mówiłem w trakcie wyboru nowego marszałka Sejmu, że wybór pani marszałek Witek może oznaczać, że tak naprawdę Jarosław Kaczyński zdejmie maskę, zużytą maskę Marka Kuchcińskiego i założy nową maskę pani marszałek Witek. I to on będzie podejmował decyzje. I tak jest w tym przypadku, to jest jednoosobowa decyzja Jarosława Kaczyńskiego, który w głowie ma jakiś szalony plan po wyborach - ocenił poseł PO-KO. Marszałek Sejmu Elżbieta Witek mówiła wczoraj, że posłowie ""chcieliby być między swoimi wyborcami, czas kampanii jest bardzo krótki"" i prezydium Sejmu przychyliło się do wniosku największego klubu parlamentarnego. Witek zadeklarowała też, że nie będzie żadnych zmian w harmonogramie prac Sejmu na 15 i 16 października i nie będą wprowadzone żadne nowe propozycje. - Nie będziemy niczego nagle wprowadzać, trzymamy się harmonogramu - zapewniła.",Jarosław Kaczyński,
https://wiadomosci.onet.pl/tylko-w-onecie/robert-gwiazdowski-pis-wystrzelil-przed-rynek-z-placa-minimalna/nbrq5g1,Robert Gwiazdowski: PiS wystrzelił przed rynek z płacą minimalną,"- Ci ludzie, którzy prowadzą normalne małe biznesy, oni kogoś zatrudniają. Jeśli będą musieli zapłacić więcej, może wzrosnąć zatrudnienie ""na czarno"". Cena pracy, czyli płaca minimalna może być czasami podobna jak rynkowa. Przez ostatnie kilka lat oscylowała wokół ceny rynkowej. Nie wiem, czy był to przypadek, czy z premedytacją PiS lekko wyprzedzał rynek i delikatnie ją wyprzedzał. Teraz wystrzelił mocno przed rynek – mówił w ""Onet Rano."" Robert Gwiazdowski, prawnik i ekonomista, komentując zapowiedź podniesienia płacy minimalnej w przyszłym roku do 3 tys. zł i 4 tys. zł do 2023 r. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/burza-na-komisji-sejmowej-krystyna-pawlowicz-teraz-ja-mowie-mowi-posel/gcsnfnh,"Burza na komisji sejmowej. Krystyna Pawłowicz: teraz ja mówię, mówi poseł!","Sejmowa Komisja Sprawiedliwości i Praw Człowieka wysłuchała informacji o działalności RPO i o stanie przestrzegania wolności oraz praw człowieka i obywatela w 2018 r. W dyskusji nad sprawozdaniem nie zabrakło emocji. - Jest pan szkodnikiem - mówiła do Bodnara poseł Pawłowicz. Na próbę zwrócenia uwagi, że obraża konstytucyjny organ Rzeczypospolitej, Krystyna Pawłowicz zareagowała okrzykiem: Proszę nie przerywać! Teraz ja mówię! Mówi poseł!","W ocenie RPO w Polsce wciąż aktualny jest problem wykluczenia społecznego. - Nie daje mi spokoju to, że mamy całe grupy, które mogą być wykluczane i poniżane. Chodzi o osoby homoseksualne, transpłciowe, imigrantów, kobiety, działaczy organizacji pozarządowych - zaznaczył rzecznik. Przypomniał przy tym, że konstytucja gwarantuje wszystkim równe traktowanie i zakazuje dyskryminacji. - Jednakże czasami pojawiają się próby wykluczania niektórych osób poza nawias społeczny, tak jakby nie zasługiwały na opiekę Rzeczpospolitej - wskazał. - Brakuje także w Polsce systemowego podejścia do problemów osób w kryzysie bezdomności. Potrzebna jest lepsza koordynacja działań państwa, większa determinacja. Bardzo ważna jest także zmiana mentalna w postrzeganiu osób dotkniętych kryzysem bezdomności - zaznaczył Bodnar. Do najważniejszych kwestii wciąż wymagających rozwiązania RPO zaliczył też sytuację osób z niepełnosprawnościami i ich opiekunów. - Mamy wiele do zrobienia, jeśli chodzi o reformę systemu orzecznictwa ws. niepełnosprawności - podkreślił. - Wciąż konieczne jest zniesienie instytucji ubezwłasnowolnienia. Wciąż niewykonany jest też wyrok Trybunału ws. opiekunów osób z niepełnosprawnościami - wskazał Bodnar. W ocenie rzecznika należy rozwiązać też problem stosowania przemocy na posterunkach policji. W tym kontekście wskazał on na potrzebę zmian systemowych. - W szczególności potrzebne jest zagwarantowanie rzeczywistego dostępu do pomocy prawnej zaraz po zatrzymaniu - zaznaczył Bodnar. Dodał, że konieczne jest też wprowadzenie obowiązku nagrywania interwencji w całym kraju. W dyskusji nad sprawozdaniem głos zabrała Krystyna Pawłowicz (PiS). Podczas swojego wystąpienia zarzuciła zarówno opozycji, jak i RPO, że nie akceptują wyników demokratycznych wyborów w Polsce. - Żyjecie sobie w jakiejś fantazji, nienawiści. Wytwarzacie w sobie nienawiść do własnego państwa i właściwie znajdujecie sobie takiego reprezentanta w postaci pana rzecznika, który również nie akceptuje rzeczywistości po wyborach 2015 roku - mówiła Pawłowicz. Dodała, że RPO jest ""elementem politycznej opozycji, części lewacko-lewicowej"". - W swoich działaniach absolutnie wykracza (RPO - red.) poza swoje ustawowe kompetencje. Jest rzecznikiem tylko części społeczeństwa, mniejszości, która przegrała wybory. Nigdy nie wstawiał się rzeczywiście za osobami krzywdzonymi. Zawsze stosuje kryterium lewacko-obyczajowe - oceniła Pawłowicz. Poseł dodała, że ""podmiotami, którymi RPO się interesuje, są albo osoby, które są chore seksualnie, albo są to osoby, które protestują przeciwko władzy i słusznie są pociągane do odpowiedzialności i zatrzymywane przez policję"". - Wykorzystuje pan do ataków na Polskę, na interesy państwa polskiego nie tylko wewnątrz, również za granicą, jeździ pan po świecie, oskarża Polskę i Polaków o udział w holokauście, oskarża pan Polaków bardzo gorliwie i w mediach, zwłaszcza niemieckich, kompletnie bez wyczucia politycznego - mówiła Pawłowicz do RPO. Dodała, że Adam Bodnar prowadzi działalność, która ""niszczy funkcjonowanie wymiaru sprawiedliwości"" oraz wycofuje skargi z Trybunału Konstytucyjnego ""w sposób skandaliczny obrażając legalnie wybranych sędziów"". - Jest pan wyjątkowym szkodnikiem - mówiła Pawłowicz dodając, że będzie przeciwko przyjęciu przez komisję informacji ""o działalności antypolskiego rzecznika"". Podczas tego wystąpienia posłanka Kamila Gasiuk-Pihowicz kilkukrotnie domagała się interwencji przewodniczącego komisji Stanisława Piotrowicza, zwracając uwagę na łamanie prawa. - Pana obowiązuje art. 7 konstytucji, na tej komisji dochodzi do łamania prawa. To jest szkalowanie konstytucyjnego organu państwa. To jest łamanie przepisów karnych; to kryminał - mówiła Gasiuk-Pihowicz. Uwagę przewodniczącemu komisji zwracali też inni posłowie opozycji. Adam Bodnar odniósł się do wypowiedzi Pawłowicz w rozmowie z PAP. Jego zdaniem poseł powinna używać argumentów odpowiadających dyskursowi naukowemu. - Jeżeli ktoś się tytułuje doktorem habilitowanym i zwraca się do osoby, która ma taki sam tytuł naukowy, to powinna używać słów i argumentów, które są właściwe dyskursowi naukowemu. Tym bardziej że szanuję Krystynę Pawłowicz za dzieła naukowe - zaznaczył rzecznik.",,
https://wiadomosci.onet.pl/kraj/terlecki-sejm-przerwie-obrady-i-wznowi-je-po-wyborach/dz4be4p,Terlecki: Sejm przerwie obrady i wznowi je po wyborach,"Prezydium Sejmu zdecydowało, że najbliższe posiedzenie Sejmu zostanie dziś przerwane i wznowione po wyborach – powiedział wicemarszałek Sejmu Ryszard Terlecki (PiS). Zapewnił, że po wyborach nie będą do porządku włączane nowe punkty. Dotąd nie było przypadku, by Sejm kończącej się kadencji zbierał się po dniu wyborów.","- Mój klub wniósł taką propozycję do prezydium Sejmu, żeby jutrzejsze posiedzenie ograniczyć do jednego dnia ze względu na krótką kampanię wyborczą i prośbę posłów, żeby mogli jechać do okręgów. Prezydium Sejmu podjęło decyzję, że posiedzenie zostanie przerwane po jutrzejszych obradach i dokończone 15 października - mówił wczoraj wieczorem Terlecki. Zapewnił, że po przerwie do porządku obrad nie zostaną włączone nowe punkty. Takie przypuszczenia formułowała opozycja, której przedstawiciele podkreślali, że przerwanie obrad Sejmu i wznowienie ich po wyborach to rzecz bez precedensu. Wicemarszałek Sejmu Małgorzata Kidawa-Błońska (PO-KO) wyraziła niepokój i powiedziała, że decyzja ją zaskoczyła. - To dla mnie zaskakująca decyzja, bo ten Sejm już kończy działalność, to miało być ostatnie posiedzenie. To jest pierwszy raz w historii, nie pamiętam, żeby była taka sytuacja, że już po wyborach Sejm nadal pracuje – mówiła. - W porządku obrad nie ma żadnych zaskakujących tematów, ale nie mam zaufania do tego, co robi PiS i boję się, że już po wyborach nagle obudzimy się z ustawami, które są wprowadzane w ostatniej chwili. Żeby wykorzystać, że jeszcze w tym momencie PiS ma większość. To tak jakby PiS przygotowywało się na jakieś inne działania już po wyborach – dodała Kidawa-Błońska. Jak powiedziała, to jak w ostatnich latach procedował Sejm pozwala przypuszczać, że ""w każdej chwili może znaleźć się nowa ustawa, o której nie wiemy"". - Kształtuje się nowa świecka tradycja; okazuje się, że ten parlament będzie obradował jeszcze po wyborach, 15 i 16 października, jutro jest jednodniowe posiedzenie i zarządzona przerwa do wtorku po wyborach – skomentował decyzję prezydium Marek Sawicki (PSL-KP). Dodał, że prośbę o przerwę zgłosili posłowie partii rządzącej ""ale także prawdopodobnie niektórzy posłowie opozycji"". - Dość długo jestem w Sejmie; po ‘89 roku nigdy, w żadnej kadencji nie było takiej sytuacji, żeby Sejm obradował po wyborach – podkreślił Sawicki. Ocenił, że przerwanie posiedzenia i wznowienie go ""kompletnie nie wpłynie"" na prace Sejmu po wyborach. - Natomiast pozostaje wielki znak zapytania, co ewentualnie, w zależności od sondaży czy wyniku wyborów, na 15 i 16 (października) wrzuci jeszcze do porządku obrad obecna większość parlamentarna - zaznaczył. Podobną obawę wyraził Stanisław Tyszka (Kukiz ’15). - To sytuacja absolutnie bez precedensu, złamanie pewnego obyczaju. Sejm starej kadencji jeszcze nigdy nie obradował po wyborach. Można mieć podejrzenia, że Prawu i Sprawiedliwości z wewnętrznych badań wynika, iż nie będą już mieli większości bezwzględnej i chcą się zabezpieczyć tym dodatkowym posiedzeniem, na którym mogą się pojawić nowe, kontrowersyjne projekty, służące zabezpieczeniu interesów tej partii w razie przegranych wyborów – powiedział. Dodał, że ""to jest bardzo poważna sprawa, sytuacja bezprecedensowa"". Zgodnie z harmonogramem dziś izba ma m.in. rozpatrywać wniosek o wotum nieufności wobec ministra sprawiedliwości Zbigniewa Ziobry. Głosowania przewidziano na 21.00. Po nich natomiast ma zostać przedstawiona informacja z działalności KRS w roku 2018 oraz Rzecznika Praw Obywatelskich o stanie przestrzegania wolności i praw człowieka i obywatela w roku 2018. Zakończenie dzisiejszych obrad planowane jest na 1.30. Z harmonogramu wynika też, że inne punkty, m.in. sprawozdanie komisji śledczej ds. Amber Gold byłyby rozpatrywane już po wyborach. Natomiast wcześniej Sejm przeprowadziłby również pierwsze czytanie rządowego projektu nowelizacji ustawy o szczególnych rozwiązaniach służących realizacji ustawy budżetowej na rok 2019, czyli tzw. ustawy okołobudżetowej oraz ustawy o zakładowym funduszu świadczeń socjalnych. Ma on na celu ""odmrożenie"" funduszu świadczeń socjalnych w stosunku do wielkości zaplanowanej na rok 2019. Kolejnym planowanym na ten dzień punktem obrad jest rozpatrzenie projektu nowelizacji ustawy o Polskim Instytucie Spraw Międzynarodowych. Dotyczy on określenia zasada tworzenie i funkcjonowania zagranicznych i krajowych oddziałów zamiejscowych oraz zagranicznych podmiotów zależnych PISM. Tego samego dnia, wynika z harmonogramu, posłowie zajmą się rządowym projektem noweli Prawa ochrony środowiska oraz ustawy o Inspekcji Handlowej. Zapisy przewidują wprowadzenie kar za sprzedaż tzw. kopciuchów, a także zakaz sprowadzania do Polski kotłów niespełniających ekologicznych norm. W harmonogramie wskazano, że dziś Sejm zajmie się także rządowym projektem ustawy dot. umieszczania przez premiera, ministrów i posłów w oświadczeniu majątkowym informacji o majątku odrębnym małżonków. Zakłada on, że premier, ministrowie, posłowie, posłowie do PE, senatorowie, prezesi TK, NSA i SN, a także osoby stojące na czele wielu innych instytucji państwowych będą zobowiązane do umieszczania w oświadczeniu majątkowym informacji o majątku odrębnym małżonków, dzieci i osób pozostających we wspólnym pożyciu. Obowiązek złożenia oświadczenia majątkowego przez nich, zgodnie z projektem, obejmowałby też marszałków i wicemarszałków Sejmu i Senatu, prezesów NIK i NBP, sekretarzy i podsekretarzy stanu, przewodniczącego KNF, wojewodów, prezesów: zarządów PFRON i NFOŚiGW, NFZ, Agencji Mienia Wojskowego, Agencji Rozwoju Przedsiębiorczości i ARMiR-u. W głosowaniu posłowie mają m.in. zdecydować, czy wysłuchają informacji premiera na temat ""ujawnionych w mediach informacji dot. odprawy przyznanej mu z Banku BZ WBK (obecnie Santander)"", o którą wnosi klub PO-KO oraz informacji Prokuratora Generalnego oraz Koordynatora służb specjalnych. Tematem tej informacji byłyby ""ujawnione w mediach informacji na temat spełniającego znamiona szantażu wniosku o ułaskawienie wysłanego przez Marka Falentę do prezydenta"" i działań prokuratury od momentu wpłynięcia tego wniosku do Kancelarii Prezydenta. Zdecydują też, czy zajmą się pierwszym czytaniem poselskiego projektu nowelizacji ustawy Kodeks karny oraz ustawy o Rzeczniku Praw Dziecka. Ostatnie przewidziane na dziś punkty to: informacja z działalności Krajowej Rady Sądownictwa w 2018 roku oraz informacja o działalności Rzecznika Praw Obywatelskich oraz o stanie przestrzegania wolności i praw człowieka i obywatela w roku 2018, a także pierwsze czytanie poselskiego projektu nowelizacji ustawy o podatku akcyzowym.",Ryszard Terlecki,
https://wiadomosci.onet.pl/kraj/sejm-bedzie-wniosek-o-przerwe-w-posiedzeniu-sejmu/xwnpbzm,"Będzie wniosek o przerwę w posiedzeniu Sejmu do 15 października. ""Sytuacja bez precedensu, złamanie obyczaju""","Wicemarszałek Sejmu Ryszard Terlecki poinformował, że na wtorkowym prezydium Sejmu zostanie złożony wniosek o przerwanie w środę posiedzenia Sejmu i wznowienie go 15 października. Wynika to również z harmonogramu, umieszczonego na internetowej stronie Sejmu. Dotąd nie było przypadku, by Sejm kończącej się kadencji zbierał się po dniu wyborów.","Najbliższe i zarazem ostatnie w tej kadencji posiedzenie Sejmu rozpocznie się w środę i planowane było do piątku. Zgodnie z wnioskiem PiS posiedzenie miałoby potrwać jeden dzień i zostać dokończone 15 października. Wicemarszałek Sejmu Ryszard Terlecki poinformował, że podczas wtorkowego posiedzenia prezydium Sejmu zostanie przez PiS złożony wniosek o ogłoszenie w środę przerwy w posiedzeniu do 15 października. Pytany, czy miałoby to w konsekwencji polegać na tym, że posiedzenie odbędzie się w najbliższą środę, a następnie zostanie ono dokończone 15 października, wicemarszałek Sejmu odpowiedział twierdząco. Oznacza to, że posiedzenie Sejmu zostałoby dokończone już po wyborach parlamentarnych, które odbędą się 13 października. Dotąd nie było przypadku, by Sejm kończącej się kadencji zbierał się po dniu wyborów. - To sytuacja bez precedensu, złamanie obyczaju. Nie było jeszcze takiej sytuacji. Wygląda na to, że PiS wie z wewnętrznych sondaży, że przegra wybory i chce po 13 października przepchnąć jakieś nowe kontrowersyjne projekty, zabezpieczające ich interesy polityczne - skomentował wicemarszałek Sejmu Stanisław Tyszka (Kukiz'15). Według harmonogramu zamieszczonego we wtorek wieczorem na stronie Sejmu, w środę o godzinie 19:30 posłowie mieliby rozpatrzyć wniosek o wyrażenie wotum nieufności wobec ministra sprawiedliwości Zbigniewa Ziobry. Głosowania przewidziane są na godz. 21.00. Po nich natomiast ma zostać przedstawiona informacja z działalności KRS w roku 2018 oraz Rzecznika Praw Obywatelskich o stanie przestrzegania wolności i praw człowieka i obywatela w roku 2018. Zakończenie środowych obrad planowane jest na 1:30. Z harmonogramu wynika też, że inne punkty, m.in. sprawozdanie komisji śledczej ds. Amber Gold byłyby rozpatrywane już po wyborach. Ryszard Terlecki poinformował, że we wtorek po godz. 21 odbędzie się posiedzenie prezydium Sejmu, a następnie Konwent Seniorów.",Sejm,
https://wiadomosci.onet.pl/kraj/lublin-radny-pis-chce-zakazac-marszu-rownosci-zebral-11-tys-podpisow/94ngz5n,Radny PiS chce zakazać Marszu Równości. Złożył u prezydenta Lublina 11 tys. podpisów,"Dziś zakończyła się zbiórka podpisów w formie papierowej pod petycją do prezydenta Lublina ws. zakazania Marszu Równości. Radny PiS Tomasz Pitucha zebrał ponad 11 tys. podpisów, które przekazał prezydentowi. Tymczasem Marsz Równości znów zmienia trasę.","- Okazało się, że podpisów jest więcej, niż planowaliśmy. Zebraliśmy ponad 11 300 podpisów. W ten sposób chcemy zwrócić uwagę władz miasta na problemy rodzin. W petycji powołujemy się na art. 72 Konstytucji RP, który mówi, że każdy może domagać się od władz publicznych ochrony dzieci i młodzieży przed demoralizacją - mówi Tomasz Pitucha, radny PiS i kandydat tej partii do Sejmu. Według radnego tęczowe marsze stanowią ""zagrożenie dla moralności i rozumienia przez dzieci i młodzieży sfery seksualności"", co może mieć dla nich bardzo poważne skutki. - Kolejna rzecz to obrażanie świętości i uczuć religijnych bardzo wielu Polaków, szczególnie katolików. W tej chwili promocja LGBT i polityki gender jest bardzo nachalna. Musimy stawiać temu opór, dopóki możemy - dodaje pełnomocnik wojewody.  Następnie radny zaniósł podpisy do sekretariatu prezydenta. Jak sam przyznaje, pod petycją, która dotyczy wydarzenia w Lublinie, podpisywali się nie tylko mieszkańcy. - Podpisały się tez osoby związane z Lublinem i takie, którym zależy na dobru dzieci, młodzieży i rodzin. Trwa też zbiórka w internecie. W tej chwili mamy tam ponad 2,5 tys. podpisów - podkreśla radny. Ratusz przypomina, że zgodnie z obowiązującą ustawą organizacja zgromadzenia publicznego nie wymaga zgody urzędników. Zakaz można wydać tylko, jeśli naruszane są przepisy karne, wydarzenie organizowane jest w miejscu i czasie innych zgromadzenia cyklicznych oraz gdy istnieje zagrożenie życia lub zdrowia ludzi lub mieniu w znacznych rozmiarach. - Autorzy pisma domagający się od władz miasta zakazania Marszu Równości, powinni kierować swoje postulaty do rządu, który stanowi prawo. W ubiegłym roku prezydent Lublina przekazał w tej sprawie na Komisji Wspólnej przedstawicielom rządu potrzebę zmiany przepisów. Do tej pory nie podjęto w tym zakresie żadnych działań - odpowiada Katarzyna Duma, rzecznik prezydenta Lublina. Zaplanowany na 28 września drugi Marsz Równości w Lublinie po raz kolejny musi zmienić swoją trasę. Kilkanaście dni temu okazało się, że wydarzenie nie może wystartować z placu Zamkowego ze względu na zaplanowaną na przysięgę Wojsk Obrony Terytorialnej. Teraz zmiany były potrzebne, ponieważ marsz mógłby odbyć się zbyt blisko szpitali.  - Zgłosiliśmy nowe zgromadzenie wraz z nową trasą do Centrum Zarządzania Kryzysowego. Zaważyły względy bezpieczeństwa uczestników i mieszkańców. Poprzednia trasa biegła w pobliżu szpitali - mówiła Alicja Sienkiewicz ze stowarzyszenia Marsz Równości w Lublinie. Nowa trasa wygląda następująco: plac Teatralny, Al. Racławickie, ul. Lipowa, Narutowicza, Głęboka, Sowińskiego, Al. Racławickie i zakończenie na placu Teatralnym. Organizatorzy skierowali również do prezydenta wniosek o patronat. Znamy już decyzję Krzysztofa Żuka. - Wydarzenie nie będzie objęte patronatem prezydenta Lublina - informuje Katarzyna Duma.",Tomasz Pitucha z podpisami ws zakazania Marszu Równości,
https://wiadomosci.onet.pl/kraj/pensja-minimalna-jaroslaw-kaczynski-komentuje-slowa-jadwigi-emiliewicz/08fdsbn,"Jarosław Kaczyński: pani minister Emilewicz przypomniała rzecz naturalną i oczywistą, czyli procedury","- Chcemy zerwać z myśleniem, że Polska może być tylko rezerwuarem taniej siły roboczej, chcemy, aby nasi pracownicy konkurowali kompetencjami, wiedzą i doświadczeniem - mówił prezes PiS Jarosław Kaczyński, pytany o zapowiedź podniesienia płacy minimalnej.","Podczas sobotniej konwencji programowej w Lublinie szef PiS przedstawił ""hat trick"" wyborczy, który przewiduje m.in. podniesienie pensji minimalnej do 3000 zł na koniec 2020 r., do 4000 zł w 2023 r. Premier Mateusz Morawiecki podczas konwencji zapowiedział, że od stycznia 2020 r. płaca minimalna miałaby wynieść 2600 zł. - Jeśli chodzi o płacę minimalną, warto cały czas podkreślać, co stoi za tym pomysłem. Chcemy zerwać z tym myśleniem, że Polska może być tylko rezerwuarem taniej siły roboczej. Chcemy doprowadzić do sytuacji, w której możemy konkurować kompetencjami, wiedzą i doświadczeniem naszych pracowników, a nie tylko tym, że mało im się płaci - tłumaczył w rozmowie z PAP Kaczyński. - Uważamy, że Polacy potrzebują i zasługują na to, żeby zarabiać więcej - podkreślił. Szef PiS odniósł się też do wtorkowych słów szefowej resortu przedsiębiorczości i technologii Jadwigi Emilewicz, która w TVN24 przyznała, że propozycje podniesienia płacy minimalnej nie były z nią konsultowane i tego typu zmiany muszą być przedmiotem konsultacji w Radzie Dialogu Społecznego. - Pani minister Emilewicz mówiąc o konsultacjach, przypomniała rzecz naturalną i oczywistą, czyli procedury, które są konieczne w procesie tworzenia prawa. One oczywiście będą dochowane, kiedy już będziemy pracować ustawowo nad tymi propozycjami - zaznaczył Kaczyński. - To, co zostało ogłoszone w Lublinie, będzie realizowane, bo decyzja na poziomie politycznym zapadła w tej sprawie - oświadczył Kaczyński. Zobacz również: Andrzej Stankiewicz: Kaczyński, bóg wojny [ANALIZA] Szef PiS podkreślił ponadto, że priorytetem Prawa i Sprawiedliwości jest ""skłanianie i zachęcanie Polaków do powrotu z emigracji"". - Wiemy, że przekonanie do tego tych, którzy wyjechali z kraju w poszukiwaniu pracy, nie jest łatwe, ale chcemy to robić, chcemy stwarzać takie warunki, które skłoniłyby ich do powrotu - zadeklarował. Kaczyński zwrócił uwagę, że poziom zarobków jest jednym z narzędzi, które miałyby przekonać Polaków do powrotu do kraju. - Płaca minimalna sama w sobie podwyższa zarobki i wymusza również ogólną podwyżkę zarobków w gospodarce. Liczymy, że to skłoni większą grupę Polaków do powrotu do Polski, do pracy w Polsce. To jest dla nas - jako PiS - priorytet - podkreślił Kaczyński. Przeczytaj także: Małgorzata Kidawa-Błońska: płaca minimalna powinna być połową średniej krajowej Podczas sobotniej konwencji w Lublinie liderzy PiS, w tym prezes Kaczyński, premier Morawiecki i b. premier Beata Szydło przedstawili zapowiedzi programowe partii przed wyborami parlamentarnymi. Wśród zapowiedzi - poza podwyższeniem płacy minimalnej - zaproponowali m.in. drugą trzynastą emeryturę w 2021 r., zrównanie dopłat do hektara dla rolników, zwiększenie do 1200 zł minimalnej emerytury, przeznaczenie po 2 mld zł na fundusz modernizacji szpitali oraz fundusz modernizacji szkoły, podniesienie ryczałtu dla małych i średnich przedsiębiorstw z 250 tys. do 1 mln euro i dalej do 2 mln euro oraz powołanie specjalnego funduszu 100 obwodnic.",Jarosław Kaczyński,
https://wiadomosci.onet.pl/kraj/pensja-minimalna-w-polsce-morawiecki-zapowiada-podwyzke/h73t5dy,Premier zapowiada podwyżkę pensji minimalnej,"Od 2020 r. minimalne wynagrodzenie za pracę będzie wynosiło 2,6 tys. zł, a od 1 stycznia 2021 r. zadeklarowaliśmy 3 tys. zł - poinformował dziś premier Mateusz Morawiecki.","Rząd rozpatrywał dziś projekt rozporządzenia w sprawie wysokości minimalnego wynagrodzenia za pracę oraz wysokości minimalnej stawki godzinowej w 2020 r. Na konferencji w Łowiczu, po zakończeniu posiedzenia rządu, premier Mateusz Morawiecki poinformował, że od 1 stycznia 2020 r. minimalne wynagrodzenie za pracę wzrośnie do 2,6 tys. zł. - To minimalne wynagrodzenie od przyszłego roku będzie wynosiło 2,6 tys. zł, a od 1 stycznia 2021 r. zadeklarowaliśmy 3 tys. zł, oczywiście, jeżeli wyborcy powierzą nam misję kontynuacji rządu, co się rozstrzygnie wkrótce - Morawiecki. Na sobotniej konwencji PiS zapowiedziano, że pensja minimalna wzrośnie od 1 stycznia 2020 r. do 22,6 tys. zł, do końca 2020 r. do 3 tys. zł, a do końca 2023 r. do 4 tys. zł. Obecnie płaca minimalna wynosi 2250 zł, a minimalna stawka godzinowa 14,70 zł. - Podniesienie minimalnego wynagrodzenia do 2,6 tys. zł oraz minimalnej stawki godzinowej do 17 zł to absolutnie rekordowa podwyżka. Pensja minimalna wzrośnie tym samym o 350 zł, czyli 15,6 proc., a stawka godzinowa o 2,30 zł w porównaniu z rokiem poprzednim. Pragnę podkreślić, że jest to odpowiednio o 254,40 zł i 1,70 zł więcej od ustawowego minimum. Od 2015 roku minimalne wynagrodzenie wzrośnie aż o 850 złotych - powiedziała minister Borys-Szopa. Wskazała, że podniesienie minimalnego wynagrodzenia pozytywnie wpłynie na sytuację finansową gospodarstw domowych. - Polacy chcą i powinni zarabiać więcej - podkreśliła. Borys-Szopa przypomniała, że od przyszłego roku z minimalnego wynagrodzenia zostanie wyłączony dodatek stażowy. - W przypadku wieloletnich pracowników, zarabiających najmniej, będzie to realna podwyżka wynagrodzenia, a dodatek stażowy w końcu zacznie pełnić swoją rolę motywacyjną i będzie formą docenienia doświadczenia takiego pracownika - zaznaczyła. - Zamierzamy podnieść do 2 mln euro limit obrotów uprawniających do podatku ryczałtowego - zapowiedział premier Mateusz Morawiecki podczas wizyty w zakładzie przetwórstwa owocowo-warzywnego Agros Nova w województwie łódzkim. Premier poinformował, że z kierownictwem zakładu rozmawiał m.in. o tym, jak usprawnić kontakty na linii urząd skarbowy-przedsiębiorca. - To są pomysły na przyszłość, ale już teraz to, co obiecałem zostanie wdrożone - mianowicie zwiększenie obrotów firm, które będą mogły się rozliczać z fiskusem poprzez ryczałt. Ten ryczałt jest na różnym poziomie (...) w zależności od branży - powiedział premier. Wyjaśnił, że wynosi od 2 proc., poprzez 3 proc. stawkę, 5 proc., 8,5 proc. - Są też branże, które są bardzo rentowne i wtedy ryczałt jest trochę wyższy - dodał. Podkreślił, że ryczałt jest bardzo korzystny - wystarczy prowadzić księgę rejestru przychodów, księgę środków trwałych, nie trzeba składać wszystkich faktur kosztowych. - Zwiększamy ten pułap z 250 tys. euro (obrotów - red.), czyli powyżej miliona złotych obrotów rocznie, do już wkrótce miliona euro, a z zamiarem powiększenia tego do dwóch milionów euro - zapowiedział Morawiecki. Wyjaśnił, że to będzie ponad 9 mln złotych obrotów, co oznacza, że nowe rozwiązanie obejmie powyżej 90 proc. potencjalnych jego beneficjentów, którzy mogą być zainteresowani tego typu uproszczonym rozliczeniem. - Koszt dla budżetu jest. Przekracza znacznie to, co dodatkowo (...) państwo, jako mali przedsiębiorcy musielibyście wydać na wynagrodzenia pracowników w związku z podniesieniem płacy minimalnej - przyznał premier.",Mateusz Morawiecki,
https://wiadomosci.onet.pl/kraj/zaufanie-do-sadow-jest-mniejsze-niz-przed-reformami-pis-raport-court-watch/vz804wp,Zaufanie do sądów jest mniejsze niż przed reformami PiS - raport Court Watch,"Obywatele gorzej oceniają niezależność sądownictwa, rzetelność procesów oraz bezstronność sędziów - czytamy na stronach ""Rzeczpospolitej"".","Fundacja Court Watch Polska zbadała stan polskiego sądownictwa po dwóch latach (2017–2019) reformowania go przez PiS. Wyniki nie napawają optymizmem. Co 20. sędzia biorący w nim udział twierdzi, że doznał niedopuszczalnej presji na swoje orzekanie. – Postawiliśmy sobie za cel sprawdzenie, jak reforma odbiła się na doświadczeniu zwykłych obywateli. Dane pokazują spadek ogólnego zaufania do sądów, ale to wyraz głównie obaw o ingerencję władzy wykonawczej – mówi „Rz” Bartosz Pilitowski, prezes Court Watch Polska i współautor raportu. Co jeszcze wynika z badań? Większość Polaków uważa, że najważniejsze jest usprawnienie pracy sądów. Zaufanie do nich jest zaś niższe niż przed reformami. Co ciekawe, mimo że sądy cywilne pracują mniej sprawnie niż np. karne, ocena ich pracy jest lepsza. Zaufanie do sądów jest wciąż nieco wyższe niż kilka lat temu, ale nie tak wysokie jak w 2016 r., czyli tuż przed zmianami. POLECAMY: Jarosław Gwizdak składa zawiadomienie ws. KastaWatch Jednocześnie aż o jedną czwartą spadł w ciągu dwóch ostatnich lat wskaźnik apelacji od wyroków sądów cywilnych i gospodarczych. A to – zdaniem autorów – może oznaczać, że osoby bezpośrednio stykające się z sądami jednak oceniają ich pracę lepiej. Dowód? Na 980 tys. wyroków wydanych w 2018 r. przez sądy pierwszej instancji w takich sprawach do sądów drugiej instancji wpłynęło ponad 100 tys. apelacji. Proporcja ta wyniosła więc 10 proc. i jest o jedną czwartą niższa niż dwa i pięć lat temu, gdy wynosiła 13 proc. Jedynie w poważniejszych sprawach gospodarczych zaobserwowano niewielki wzrost odwołań od wyroków – 5 pkt proc. Autorzy raportu nie mają wątpliwości, że proces awansowania sędziów wciąż nie opiera się na obiektywnych przesłankach i jest mało transparentny. A to stwarza warunki do nieuprawnionego wpływu na sędziów i na obsadzanie kluczowych stanowisk sędziowskich. Czytaj cały artykuł na stronach ""Rzeczpospolitej"".",Zaufanie do sądów jest mniejsze niż przed reformami PiS - raport Court Watch,
https://wiadomosci.onet.pl/kraj/operacje-jaroslawa-kaczynskiego/flfkq75,"Kaczyński dla ""Super Expressu"": po wyborach czekają mnie dwie operacje","Jarosław Kaczyński tuż po wyborach przejdzie operację wszczepienia endoprotezy stawu kolanowego. Ale to nie wszystko, bo - jak powiedział dziennikowi prezes PiS - będzie jeszcze konieczna jedna, podobna operacja w drugiej nodze.","- Muszę niestety to przeprowadzić - powiedział w dzisiejszym wywiadzie dla ""Super Expressu"" Jarosław Kaczyński. ""Ponad dwie godziny dziennie rehabilitacji, a do tego kuracja antybiotykowa. Tak w ostatnich miesiącach 2018 r. wyglądało życie prezesa PiS, który walczył z infekcją bakteryjną"" - pisze dziennik. ""A ta przytrafiła mu się po tym, jak rozbolało go kolano i na przełomie kwietnia i maja ubiegłego roku trafił do jednego ze szpitali. Przez jakiś czas poruszał się o kulach. Ale operacji wszczepienia endoprotezy stawu kolanowego nie przeszedł ze względu na kampanię i eurowybory"" - czytamy w gazecie. ""SE"" podaje, że prezes PiS nie chciał się jej poddać również przed jesiennymi wyborami ze względu na kampanię. Dlatego najlepszy - jak powiedział Kaczyński w wywiadzie - będzie czas po jesiennych wyborach. ",Jarosław Kaczyński,
https://wiadomosci.onet.pl/tylko-w-onecie/program-pis-przed-wyborami-szczegoly-nadal-owiane-tajemnica/w83q2sq,PiS rusza z programowym objazdem po kraju,"Kampania Prawa i Sprawiedliwości nie zwalnia tempa. Liderzy partii rządzącej ruszają w Polskę z konwencjami tematycznymi, by przekonywać wyborców do swojego nowego programu, którego szczegóły wciąż są owiane tajemnicą.","Szef sztabu wyborczego PiS Joachim Brudziński zapewnia publicznie, że jego partia ma „przemyślaną i konsekwentnie realizowaną strategię wyborczą”, która nie musi iść pod dyktando oczekiwań czy to opozycji, czy mediów. Najważniejsza kwestią jest skuteczność, a tej jak do tej pory trudno jest sztabowcom partii rządzącej odmówić. Nawet afery, jak ta z lotami byłego już marszałka Sejmu Marka Kuchcińskiego, czy - ujawniona przez Onet - z farmą trolli, działającą w resorcie sprawiedliwości, nie wpłynęły znacząco na sondażowe poparcie partii rządzącej. Zdaniem sztabowców PiS dzieje się tak z dwóch powodów. Pierwszy – to szybka i stanowcza reakcja władz partii na sytuacje kryzysowe, w tym prezesa Jarosława Kaczyńskiego, który – jak mawia się w siedzibie PiS na Nowogrodzkiej – nie boi się szarpnąć za lejce i ustawić do pionu nawet najbardziej zasłużonych partyjnych towarzyszy. Drugim powodem są wewnętrzne kłopoty i tarcia opozycji, co doskonale widać na przykładzie Platformy Obywatelskiej, która podczas kampanii boryka się z przepychankami o to, kto po wyborach będzie dzierżył władzę nad partią. Mimo optymizmu, jaki dają sondaże, w siedzibie PiS wszyscy zdają sobie sprawę, że jednym z największych zagrożeń, stojących na drodze ku zwycięstwu w wyborach jest demobilizacja wyborców i przekonanie, że skoro jest tak dobrze to wygrana 13 października musi przyjść gładko. Cena, jaką przyszłoby PiS zapłacić za uśpienie swojego elektoratu, mogłaby być bardzo wysoka. W ocenie sztabowców partii rządzącej sobotnia konwencja w Lublinie, podczas której padły zapowiedzi programowe i hojne obietnice socjalne okazała się dużym sukcesem. Była to konwencja zorganizowana w iście amerykańskim stylu, za którą PiS sporo zapłaciło. Ile? To jest na razie skrzętnie skrywaną tajemnicą, którą opinia publiczna zapewne pozna dopiero po wyborach po lekturze sprawozdań finansowych komitetów wyborczych. Także decyzją sztabu PiS opinia publiczna jeszcze jakiś czas nie pozna pełnego programu wyborczego. Mimo, iż za jego udostępnieniem był jeden z jego autorów wicepremier Piotr Gliński to uznano, że ukrywanie pełnego programu gra tylko na korzyść PiS. W rezultacie znane są główne obietnice złożone przez samego Jarosława Kaczyńskiego tj. wzrost płacy minimalnej 1 stycznia 2020 r. do 2600 zł, do końca 2020 r. do 3000 zł, a do końca 2023 r. do 4000 zł. Ponadto w 2021 emeryci mają otrzymać drugą trzynastą emeryturę, a dopłaty dla rolników mają zostać zrównane do poziomu unijnego. Tu kluczową rolę ma odegrać jeszcze kandydat, a zapewne już niedługo nowy komisarz UE ds. rolnictwa, którym ma zostać były europoseł PiS Janusz Wojciechowski. Ogłoszono także inne obietnice i programy, które mają sprawić, by Polska stała się państwem dobrobytu jak np. zwiększenie minimalnej emerytury do 1200 zł, przeznaczenie po 2 mld zł na fundusz modernizacji szpitali oraz fundusz modernizacji szkoły, podniesienie ryczałtu dla średnich oraz małych firm czy utworzenie specjalnego funduszy do budowy 100 obwodnic. Na tym jednak nie koniec, bowiem w programie PiS - o czym liderzy partii rządzącej na razie nie mówią - jest choćby deklaracja, dotycząca ochrony życia poczętego. Ponadto w programie zapisano daleko idące zmiany w sądownictwie i wymiarze sprawiedliwości, zmiany w funkcjonowaniu mediów, a także wprowadzenie emerytur stażowych. Na sygnał polityczny czeka także gotowy projekt dotyczące dekoncentracji mediów, który leży od blisko dwóch lat w szufladzie. W sztabie PiS zapadła także decyzja nieuczestniczenia w debacie wyborczej liderów partyjnych. Na chwilę obecną taka debata z udziałem czy to Jarosława Kaczyńskiego, czy premiera Mateusza Morawieckiego nie jest planowana. Dlaczego? Wynika to z przekonania, że nie jest ona partii rządzącej do niczego potrzebna. Mogłaby przynieść więcej strat niż korzyści, a w obecnej sytuacji, gdy jednego dnia to Grzegorz Schetyna jest liderem Koalicji Obywatelskiej, innego zaś kandydatka na premiera Małgorzata Kidawa-Błońska daje to alibi obozowi władzy do unikania bezpośredniej konfrontacji. Czy do niej dojdzie trudno dzisiaj spekulować.",Konwencja PiS w Lublinie,
https://wiadomosci.onet.pl/kraj/mariusz-kowalewski-gosciem-programu-tomasz-lis-czy-ludzie-pracujacy-w-tvp-boja-sie/lkr08c2,"Mariusz Kowalewski gościem programu ""Tomasz Lis."". Czy ludzie pracujący w TVP boją się przegranej PiS?","Czy ludzie pracujący w TVP boją się przegranej PiS? - pytał w trakcie wywiadu swojego gościa Tomasz Lis. - Rok temu byli przekonani, że będą dalej przy władzy i będą dalej pracować - ocenia Mariusz Kowalewski. Zaznacza jednocześnie, że sytuacja ma drugą stronę. - Telewizja, jak to wymyślił ktoś dawno temu, nie za tej kadencji, podjął decyzję, że umowy podpisuje się tam o dzieło na sześć miesięcy. To oznacza, że trzyma się taką osobę w garści, bo wystarczy nie przedłużyć jej umowy - mówił o kulisach pracy były dziennikarz TVP i były wiceszef publicystyki TAI. Co myśli o informacjach i formie w jakiej podaje je dzisiaj telewizja publiczna? - Propaganda, propaganda - podkreśla.",,,
https://wiadomosci.onet.pl/kraj/wybory-parlamentarne-2019-kociarze-z-jaroslawem-morawiecki-gratuluje-kaczynskiemu/8b9vz7c,"""Kociarze z Jarosławem"". Morawiecki gratuluje Kaczyńskiemu","Jarosław Kaczyński jest znany z sympatii do kotów. Premier Morawiecki skomentował na Facebooku zdjęcie na którym widać, jak podczas konwencji PiS sympatycy tej partii trzymają transparent z napisem ""Kociarze z Jarosławem"".","""Muszę się Państwu przyznać, że ile razy patrzę na to zdjęcie z sobotniej konwencji PiS, tyle razy na mojej twarzy pojawia się uśmiech. I z tego, co wiem, nie tylko mnie ""kociarze z Jarosławem"" wprawiają w dobry nastrój"" - napisał na Facebooku szef rządu. ""Panu Prezesowi gratuluję dowcipnych wyborców, a obu Panom pomysłowości. Możecie być wzorem dla wszystkich wyborców, jak z klasą wspierać swoich kandydatów"" - dodał premier. Jarosław Kaczyński w maju był gościem wydania ""Pytania na śniadanie"" i poruszono wtedy temat zwierząt. - Bardzo lubię psy, mają wiele zalet, ale mam taką sytuację i sposób życia, że nie mógłbym mieć psa - powiedział. - Koty są bardzo sympatycznymi zwierzętami. Mam dobrą kocicę i złego kota. Można powiedzieć, że jest między nimi pewna konkurencja o to, kto gdzie śpi. Są najlepsze miejsca, w moim pokoju i na moim tapczanie - opowiadał. Kaczyński przyznał, że koty źle znoszą jego nieobecność, obrażają się, ale do krótszych nieobecności są przyzwyczajone. Prezes PiS ujawnił, że kotka ma na imię Fiona, imię to nadała Jadwiga Kaczyńska, a kot to Czaruś, którego przyniósł do prezesa jego ochroniarz. W zeszłym roku ówczesna rzeczniczka PiS Beata Mazurek opublikowała zdjęcie prezesa partii trzymającego na rękach małego kotka. W 2017 r. media w Polsce obiegły zdjęcia, jak Jarosław Kaczyński podczas posiedzenia Sejmu czytał ""Atlasu kotów"". Sam prezes PiS ocenił, że warto sytuację wykorzystać na szczytny cel i ""Atlas kotów"" wystawił na aukcję charytatywną. Książkę z dedykacją: ""Dla przyjaciół zwierząt z bardzo serdecznymi pozdrowieniami Jarosław Kaczyński"" wylicytowano za kwotę 25 300 zł. Źródło: Facebook, Onet","Prezes PiS Jarosław Kaczyński przegląda ""Atlas kotów"" (24.11.2017)",
https://wiadomosci.onet.pl/kraj/poznamy-majatki-malzonkow-politykow-jawnosc-za-zgoda/6jpjbrk,Poznamy majątki małżonków polityków. Jest jednak haczyk,"Rząd PiS przekonuje, że chce zwiększyć przejrzystość majątków osób publicznych. Jak zauważa ""Rzeczpospolita"", w projekcie ustawy tkwi jednak haczyk. Jawność ma odbywać się „za zgodą”.","Na miesiąc przed wyborami, do Sejmu trafił nowy projekt, który ma pokazać, że PiS zrealizował obietnicę większej transparentności w przypadku osób piastujących funkcje publiczne i kontroli ich majątków. Jak ustaliła „Rzeczpospolita”, ""projekt powstawał w Kancelarii Premiera poza całkowitym wpływem ministra Kamińskiego, któremu zawsze podlegała ta dziedzina, bo to jego ludzie będą ją de facto realizować - majątki będzie kontrolować nie tylko skarbówka, ale i Centralne Biuro Antykorupcyjne"". Co nowego jest w projekcie? Jest to objęcie obowiązkiem składania oświadczeń majątkowych także najbliższej rodziny osoby publicznej - żony, mężów (także, kiedy dokonano rozdzielności majątkowej), a także dzieci oraz partnerów. Drugą nowością jest rozszerzenie wymogu składania oświadczeń na grupę osób, które dotychczas nie musiały ujawniać swojego majątku. Chodzi o szefów PFRON, NFOŚiGW, NFZ, AOTMiT oraz ABM. Projektodawca nie zlikwidował jednak z ustawy wymogu ujawnienia oświadczenia majątkowego osoby publicznej za jego zgodą. Choć nie jest to napisane wprost, w uzasadnieniu znajdujemy takie oto zdanie: „Należy podkreślić, że pozostałe osoby obowiązane na podstawie nowelizowanej ustawy do składania oświadczeń majątkowych, będą mogły, tak jak dotychczas, wyrazić zgodę na ich ujawnienie”. Źródło: Rzeczpospolita",,
https://wiadomosci.onet.pl/kraj/wojewodztwo-czestochowskie-kosztem-opolszczyzny-pytania-ko-do-pis/frxh1vz,Województwo częstochowskie kosztem Opolszczyzny? Pytania KO do PiS,"Opolscy politycy Koalicji Obywatelskiej obawiają się, że jeśli PiS ponownie wygra wybory, Opolszczyzna straci powiat oleski na rzecz zapowiadanego województwa częstochowskiego. Odpowiedź polityków PiS jest krótka: nie ma takiej koncepcji.","– 20 sierpnia Szymon Giżyński, jedynka PiS na liście częstochowskiego okręgu zapowiedział, że kwestia utworzenia województwa częstochowskiego jest przesądzona i uzgodniona z najwyższymi władzami partii – mówi Ryszard Wilczyński, poseł PO. – To oświadczenie nie spotkało się z żadnym dementi – dodaje. Opolscy politycy KO obawiają się, że województwo częstochowskie zostanie utworzone kosztem województwa opolskiego – co może wiązać się z utratą powiatu oleskiego. – Czy czeka nas odłączenie powiatu oleskiego, czy też podział tego powiatu na dwie części? – pyta polityków PiS Ryszard Wilczyński. – W obecnej perspektywie finansowej Opolszczyzna otrzymała z Unii Europejskiej 4 mld zł. Pamiętam, jak 20 lat temu walczyliśmy, by nasze województwo zostało samodzielne, bo mieliśmy świadomość, że pieniądze unijne będą dzielone przez nas – mówi Danuta Jazłowiecka, kandydatka KO na senatora. – Nie było, nie ma i nie będzie zgody na żadną korektę granic województwa opolskiego. Ręce precz od województwa opolskiego – mówi Tomasz Kostuś, poseł PO. – Nie ma koncepcji, aby ewentualne województwo częstochowskie miałoby być utworzone kosztem województwa opolskiego – mówiła na łamach Radia Opole Violetta Porowska, wicewojewoda opolski, jedynka PiS do Sejmu z okręgu opolskiego. – Pan Giżyński nigdy takiej deklaracji nie składał - podkreśla Violetta Porowska. Zawsze mówi, że powiat oleski bardzo dobrze zsynchronizował się z województwem opolskim i nie ma zakusów, aby pomniejszać nasz region o powiat oleski. To jest kaczka wyborcza – dodała.",,
https://wiadomosci.onet.pl/kraj/wybory-parlamentarne-2019-premier-w-sieci-o-przekupywaniu-wyborcow/bnhtl7x,"Mateusz Morawiecki w ""Sieci"" o opinii, że ""PiS przekupiło ludzi"": uwłaczające","- Zalecałbym autorom takich tez, by poznali prawdziwe życie w Polsce. Pojechali do miejscowości, w których polityka naszego obozu zlikwidowała biedę i bezrobocie, do wielu wsi, małych miasteczek, a nawet do zapomnianych przez III RP miejsc w Warszawie, takich jak część Pragi, Woli, Ochoty - podkreślił. W jego ocenie opinie o przekupywaniu wyborców przez PiS to ""uwłaczające, nieprawdziwe i nieładne podejście"".","Morawiecki w rozmowie w ""Sieci"" wskazał, że każdy ma prawo głosować, na kogo chce. - I się nie dziwię, że opozycja obiecuje dzisiaj już naprawdę wszystko każdemu, bo co jej pozostało? - powiedział. - Jednak mamy też prawo wskazywać na duży deficyt wiarygodności autorów tych propozycji i na to, że my to, co obiecaliśmy, zrealizowaliśmy. Mało się o tym mówi, ale przywróciliśmy przez te cztery lata realny i pozytywny sens polityce. Realna demokracja polega na tym, że kartka wyborcza ma znaczenie, a słowo dane wyborcom powinno być dotrzymane - podkreślił szef rządu. Jego zdaniem zmiany wprowadzane przez obóz rządzący są ""zyskiem, a nie stratą dla ludzi"". - Wszystkie nasze flagowe programy są dla ludzi, a nie kosztem ludzi - zaznaczył. Jak wskazał premier, ""partie III RP"", dziś pouczające PiS, miały ponad 25 lat, by włączyć duże grupy społeczne w sprawiedliwy podział dochodu narodowego. - Wszystkich, którzy chcieliby ulec syrenim śpiewom partii Grzegorza Schetyny oraz jego koleżanek i kolegów z III RP, przestrzegam, że nic nie dadzą, a to, co się udało zbudować, zniweczą - powiedział. Według premiera, filozofia ""zwijania, wyprzedawania państwa, nieumiejętność zarządzania finansami publicznymi i gospodarką"" Platformy doprowadzą do ""zatracenia szans rozwojowych"". Szef rządu na pytanie, czy zgodzi się na debatę z kandydatką PO na premiera, odpowiedział: ""O tym można myśleć, jak opozycja pokaże program wyborczy"". - Cokolwiek, co spełni elementarne warunki poważnej propozycji. Jak rozmawiać bez takiej podstawy? O czym? - wskazał. - Podkreślam: wybór jest zasadniczy. Jeśli opozycja przejmie władzę, cały dorobek Polaków z ostatnich lat - od 500+ przez rosnącą gospodarkę i zdrowe finanse publiczne - będzie zagrożony - zaznaczył Morawiecki. - Z kolei w warstwie wartości nie jest chyba dla nikogo tajemnicą, że nasi przeciwnicy nie podzielają naszego przywiązania do polskiej historii i wiary chrześcijańskiej. Mają więcej ciepłych słów dla piewców rewolucji obyczajowych niż osób wyznających tradycyjne wartości rodzinne - dodał. Jak dodał Morawiecki, w akcji cystern wstydu PO-PSL nie ma nic z brutalności, jest tylko pokazanie smutnej prawdy o poprzednich rządach. Premier w rozmowie dla ""Sieci"" odniósł się do krytykowanej przez szefa PO Grzegorza Schetynę planowanej fuzji Orlenu i Lotosu. - I to jest właśnie problem z naszą ""wielce oświeconą"" opozycją: nie zna świata. Nie widzi, że wszystkie państwa rozwinięte dawno dokonały takich fuzji swoich zasobów, nie widzi, że mamy wokół gigantyczne koncerny paliwowe, z którymi nasze firmy muszą konkurować. (...) Jak można nie widzieć, jak wielkim kołem zamachowym polskiej gospodarki może być nowo powstający z Orlenu i Lotosu koncern? Dziwię się - powiedział Morawiecki. Premier tłumaczy w wywiadzie, że w akcji cystern wstydu PO-PS, nie ma ""nic z brutalności, jest tylko pokazanie smutnej prawdy o poprzednich rządach i o tym, jak wielki jest koszt społeczny przyzwolenia na złodziejstwo"". - Przecież te miliardy, które tracił budżet wskutek patologii tamtego czasu, w tym faktycznego pozwolenia na wjeżdżanie do Polski setek cystern dziennie z przemycanym paliwem, to było pozbawienie Polaków konkretów: remontów szpitali, nowych żłobków i szkół, inwestycji w drogi. Za tę niefrasobliwość i tolerowanie patologii płacili Polacy w postaci wyszko VAT, bo skoro nie umieli ani nie chcieli ściągać od tych mafii podatków, to musieli je podnosić. My (...) podatki obniżamy, w tym dla przedsiębiorców i ludzi młodych - podkreślał premier. Szef rządu przypomniał, że za PO-PSL dziennie wjeżdżało do kraju 750 cystern. - Dziś wjeżdża 150. Czyli 600 cystern codziennie wiozło lewe paliwo, przepompowywane szybko potem w jakichś stodołach, gdzieś w lesie i bokiem wpuszczane na rynek. Każda taka nieopodatkowana cysterna oznaczała dla skarbu państwa utratę 40 tys. zł w różnych podatkach i opłatach. Wielki kwoty trudno nam sobie wyobrazić. Tu każdy może zobaczyć - jedna cysterna równa się 40 tys. zł! Dziennie - 24 mln zł, czyli 500+ dla blisko 4 mln dzieci przez rok. Rocznie 8-9 mld, czyli tyle, ile kosztowała 13.emerytura dla polskich seniorów. My z tym skończyliśmy - i od razu oficjalne zużycie paliw skoczyło, a zyski Orlenu poszybowały w górę. To efekt skutecznej walki z mafią paliwową i VAT-owską, skutek konsekwentnych kontroli w drożenia wielu narzędzi uszczelniających ten system. Ale przestrzegam - ten sukces nie jest dany na zawsze - mówił szef rządu.",Mateusz Morawiecki w Chorzowie,
https://wiadomosci.onet.pl/opinie/kamil-dziubka-czy-wedlug-prezesa-pis-prof-zbigniew-religa-byl-nihilista-opinia/sfrcle9,Kamil Dziubka: Czy według prezesa PiS prof. Zbigniew Religa był nihilistą? [OPINIA],"Jarosław Kaczyński na ostatniej konwencji PiS stwierdził, że poza Kościołem katolickim ""jest tylko nihilizm"". Nie chodzi już nawet o to, że kolejny raz w kampanii wyborczej szef partii rządzącej użył religijnego oręża. Raczej o to, że skrzywdził tym stwierdzeniem wielu dobrych ludzi. Niewierzących i wierzących.","- Każdy dobry Polak musi wiedzieć, jaka jest rola Kościoła, musi wiedzieć, że poza nim jest (…) nihilizm. I ten nihilizm my odrzucamy, bo nihilizm niczego nie buduje, nihilizm wszystko niszczy – grzmiał w trakcie swojego długiego przemówienia w lubelskiej hali Globus Jarosław Kaczyński. To od wczoraj jedno z najczęściej przytaczanych zdań prezesa PiS. Nie będę cytował wypowiedzi polityków innych partii, bo nie ma to najmniejszego sensu. Zwłaszcza że można się domyślić, w jakim były tonie. Ale kiedy usłyszałem zdanie o nihilizmie poza Kościołem, przypomniałem sobie pogrzeb prof. Zbigniewa Religi. Byłem na nim jako młody dziennikarz. Pamiętam tysiące ludzi, którzy żegnali twórcę polskiej transplantologii. Wśród nich byli ci, którym kardiochirurg uratował życie. Bo właśnie temu poświęcił się Religa bez reszty. Na Powązkach widziałem wtedy wielu polityków. Był ówczesny prezydent Lech Kaczyński, który chwilę wcześniej odznaczył profesora Orderem Orła Białego. Był też Jarosław Kaczyński, u którego Zbigniew Religa był ministrem zdrowia. Pamiętam jeszcze jedno – był to świecki pogrzeb. Tak, profesor był osobą niewierzącą. Wielu dziś o tym nie pamięta, ale on tak się deklarował i nie ukrywał tego. Ba, pod koniec życia przekonywał, że jego ateizm wręcz się pogłębia. W wywiadzie dla „Dziennika” kilka miesięcy przed śmiercią mówił tak: „Obserwacja życia i doświadczenie lekarskie utwierdzają mnie, że Boga nie ma (…). Jeżeli nawet widziałem rzeczy, których nie potrafię wytłumaczyć, to nie wierzę, by stała za nimi siła wyższa. Przyjmuję po prostu, że brak wytłumaczenia musi wynikać z mojej niepełnej wiedzy”. Dodawał: „Jeśli panie myślą, że zbliżam się teraz do śmierci i w związku z tym zmieniłem zdanie w sprawie wiary, to nie mają panie racji. Nie widzę powodu, żeby zmieniać zdanie. Jestem coraz bardziej niewierzący, ale to jest prywatna sprawa. Nigdy tego nie manifestowałem na zewnątrz”. Prowadzące rozmowę dziennikarki spytały go też o dziesięć przykazań. „Dekalog, który ma kilka tysięcy lat, przyjęła znaczna część ludzi na świecie, w tym również ja. Ale to nie ma nic wspólnego z wiarą. Nie trzeba być wierzącym, by przestrzegać dekalogu. Myślę, że ja przestrzegam tych zasad bardziej niż niejeden wierzący. Ja je w pełni akceptuję. Bo to nie jest tak, że ateista wszystko może, że żadne normy go nie obowiązują. Żyje wśród ludzi, ma wobec nich zobowiązania i dlatego właśnie przyjąłem dekalog. Ale nie ma w tym nic religijnego” - odpowiedział Zbigniew Religa. Kiedy więc słyszę lidera partii rządzącej, który mówi o braku wartości poza Kościołem, coś się we mnie burzy. I mówię to jako osoba wierząca i praktykująca, wychowana w katolickiej rodzinie. Myślę, że Jarosław Kaczyński powinien dziś pomyśleć o Zbigniewie Relidze, który był prawdziwym bohaterem walki o ludzkie życie, mimo iż nie chodził do kościoła i nie wierzył w Boga.",,
https://wiadomosci.onet.pl/kraj/wybory-parlamentarne-2019-krzysztof-lapinski-o-sytuacji-pis/ljxnp3e,"Krzysztof Łapiński: mówimy o czymś, co zapewne jest koszmarem liderów PiS","Zdaniem byłego rzecznika Andrzeja Dudy PiS jest teraz w dużo lepszej sytuacji niż przed wyborami cztery lata temu, gdy partia była w opozycji. Zauważa jednak, że partia musiała ostatnio ""gasić pożary"" zamiast ""prowadzić kampanię według własnej agendy"" - czytamy w ""Rzeczpospolitej"".","Chodzi sprawy lotów Marka Kuchcińskiego oraz o ujawnioną przez Onet aferę hejterską w Ministerstwie Sprawiedliwości. - Ale jak to się mówi, żadna z tych sytuacji nie była game changerem - mówi Krzysztof Łapiński. Komentując sprawę Kuchcińskiego, Łapiński mówi, że marszałek nie został upokorzony. - Pozwolono mu złożyć dymisję, zachował „jedynkę"" na liście PiS. Był na wspólnej konferencji z prezesem Kaczyńskim. Gdyby trafiło na kogoś innego, tak aksamitnie by się nie odbyło - podkreśla. Łapiński uważa, że otwarta jest póki co kwestia, czy PiS zdoła zdobyć takie poparcie, by rządzić samodzielnie. Co będzie jeśli się to nie uda? - Mówimy o czymś, co zapewne jest koszmarem liderów PiS. Być może nie trzeba będzie koalicji z ugrupowaniami, tylko z posłami. Władza przyciąga jak magnes - mówi Krzysztof Łapiński. Były rzecznik prezydenta uważa, że dobra sytuacja gospodarcza sprzyja PiS. Partia ""ma dziś instrument, by od razu obietnice realizować i potem się tym chwalić"". - Jeśli PiS przestałoby rządzić, to w krótkim czasie rozpoczęłoby się rozliczanie obecnej władzy, także – a może przede wszystkim – personalne. To jest motywacja dla działaczy, by walczyć do końca, bo utrata władzy byłaby bolesna - podkreśla w rozmowie z ""Rzeczpospolitą"". Źródło: ""Rzeczpospolita""",Krzysztof Łapiński,
https://wiadomosci.onet.pl/kraj/jaki-jest-prawdziwy-cel-polsko-wegierskiej-szkoly-letniej-w-krasiczynie/dbcgl1h,Jaki jest prawdziwy cel polsko-węgierskiej szkoły letniej w Krasiczynie,"Pod koniec sierpnia w Krasiczynie miał miejsce II Uniwersytet Letni organizowany przez Instytut Współpracy Polsko-Węgierskiej im. Wacława Felczaka. Jak podaje portal ""Visegrad Post"", celem wydarzenia jest nie tylko pogłębianie przyjaźni polsko-węgierskiej, ale i wpływ na bieżącą scenę polityczną Europy Centralnej.","Po co organizować takie wydarzenie, jak Uniwersytet Letni? Na pytanie ""VP"" odpowiada profesor Maciej Szymanowski, dyrektor Instytutu im. Felczaka. - Według naszych badań prawie 90 proc. Węgrów chce, by ich państwo miało dobre relacje z Polską, aż 50 proc. chciałoby, by te relacje były jeszcze bliższe, niż są. Z drugiej strony widzimy, że zwłaszcza młodsze pokolenia Węgrów nie do końca wiedzą, jak wygląda współczesna Polska. Obawiam się, że w drugą stronę wygląda to tak samo. Celem szkoły letniej jest edukacja młodych ludzi o relacjach polsko-węgierskich - mówi Szymanowski. W Uniwersytecie Letnim biorą udział głównie ludzie młodzi ""aktywni w swoim otoczeniu, biorący udział w życiu uniwersyteckim, lokalnych samorządów czy ich społeczności"", jak opisuje Szymanowski. Dodaje też, że ta młodzież ""będzie dźwigała na barkach odpowiedzialność za swoje kraje, Polskę i Węgry."" To jednak nie wszystko. Jak podkreśla ""VP"", relacja Węgier i Polski jest istotnym czynnikiem dla Prawa i Sprawiedliwości oraz warunkiem utrzymania przez partię władzy w kraju. PiS i rządząca na Węgrzech partia Fidesz mają ze sobą wiele wspólnego. Dlatego też paneliści w Krasiczynie nie byli przypadkowi - w dyskusjach wzięli udział m.in. Marek Kuchciński, Ryszard Terlecki czy János Latorcai. Jak przypomina ""VP"", podczas panelu Terlecki mówił o tym, że istnieje silna pokusa, by stać się ""Europejczykami"" bez przynależności narodowej czy religijnej. Zwracając się do młodych ludzi obecnych na wydarzeniu, przestrzegał przed wyborem ""łatwego europejskiego życia"", odwodzącego od powinności wobec ojczyzny. Terlecki zwracał też uwagę na wzrost wyznawców islamu w zachodniej Europie. Ostrzegał także przed konfrontacją między wyznawcami chrześcijaństwa, a islamu. Jak relacjonuje ""VP"", wątek został pociągnięty przez węgierskiego rozmówcę - Latorcaiego - który stwierdził, że zarówno Polska, jak i Węgry długo walczyły o swoją niepodległość, a obowiązkiem młodych ludzi jest służba narodowi i tworzenie lepszej Europy. Według Latorcaiego to, że na zachodzie Europy wielu obywateli nie posiada dzieci lub też reprezentuje mniejszości seksualne to dowód na to, że tamtejsze społeczeństwa rozwijają się w złym kierunku. Co nie jest zaskakujące, wielu uczestników wydarzenia w Krasiczynie to studenci katolickich uczelni z Polski i Węgier, a także działacze ruchów pro-life oraz aktywiści stronnictw prawicowych. ""VP"" podkreśla związek Letniej Szkoły organizowanej przez Instytut Felczaka ze zbliżającymi się wyborami parlamentarnymi w Polsce. Choć sondaże pokazują ewidentne zwycięstwo partii rządzącej, nie ma pewności, że PiS osiągnie większość umożliwiającą samodzielne rządzenie - tak jak udało się to partii Fidesz w 2014 i 2018 roku. Nowy rozkład sił może mieć też wpływ na sposób głosowania nad ewentualnymi sankcjami nakładanymi zarówno na Węgry, jak i być może na Polskę, w razie nieprzestrzegania praw obywatelskich. Instytut Współpracy Polsko-Węgierskiej im. Wacława Felczaka powstał w 2018 roku. Patronuje działaniom badawczym i publicystycznym, prowadzi program stypendialny i translatorski oraz program nauczania języka polskiego. Na Węgrzech działa partnerska Fundacja im. Wacława Felczaka (polskiego historyka, znawcy tematyki węgierskiej i środkowoeuropejskiej oraz żołnierza polskiego Państwa Podziemnego), powołana w 2018 przez rząd węgierski. Celem fundacji, podobnie jak w przypadku Instytutu, jest rozwijanie współpracy polsko-węgierskiej. Źródła: PAP, ""Visegrad Post""","Były marszałek Sejmu, poseł Marek Kuchciński w Krasiczynie",
https://wiadomosci.onet.pl/kraj/borys-budka-odpowiada-na-slowa-premiera-morawieckiego/yd1ckr9,Premier: Przecierałem oczy ze zdumienia. Borys Budka odpowiada,"Borys Budka skomentował na Twitterze wypowiedź Mateusza Morawieckiego wygłoszoną podczas konwencji PiS. Premier mówił o zdjęciu Budki, jakie ten umieścił na Facebooku.","– Ja przecierałem oczy ze zdumienia, bo jeden z liderów partii pana Grzegorza Schetyny występował przed kamerą, miał marynarkę, koszulę, krawat, a na dole miał klapki i kąpielówki. Serio, serio tak było. Tak wygląda ich oferta programowa. Drodzy przyjaciele, oni wszystko są w stanie obiecać, ale na dole – klapki i kąpielówki – mówił w sobotę premier. O jakie zdjęcie chodzi? 22 sierpnia budka zamieścił na Facebooku fotografię z podpisem: ""Kiedy doskwiera upał, a media nie odpuszczają"". Poseł Budka skomentował w sobotę na Twitterze słowa szef rządu. - Podobno @MorawieckiM wspominał coś dziś o moich krótkich spodenkach. Szkoda, że nie powiedział, dlaczego tak boi się otwartej debaty o #Śląsk.u. Panie Premierze, wiem, że Pan tego nie rozumie, ale mam dystans do siebie, a szacunek dla Wyborców. A nie na odwrót..."" - napisał polityk PO. Źródło: Twitter, Onet",Borys Budka,
https://wiadomosci.onet.pl/tylko-w-onecie/wybory-do-parlamentu-2019-warzecha-pis-chce-isc-do-dobrobytu-na-skroty-popychajac-nas/xyzj1dh,"Warzecha: PiS chce iść do dobrobytu na skróty, popychając nas na ścieżkę najpewniej zakończoną przepaścią [OPINIA]","To nie było najlepsze z wystąpień Jarosława Kaczyńskiego. Przydługie, nieco chaotyczne. Lider PiS przedstawił w nim jednak wizję państwa, jakiego chce jego partia. Jasne jest też całkowicie, kto w tym państwie ma być w centrum uwagi, dopieszczany przez władzę, a komu łaskawie pozwala się występować w roli dojnej krowy.","Przemówienie Jarosława Kaczyńskiego miało cztery główne wątki: wartości, postkomunizm, państwo i socjalizm. W sferze wartości usłyszeliśmy to, co zwykle — nie ma tu żadnego zaskoczenia, ale jest niekonsekwencja. Kaczyński stwierdził, że dla PiS najważniejsza jest ochrona życia, wspominając eutanazję i aborcję. Tyle że PiS nie spełnił przez cztery lata najbardziej umiarkowanego spośród postulatów środowisk określających się jako pro life, wspieranego przez Kościół, czyli nie zakazał aborcji eugenicznej. Gdy tylko ten temat się pojawiał, PiS zaczynał kluczyć i lawirować. PiS nie zdecydował się również na wypowiedzenie ratyfikowanej za PO konwencji stambulskiej, operującej lewicowym językiem, gdy idzie o kwestie płci i rodziny – mimo że nie będąc jej stroną, nie bylibyśmy wyjątkiem. W naszej części Europy jest więcej takich państw.  Wygląda więc na to, że odwoływanie się do wartości to element głównie retoryczny, gdy zaś idzie o konkrety, PiS jest po prostu zachowawczy i nie chce zmian ani w jedną, ani w drugą stronę. Trudno więc uznać, żeby realizował tutaj konserwatywną agendę.  Drugi wątek to postkomunizm. Kaczyński opowiedział historię płynnego przejścia od patologii wczesnej III RP do rządów poprzedników PiS, a nawet do czasów dzisiejszych, bo przecież postkomunizm ma być tym zjawiskiem, które dopiero PiS będzie w stanie zlikwidować do końca. Na razie walczy zaciekle, ale postkomunizm jakoś się nie daje.  Opowieść o postkomunizmie jest dla PiS bardzo wygodna. Po pierwsze, pozwala wyznaczyć czytelną granicę: my – w obronie wolnej Polski, oni – postkomuna. Jesteś przeciw PiS – jesteś za postkomuną. Po drugie – odciąga uwagę od realnych problemów. Celem ma być walka z postkomunizmem, a nie jakieś tam organizowanie dobrze działających instytucji. Jeśli coś się natomiast wciąż w Polsce dzieje nie tak, to pewnikiem nie jest to kwestia słabych kompetencji władzy, jej dyletanctwa, przedkładania partyjnych racji nad państwowe czy nepotyzmu, ale złej postkomuny, która czai się wciąż w zakamarkach. Ta opowieść kiedyś już wybrzmiewała. Wtedy Kaczyński nazywał to „układem”.  O ile diagnoza Kaczyńskiego jest trafna, gdy idzie przynajmniej o pierwszą, częściowo także drugą dekadę III RP, to przywoływanie jej dzisiaj jako jednego z głównych wątków politycznej agendy oraz wyjaśnienia wciąż istniejących problemów jest już wyłącznie sprytnym zabiegiem retorycznym, mającym przemówić do tej części elektoratu, która zafiksowana jest właśnie na haśle walki z postkomuną. Polskie problemy są obecnie całkiem innego rodzaju. Ich źródłem jest choćby fatalny system legislacji przy braku pełnej transparentności tegoż, a nie jakieś postkomunistyczne układy. Można być jednak pewnym, że skoro ten właśnie wątek został tak mocno wybity, owymi faktycznymi problemami partia rządząca specjalnie zajmować się nie zamierza. Nie było zresztą o nich w ogóle mowy w wystąpieniu Kaczyńskiego. Nie pojawił się temat, mówiąc najogólniej, dobrego rządzenia w sensie instytucjonalnym. To logiczne, skoro założenie jest takie, że PiS rządzi znakomicie z definicji. Instytucje są tu jedynie elementem niepotrzebnie krępującym.  Ogromnie ważny był motyw państwa. Zabawne, że lider najbardziej etatystycznej i paternalistycznej partii, jaka kiedykolwiek sprawowała w III RP rządy, stwierdził, że dla PiS najważniejsza jest wolność. Wolność to pojemne pojęcie. PiS rozumie ją wyłącznie jako wolność w sensie suwerenności państwa oraz wolność polityczną w sensie realizacji konstytucyjnych swobód. Ignoruje całkowicie kwestię wolności w znaczeniu osobistej swobody podejmowania decyzji przez obywateli, brania za nie odpowiedzialności i decydowania o sobie. Co zresztą jest typowe dla ugrupowań lewicowych.  Kaczyński przedstawił w swoim wystąpieniu apologię państwa – wszechpotężnego, wszechopiekuńczego, decydującego za obywatela, co dla niego dobre. Ta wizja została przeciwstawiona lekceważeniu państwa przez poprzedników. To zresztą w dużej mierze celna diagnoza. Tyle że odpowiedzią PiS na słabość państwa za Platformy jest jego wszechmoc. Tym niebezpieczniejsza, że pozbawiona solidnej podbudowy instytucjonalnej.  Kaczyński nie pozostawił złudzeń: państwo ma być w centrum. Ma w swej niezmierzonej mądrości decydować, co jest dla obywateli dobre, a co złe. Ma im urządzać życie. Nie w sensie – jak twierdzą przeciwnicy rządu – narzucania na przykład norm światopoglądowych. W tę stronę PiS nigdy nie poszedł i pewnie nie pójdzie. Chodzi o organizowanie ludziom życia przez mikrozarządzanie ich codziennością poprzez niezliczone regulacje, zakazy, nakazy. Państwo ma być dobrym, mądrym ojczulkiem, który będzie kierował swoje głupiutkie dzieciaczki – obywateli – na właściwą drogę, a w razie czego dawał im po pupie, jeśli zbłądzą.  W trakcie konwencji minister Jadwiga Emilewicz napisała na Twitterze, że Kaczyński nawiązuje do polskiej wolnościowej tradycji. Pani minister powinna chyba lepiej zgłębić historię I Rzeczypospolitej, bo można odnieść wrażenie, że albo jej nie zna, albo nie słuchała Kaczyńskiego.  Wreszcie wątek czwarty, socjalny – najbardziej porażający. Gdyby żył Hugo Chavez — sprawca ruiny, w którą popadła Wenezuela za sprawą jego socjalistycznych eksperymentów — mógłby się z pewnością uśmiechnąć, słuchając zapowiedzi Kaczyńskiego. Wbrew płynącym również z wnętrza Zjednoczonej Prawicy głosom, że dość już rozdawnictwa, dość socjalu, że pora zwrócić się w stronę tych, którzy na ten dobrobyt mają pracować, najwyraźniej w gabinecie na Nowogrodzkiej zapadła jednak inna decyzja kierunkowa. PiS nie tylko nie przyhamował licytacji na socjalne obietnice, ale wręcz dosypał węgla. Można odnieść wrażenie, że za sterami lokomotywy prowadzącej ten pociąg stoi naprawdę szalony maszynista.  Na to, co zostało nazwane „hattrickiem Kaczyńskiego”, składają się trzy obietnice: pełne dopłaty dla rolników, podwójna 13. emerytura w 2021 r. i radykalne podwyżki płacy minimalnej – do 3 tys. zł w 2020 R. i do 4 tys. zł w 2023 r. O kosztach tych rozwiązań Kaczyński oczywiście nie mówił. Nie bez powodu. Koszt 13. emerytury to dzisiaj około 10 mld zł rocznie, a więc, z grubsza biorąc, mówimy o kolejnych 10 mld zł. Do tego Beata Szydło mówiła o podnoszeniu emerytur, więc zapewne na tej sumie się nie skończy.  Szczególne wrażenie zrobiła jednak zapowiedź podwyższania pensji minimalnej. To bowiem oznacza dla przedsiębiorców radykalnie wyższe koszty pracy, w tym zwłaszcza składki na ZUS. Premier zapowiedział wprawdzie następnie, że rząd będzie pracował nad uzależnieniem tychże od dochodu – to faktycznie od dawna wysuwany przez przedsiębiorców postulat – ale o ile zapowiedź podwyższania pensji minimalnej jest konkretna, to zapowiedź Morawieckiego – nie. Nie bardzo nawet wiadomo, czy miałoby to dotyczyć wszystkich przedsiębiorców, czy tylko wybranych.  Zresztą nawet gdyby sprawa składek ZUS została załatwiona po myśli przedsiębiorców, to i tak ustawowe podwyższanie minimalnego wynagrodzenia będzie miało morderczy skutek dla mniejszych biznesów. Dziś przeciętne wynagrodzenie wynosi ponad 5 tys. zł. Nawet wziąwszy pod uwagę jego ewentualny wzrost – przy założeniu stałej koniunktury, co wcale nie jest pewne – i hipotetyczną inflację, minimalne wynagrodzenie planowane na 2023 r. wygląda na tym tle wręcz absurdalnie – miałoby przecież wynieść ponad 80 proc. obecnej przeciętnej pensji!  Kaczyński nie wspomniał, co zrozumiałe, o dwóch skutkach tych zapowiedzi. Pierwszym musi być nieuchronny wzrost inflacji, która i tak rośnie, zjadając część socjalnych transferów. Drugim jest, że te szczodre plany nie obciążą przecież budżetu państwa, ale przedsiębiorców. Innymi słowy – PiS kupuje sobie wyborców cudzymi pieniędzmi (po raz kolejny zresztą).  Z wystąpienia Kaczyńskiego wynika jasno, kto jest w sferze zainteresowania PiS, a kto nie. Przede wszystkim są w niej osoby, dla których socjal w różnej formie jest dzisiaj głównym sposobem na podwyższenie poziomu życia. PiS hoduje sobie coraz większą grupę wyborców uzależnionych od jego skrajnie socjalistycznego kursu na agresywną redystrybucję. W orbicie zainteresowania mieszczą się także emeryci oraz pracownicy etatowi.  Komu zaś Kaczyński okazuje ostentacyjnie brak zainteresowania? Przede wszystkim przedsiębiorcom, którzy mają jedynie opłacać obietnice partii rządzącej, ale także wszystkim tym, dla których – dzięki ich własnej pracy, wykształceniu, samozaparciu – socjalne prezenty od PiS są jedynie dodatkiem, bez którego mogą się obyć. To grupa, która ma pełną świadomość, że już jest dla rządzących dojnymi krowami, a będzie jeszcze bardziej – nawet jeżeli jakaś część pieniędzy potem do nich wraca.  Gra partii rządzącej jest czytelna. Jak największa grupa wyborców ma zostać zmobilizowana kolejnymi obietnicami. Nie idzie o odebranie elektoratu komukolwiek, ale o to, żeby sympatycy nie pozostali w domach. Niewykluczone jednak, że tutaj rządzące ugrupowanie przesadziło. Może się bowiem okazać, że zapowiedzi Kaczyńskiego będą mieć bardzo umiarkowane działanie mobilizujące – w końcu, z punktu widzenia wyborców PiS, to po prostu kolejne socjalne prezenty – za to jak płachta na byka zadziałają na tych, którzy mają dość bycia traktowani jak skarbonka Prawa i Sprawiedliwości. Tylko kto oferuje im rozsądną alternatywę? Koalicja Obywatelska, mówiąca o darmowym internecie i godzinie oczekiwania na SOR? Wolne żarty.  Kaczyński oznajmił, że celem PiS jest budowa państwa dobrobytu. Lecz państwa dobrobytu – którego trwałość też zresztą budzi wątpliwości – budowały swój kapitał i szacunek dla gromadzących go ludzi przez dziesięciolecia. PiS chce to zrobić na skróty, popychając nas na ścieżkę, która najpewniej skończy się przepaścią. A wtedy pozostanie zrobić krok do przodu…",Jarosław Kaczyński,
https://wiadomosci.onet.pl/tylko-w-onecie/wybory-parlamentarne-2019-konwencja-pis-kaczynski-ponownie-ogral-opozycje-opinia/fj8lsbv,Andrzej Gajcy: Kaczyński ponownie ograł opozycję [OPINIA],"Prawo i Sprawiedliwość zaprezentowało program, który sprowadza się w dużej mierze do redystrybucji środków i transferu wielu milionów złotych do osób najmniej zamożnych. Obietnice, które wyglądają jak kiełbasa wyborcza, podobnie jak przed czterema laty program 500+, zwiększają znacznie szanse partii Jarosława Kaczyńskiego na kolejne zwycięstwo. Z jednego prostego powodu: żadna władza przed PiS nie dbała tak o rozwój i wsparcie najbiedniejszych.","Po prezentacji najważniejszych obietnic z jakimi PiS idzie do wyborów, wielu polityków opozycji musi pluć sobie w brodę, że nie wpadło wcześniej na podobne pomysły. Okazuje się, że po czterech latach od zwycięskiej kampanii w 2015 r. Prawo i Sprawiedliwość ponownie ograło swoich rywali i wygrało na obietnice, jakie złożyło milionom Polaków.  Znaczny wzrost płacy minimalnej w ciągu zaledwie roku, druga trzynasta emerytura, zrównanie dopłat dla rolników od hektara - to pomysły, które sprowadzają się de facto do redystrybucji środków i transferu wielu milionów złotych. Bynajmniej nie chodzi tu o poprawę jakości usług publicznych, ale żadna władza przed PiS nie dbała tak o najbiedniejszych. I to może być prawdziwym tzw. game changerem tych wyborów. Oczywiście fundamentalnym pytaniem przy każdej tak kosztownej dla budżetu państwo obietnicy jest to, czy nas stać na ten „Polish dream”. Zapewne politycy PiS każdemu, kto zacznie stawiać to pytanie, odpowiedzą, że w 2015 r., gdy prezentowali program 500+ też tak mówiono. Natomiast nie ma co owijać w bawełnę i trzeba mówić wprost, że te pomysły będą miały poważne skutki ekonomiczne i fiskalne. Inaczej mówiąc, ktoś będzie musiał za te obietnice zapłacić, a tym kimś na pewno będą pracodawcy i przedsiębiorcy. Pytanie, kto jeszcze? Przyglądając się bliżej kiełbasie wyborczej w wersji Kaczyńskiego, to w zasadzie jego partia postanowiła iść za ciosem i kontynuować strategię, która dała im władzę. A opiera się ona na prostym schemacie: dostrzec potrzeby zwykłych ludzi, tych najmniej zamożnych, najsłabiej radzących sobie na rynku pracy, emerytów, którzy ledwo wiążą koniec z końcem, czy rolników wiecznie wypominającym politykom z lewa czy z prawa, że dopłaty rolne mimo bycia tyle lat w Unii Europejskiej wciąż nie są na takim samym poziomie, co choćby w Niemczech. Recepta niby prosta, ale jakże skuteczna. Prawo i Sprawiedliwość jest dziś jedyną partią, która potrafi odczytać i zaspokajać oczekiwania największej grupy Polaków. W wymiarze socjalnym jest dzisiaj bardziej partią lewicową, która chce by wszystkim żyło się dostatniej. Stąd najmocniejsza zapowiedź podniesienia płacy minimalnej do kwoty 4 tys. zł w ciągu zaledwie czterech lat, a w ciągu najbliższego roku do poziomu 3 tys. zł. W praktyce oznaczać to będzie ogromny wzrost płac, który odczują najbardziej pracodawcy i przedsiębiorcy. Im koszty zatrudnienia wzrosną wręcz astronomicznie. Ale tym PiS jak widać na razie się nie przejmuje, bo liczy się cel: budowanie państwa dobrobytu. Prezes Kaczyński mówi o tym zresztą wprost: „Naszym celem jest budowa polskiej wersji państwa dobrobytu”, w którym nie ma miejsca na pozostałości postkomunizmu, wyrażające się w rządach czy to SLD, czy Platformy Obywatelskiej. Polska marzeń Kaczyńskiego to kraj oparty na tradycyjnej rodzinie, składającej się z kobiety i mężczyzny, na chrześcijańskim systemie wartości, którego dzierżycielem jest Kościół, poza którym - jak podkreślił prezes PiS - jest już tylko nihilizm. I to - jak stwierdził Kaczyński - „niezależnie od tego, czy jest ktoś wierzący, czy jest agnostykiem, czy jest niewierzący”.  Niestety obraz, jaki nakreślił Kaczyński, na którym po jednej stronie są zwolennicy Kościoła, a po drugiej tylko nihiliści jest szkodliwy przede wszystkim dla Kościoła i Polski. Dlaczego? Lider PiS swoją dzisiejszą wypowiedzią ustawił Kościół i biskupów w roli uczestnika politycznego sporu, co przede wszystkim wielu wiernym, a i także niektórym hierarchom kościelnym nie jest na rękę. Poza tym podział taki utrudnia jakąkolwiek dyskusję publiczną, bowiem z nihilistami trudno o czymkolwiek dyskutować, a więc debata z opozycją, która zapewne odrzuca ten podział, nie ma żadnego sensu. A to jest wprost psucie państwa i droga do rządów autorytarnych. Gdy dodamy do tego zapowiedź dalszej reformy sądownictwa, to jest się czego obawiać. Bowiem po tym, co PiS zrobiło przez cztery lata z sądami trudno się spodziewać, że zmiany będą miały na celu poprawę jakości sądownictwa. Raczej wręcz przeciwnie, a to za sprawą dalszego upolityczniania sądów, które jak widać jeszcze przed nami. Poza tym lider PiS, mówiąc tak wiele o wartościach, zapomniał, że to PiS od czterech lat nie wypowiedział konwencji stambulskiej oraz wbrew swoim wielokrotnym obietnicom nie uchwalił prawa zakazującego aborcji w Polsce, do czego apelował także wielokrotnie Kościół. Bez wątpienia konwencja programowa PiS pod kątem organizacyjnym i siły przekazu obietnic wyborczych to zupełnie inna liga niż to, co zaprezentowała w piątek Koalicja Obywatelska. Dzisiaj wydaje się, że opozycja, której przewodzi faktycznie Grzegorz Schetyna, nie odrobiła lekcji sprzed czterech lat. Światło w tunelu widać jedynie w programie Koalicji Polskiej, gdzie lider PSL Władysław Kosiniak-Kamysz i Paweł Kukiz próbują zdobyć choć bramkę kontaktową, po dzisiejszym hat-tricku Kaczyńskiego.  PiS dzisiaj marzy się silne narodowe państwo, opiekuńcze o tradycyjnym modelu społeczno-obyczajowym. Dla wyborcy o prawicowych poglądach to wręcz idealna partia, która mimo iż zalicza wtopy i kolejne afery, jak choćby z lotami byłego już marszałka Marka Kuchcińskiego czy afery w resorcie sprawiedliwości, to jest jedyną alternatywą w nadchodzących wyborach. Pytanie tylko co z tymi Polakami, którzy w tym modelu i w idealnym państwie w wersji PiS się nie mieszczą? ",Jarosław Kaczyński,
https://wiadomosci.onet.pl/kraj/komentarze-po-konwencji-prawa-i-sprawiedliwosci/3gbnjf2,"PiS zapowiada budowę ""państwa dobrobytu"". Komentarze polityków i publicystów","W Lublinie zakończyła się konwencja programowa Prawa i Sprawiedliwości. Kolejne reformy przedstawili: prezes Jarosław Kaczyński, była premier Beata Szydło i premier Mateusz Morawiecki. Politycy i publicyści zwracają uwagę na dobrą organizację konwencji, oceniając ją lepiej niż wczorajszą konwencję Koalicji Obywatelskiej. Komentując same propozycje, podkreślają, że podniesienie pensji minimalnej będzie kłopotem dla pracodawców. Nie brakuje mocnych komentarzy o słowach prezesa dotyczących rodziny i Kościoła.","Publicyści ""Do Rzeczy"" zwracają uwagę na osłabienie pozycji małych przedsiębiorców. Komentowany jest też pomysł liczenia ZUS-u od dochodu. Nasz dziennikarz Kamil Dziubka zauważa, że to pracodawcy ""za kilkanaście miesięcy właściciele firm będą musieli wysupłać dla każdego pracownika dodatkowe 750 zł miesięcznie"". ""Albo zwolnić"" - kwituje. W ocenie posłanki PO-KO i byłej wiceminister finansów Izabeli Leszczyny Jarosław Kaczyński ""rozdał nieswoje pieniądze"". - Prezes rozdał Niderlandy, jak Zagłoba w Sienkiewiczu - porównała. - Rozporządził się pieniędzmi pracodawców - dodała. Podkreśliła, że podwyższenie płacy minimalnej obciąża przede wszystkim pracodawców. - Oczywiście pracodawcą jest także budżet państwa - urzędnicy, nauczyciele, itd., ale jednak cały szereg pracodawców w Polsce to są prywatni przedsiębiorcy. Im wszystkim prezes powiedział tak: narzekacie, że macie wysokie koszty pracy, to ja je wam jeszcze podnoszę - mówiła. Wprowadzenie podwyżki płacy minimalnej na koniec przyszłego roku jest też w ocenie Leszczyny ""najgorszym momentem dla cyklu koniunkturalnego"". Barbara Nowacka odniosła się do wypowiedzi premiera Morawieckiego o mediach zawłaszczonych przez oponentów. Dziennikarz Onetu Andrzej Gajcy w swoim wpisie tłumaczył wysokie poparcie społeczne dla Prawa i Sprawiedliwości. Dominika Wielowieyska, dziennikarka ""Gazety Wyborczej"" i TOK FM, zwróciła uwagę na atakowanie opozycji. Sławomir Nitras przypomina o ""grzechach"" premiera Morawieckiego. Marcin Kierwiński nawiązując do państwa dobrobytu przypomina o ""wyłudzonych lotach"". Lider PO skomentował krótko wypowiedź prezesa, gdy ten jeszcze mówił. - Cieszymy się, że konwencja programowa lewicy była już 24 sierpnia, bo zarówno dla PO, jak i dla PiS okazaliśmy się inspiracją, jeżeli chodzi o rozwiązania w polityce społecznej czy rynku pracy - stwierdziła rzeczniczka SLD komentując konwencję PiS w Lublinie. Żukowska oceniła, że o inspiracji konwencją lewicy ""nie można powiedzieć w sferze wolności i wartości"". - Prawo i Sprawiedliwość po raz kolejny wyklucza część Polek i Polaków ze wspólnoty: niewierzących nazywa nihilistami, tak jakby nie mieli żadnych wartości, a osobom samodzielnie wychowującym dzieci czy też parom bezdzietnym odmawia nazwania ich rodziną. Czy w związku z tym chce pozbawić te osoby, które nie spełniają prawicowych kryteriów rodziny, świadczeń rodzinnych? - powiedziała. Tomasz Terlikowski nawiązał do słów Kaczyńskiego o Kościele katolickim w Polsce. Prezes powiedział, że poza Kościołem, jest ""tylko nihilizm"". Renata Grochal z kolei skomentowała słowa prezesa o rodzinie. Rodzina określił on sformalizowany związek kobiety z mężczyzną i ich dzieci. Dziennikarz Mateusz Maranowski ocenił samą organizację konwencji partii rządzącej. Gajcy napisał z kolei: Od strony organizacyjnej #KonwencjaPiS bije na głowę wczorajszą konwencję programową #KoalicjaObywatelska. To zupełnie inna liga."" Publicyści sugerowali, że obietnice PiS zagwarantują wygraną w październikowych wyborach. Europoseł Patryk Jaki wystąpienie prezesa nazwał ""pięknym"". Pod wrażeniem był też Joachim Brudziński, który pochwalił prezesa PiS za ""przemyślane i merytoryczne przemówienie"". Źródło: Twitter, PAP, Onet",Podczas konwencji PiS złożyło kolejne obietnice,
https://wiadomosci.onet.pl/kraj/kaczynski-o-morawieckim-zart-o-morawieckim/j9330v8,"Prezes PiS dla ""SE"": nie mam ambicji zastępowania Mateusza Morawieckiego, chciałbym, żeby on był premierem","- Nie mam ambicji zastępowania Mateusza Morawieckiego, chciałbym, żeby to on dalej był szefem rządu - powiedział PiS Jarosław Kaczyński w wywiadzie dla ""Super Expressu"", który ukaże się jutro. Prezes PiS zdradził też żart, jaki krąży o premierze w szeregach partii.","Fragmenty wywiadu zostały opublikowane na stronie internetowej dziennika. Prezes PiS podkreślił w rozmowie z ""SE"", że najlepiej czuje się pełniąc funkcję szefa partii. - Tu się najlepiej odnajduję. I nie mam ambicji zastępowania Mateusza Morawieckiego, bo chciałbym, żeby to on był dalej szefem rządu – powiedział Kaczyński. - Pan Mateusz Morawiecki jest świetnym premierem, wyjątkowo zdolnym człowiekiem obdarzonym nieprawdopodobną odpornością fizyczną i psychiczną. Wie pan, po naszej partii krąży taki żart: co by wyszło, gdyby ktoś mający brzydkie intencje naciął brzytwą rękę pana premiera? Przewody! (śmiech). Mateusz Morawiecki świetnie daje sobie radę w kontaktach międzynarodowych i nie ma żadnego powodu, żeby go zmieniać. Ja na żadne funkcje nie poluję. Stanowisko szefa partii w zupełności mi wystarczy, marzyłem o nim od młodzieńczych lat, nawet nie chcę mówić jak młodzieńczych - dodał prezes PiS.",Jarosław Kaczyński,
https://wiadomosci.onet.pl/kraj/zbigniew-ziobro-zabezpieczylismy-kwote-1-mld-400-mln-zl-nalezacych-glownie-do-karteli/gtpehew,Sukces służb. Zabezpieczono gigantyczną kwotę należącą do karteli narkotykowych,"Zabezpieczyliśmy kwotę 1,4 mld zł należących głównie do karteli narkotykowych w związku z handlem kokainą i narkotykami na skalę międzynarodową oraz w związku z praniem brudnych pieniędzy - poinformował minister sprawiedliwości Zbigniew Ziobro.","Zbigniew Ziobro przekazał podczas konferencji prasowej we Wrocławiu, że polska prokuratura i polska policja z udziałem amerykańskich służb odniosła ""ogromny sukces w postaci zabezpieczenia wielkich pieniędzy należących do kartelu narkotykowego"". - W zarzucie szacuje się wartość kokainy, która była przedmiotem obrotu, na 3,5 mld zł. To przekracza wyobraźnię przeciętnego zjadacza chleba - mówił minister. Dodał, że ten sukces nie byłby możliwy, gdyby nie zmiany w przepisach prawnych. - W 2017 roku wprowadziliśmy zmiany, które umożliwiły zabezpieczenie na poczet dowodów środków zgromadzonych na rachunkach bankowych oraz wprowadzenie konfiskaty majątkowej, która pozwoliła z kolei wydawać postanowienie o zabezpieczeniu majątkowym na poczet późniejszego przepadku środków należących do grup przestępczych w związku z praniem pieniędzy, nawet wtedy jeżeli one znajdują się w innych podmiotach zewnętrznych niż te, które należałyby do samych sprawców - powiedział Zbigniew Ziobro. W sprawie występują też środki związane z oszustwami internetowymi, ale ""one mają charakter marginalny w stosunku do tych głównych kwot, związanych z praniem brudnych pieniędzy pochodzących z handlu kokainą"" - wskazał minister. - To największe w historii polskiej prokuratury zabezpieczenie pieniędzy na poczet przepadku. Pieniądze z kont bankowych przestępców przejmie Skarb Państwa - zaznaczyła Prokuratura Krajowa, odnosząc się do sprawy. Jak poinformowano, analiza akt sprawy i przepisów o konfiskacie rozszerzonej pozwoliła na wydanie postanowienia o zabezpieczeniu majątkowym, w ramach którego na rachunku depozytowym prokuratury zabezpieczono 1 mld 421 mln 231 tys. 880 zł. Czytaj również: Śledztwo Onetu. Farma trolli w Ministerstwie Sprawiedliwości, czyli ""za czynienie dobra nie wsadzamy"" - Pieniądze przestępców były zdeponowane w oddziale jednego ze spółdzielczych banków w małym mieście centralnej Polski, na kontach dwóch zarejestrowanych w Polsce spółek. Obie spółki w rzeczywistości nie prowadziły żadnej działalności gospodarczej. Zostały utworzone wyłącznie po to, aby udostępniać swoje rachunki bankowe do międzynarodowych przestępczych operacji finansowych - przekazała PK. Podejrzanych w tej sprawie jest pięć osób - dwie Polki i trzech obcokrajowców. - Dwie osoby są już tymczasowo aresztowane, w stosunku do trzeciej wszczęto procedurę Europejskiego Nakazu Aresztowania. Wobec dwóch kolejnych prowadzone są czynności procesowe - przekazała prokuratura.","Zbigniew Ziobro, Cezary Kempa",
https://wiadomosci.onet.pl/kraj/michal-dworczyk-obie-nitki-rurociagu-rozpoczna-dzialanie-w-sobote-wieczorem-najdalej/lxmcvz2,"Michał Dworczyk: obie nitki rurociągu rozpoczną działanie w sobotę wieczorem, najdalej w niedzielę rano","Obie nitki rurociągu do oczyszczalni Czajka rozpoczną działanie jutro wieczorem, najdalej w niedzielę w godzinach porannych - oświadczył podczas dzisiejszej konferencji prasowej szef KPRM Michał Dworczyk.","- Obie nitki (rurociągu) rozpoczną działanie jutro wieczorem, najdalej w niedzielę w godzinach porannych - poinformował minister. Dworczyk przyznał jednocześnie, że początkowo planowano, iż jeszcze dziś w godzinach popołudniowych pierwsza nitka rurociągu miała rozpocząć pracę, a w sobotę druga. - Ale warunki techniczne i opinia inżynierów skłoniły nas do zmiany harmonogramu prac - tłumaczył. - Ponadto wydarzyło się szereg nieoczekiwanych zdarzeń - wydłużyła się budowa czerpni, z której będą pobierane te nieczystości, aby trafić do awaryjnego rurociągu. Ponadto okazało się, że w nocy musieliśmy przerwać pracę ze względów bezpieczeństwa, a bezpieczeństwo z naszego punktu widzenia jest tutaj najistotniejsze - podkreślił. Do awarii dwóch kolektorów odprowadzających ścieki z lewobrzeżnej Warszawy do leżącej na prawym brzegu oczyszczalni ""Czajka"" doszło we wtorek, 27 sierpnia i środę, 28 sierpnia. W jej efekcie nieczystości są zrzucane do Wisły. Według oceny ministerstwa środowiska, do rzeki wpływa 260 tys. metrów sześciennym ścieków na dobę.",Michał Dworczyk,
https://wiadomosci.onet.pl/kraj/jacek-sasin-mowi-o-wydzieleniu-warszawy-z-wojewodztwa-mazowieckiego/qf3tzxq,Jacek Sasin: wydzielenie Warszawy z woj. mazowieckiego jest w programie PiS,"Wydzielenie Warszawy z woj. mazowieckiego jest w programie PiS, mamy tę sprawę przemyślaną i nie będzie problemu, żeby taki projekt ustawy szybko powstał - powiedział wicepremier Jacek Sasin.","Prezes PiS Jarosław Kaczyński zapowiedział wczoraj w Siedlcach podział obecnego województwa mazowieckiego na dwa: województwo obejmujące Warszawę i okolice oraz na województwo mazowieckie. Według lidera PiS, ma to rozwiązać problem zawyżania przez stolicę dochodu na mieszkańca w obrębie Mazowsza. Sasin pytany w Polskim Radiu, czy plan wydzielenia Warszawy z województwa mazowieckiego znajdzie się w programie, który PiS przedstawi jutro na konwencji wyborczej w Lublinie przyznał, że ""ta sprawa jest w programie"" jego partii. - W tej kadencji Sejmu doprowadziliśmy do rozdzielenia województwa mazowieckiego na dwa odrębne byty statystyczne. To nie wystarczy, bo w UE panuje zasada, że podmioty statystyczne powinny pokrywać się z podmiotami administracyjnymi. Prowadzimy dyskusję z Komisja Europejską w tej sprawie, w kontekście nowej perspektywy budżetowej (UE - red.). Chodzi o nową perspektywę budżetową i o to, jak będzie traktowane Mazowsze - mówił Sasin. Wicepremier ocenił, że Mazowsze wraz z Warszawą jest traktowane jak bogate województwo. - Nie możemy uciekać od faktu, że jest to region niezwykle zróżnicowany. Mamy bardzo bogatą Warszawę, nieodstająca od najbogatszych rejonów Unii i resztę województwa - stwierdził. - Taki podział administracyjny (wydzielenie Warszawy z woj. mazowieckiego - red/) powinien nastąpić. On nie jest niczym dziwnym, w wielu krajach UE regiony stołeczne są wydzielone i stanowią odrębne jednostki administracyjne. Podobnie powinno być w Polsce. Warszawa różni się diametralnie od Siedlec, od Radomia, od mniejszych miast - zaznaczył. Sasin przyznał, że obecnie nie ma projektu ustawy dotyczącej wydzielenia Warszawy z województwa mazowieckiego, nad którym pracowałby rząd, ale - zapewnił jednocześnie - że PiS ""ma tę sprawę przemyślaną"" i nie będzie problemu, żeby taki projekt szybko powstał.",Jacek Sasin,
https://wiadomosci.onet.pl/kraj/mateusz-morawiecki-o-priorytetach-rzadu-po-wyborach/9tmyy8g,"Mateusz Morawiecki: priorytet to transformacja gospodarcza, która pozwoli nam być wśród najlepszych","- Krótka perspektywa to szybki rozwój gospodarczy, europejskość polegająca na wyższych zarobkach i zasobności podobnej do tej, która jest w krajach Europy Zachodniej. W dalszej perspektywie - taka transformacja gospodarcza, która pozwoli nam być wśród najlepszych - mówi premier Morawiecki, pytany w wywiadzie dla ""Rzeczpospolitej"" o priorytety rządu w przypadku, gdyby PiS wygrał październikowe wybory.","- Chcemy bardzo mocno skupić się na rozwoju infrastruktury i połączyć ją z szeroko rozumianym systemem edukacji - branżowo-zawodowej, technicznej, inżynierskiej, wyższej, naukowej - mówi Mateusz Morawiecki w rozmowie z ""Rzeczpospolitą"". Premier tłumaczy, że 2,1 proc. przyszłorocznego budżetu rząd planuje wydać na obronność, na służbę zdrowia przewidziano 5,04-5,05 proc., ""a więc zgodnie z trajektorią dojścia do 6 proc., które przyjęliśmy ustawowo"". Morawiecki podkreśla, że najważniejszy dla niego jest rozwój małych i średnich firm, ""które wychodzą za granicę, starają się z sukcesem konkurować"". Wskazuje również, że w kwestii energii rząd chce rozwijać fotowoltanikę, ""i to do poziomu 15, a nawet 20 gigawatów mocy zainstalowanej w przyszłości"". - Ponadto energia wiatrowa, ze szczególnym uwzględnieniem offshore'u, czyli energii wiatrowej na morzu - tutaj też mamy założenie ok. 10 gigawatów - mówi premier. Pytany o spodziewany wzrost cen energii, który może nastąpić w przyszłym roku po tym, gdy skończy się okres, na jaki PiS zamroził podwyżki, Morawiecki odpowiada: Wszystko zależy od cen certyfikatów, a to jest trochę wróżenie z fusów. - Jesteśmy bardzo zaawansowani w dyskusji z naszymi amerykańskimi partnerami w odniesieniu do wielu rodzajów broni, ich zakupów, w tym również myśliwców - mówi Mateusz Morawiecki pytany o prawdopodobieństwo zakupu F-35, który zapowiedział szef MON w czerwcu, po spotkaniu z z dowództwem bazy sił powietrznych Eglin na Florydzie oraz pilotami samolotów F-35. - Chcemy budować sieć 5G ze sprawdzonymi partnerami. Nie przesądzamy, kto nimi będzie, ale pokazujemy, że aspekt bezpieczeństwa jest bardzo ważny - podkreśla premier. - My jako państwa członkowskie czekamy, zgodnie z ustaleniami z Komisją Europejską, na propozycje KE. W ramach tego podatku zaplanowaliśmy nie tak wiele środków, więc nie jest to dla nas jakieś istotne źródło podatkowe - zapewnia Morawiecki. Premier przyznaje w rozmowie z ""Rzeczpospolitą"", że ""brak zbilansowania systemu emerytalnego stanowi problem budżetowy"". - Ale jednocześnie pokazaliśmy, że poprzez bezprecedensowe uszczelnienie podatków obudziliśmy tego liberalnego nocnego stróża, który przysypiał w czasach naszych poprzedników i te pieniądze przeciekały jak przez durszlak - mówi. Morawiecki zaznacza też, że przystąpienie do strefy euro jest ""wysoce ryzykowne"". - Musimy mieć bufory. Są nimi zrównoważony budżet oraz solidna, niezależna i ostrożnościowa polityka monetarna - mówi. Cała rozmowa w dzisiejszym wydaniu ""Rzeczpospolitej"".",Mateusz Morawiecki,
https://wiadomosci.onet.pl/kraj/lublin-radni-nie-staneli-w-obronie-abp-jedraszewskiego-stanowisko-wycofano-po/b6rrbtz,Lublin: Radni nie stanęli w obronie abp. Jędraszewskiego. Stanowisko wycofano po zmianach radnego PO,"Rada Miasta Lublin nie uchwaliła stanowiska ws. ""potępienia wypowiedzi i zachowań nawołujących do przemocy wobec osoby abp. Marka Jędraszewskiego"". Koalicja rządząca zmieniła projekt dodając tam odniesienia do m.in. zorganizowanego hejtu w Ministerstwie Sprawiedliwości oraz agresywnej propagandy w mediach publicznych. Po tych zmianach radny PiS wycofał swoje stanowisko.","Stanowisko zgłoszone przez PiS dotyczyło wypowiedzi duchownego, który na początku sierpnia wygłaszał kazanie podczas obchodów 75. rocznicy wybuchu Powstania Warszawskiego. Abp Marek Jędraszewski mówił wówczas o ""tęczowej zarazie"". W ten sposób odniósł się do środowiska LGBT. Podczas wyborów Mr. Gay Poland w Poznaniu jeden z uczestników zainscenizował poderżnięcie gardła lalce ze zdjęciem duchownego. Sprawą zajęła się poznańska prokuratura. Pomysłodawca stanowiska, radny PiS i kandydat do Sejmu Tomasz Pitucha przypomniał, że w styczniu radni przyjęli podobny projekt, który dotyczył śmierci prezydenta Gdańska Pawła Adamowicza. Jego zdaniem wydarzenia związane z wypowiedzią abp. Marka Jędraszewskiego o muszą być piętnowane. - Nie jestem szczęśliwy że przedstawiam to stanowisko, ale jestem przekonany że jest ono konieczne. Są w życiu wydarzenia, wobec których nie można przejść obojętnie. Po wypowiedzi abp. Jędraszewskiego nastąpił potężny hejt publiczny i zdarzenia, które nawoływały do przemocy wobec duchownego - powiedział Tomasz Pitucha. Podczas swojej wypowiedzi Pitucha odniósł się do kobiety, która od kilku godzin stała z tabliczką: ""Ten jest zboczony - kto sieje nienawiść"". W pewnym momencie mieszkanka nie wytrzymała i zaczęła krzyczeć w kierunku radnego PiS: - Wstydu pan nie ma! Jakim prawem pan mnie wskazuje tutaj? Jestem ofiarą pedofilii w kościele i protestuję! Przeciwko projektowi wypowiedział się radny PO. - Prokuratura powinna się zająć tymi wypowiedziami. Gloryfikowanie tych wypowiedzi, poddawanie pod obrady takiego stanowisko jest dużym nietaktem. Gdzie pan był, kiedy na szubienicach wieszali portrety polityków PO? Gdzie pan był kiedy wystawiano akty zgonu prezydentom? Gdzie pan wtedy był? - pytał Bartosz Margul. W obronie stanowiska przedstawionego przez Tomasza Pituchę stanął jego kolega z klubu PiS Marcin Jakóbczyk. - Abp. Jędraszewski wypowiedział je jako pasterz kościoła katolickiego i zgodnie z Ewangelią. Jego słowa nie miały na celu nikogo urazić, tylko wynikały z troski. Padły w obronie określonych wartości. To sprzeciw wobec tęczowej ideologii, a nie człowiekowi - przekonywał radny. Głos zabrał również przewodniczący Rady Miasta Lublin. - Porównywanie śmierci ks. Jerzego Popiełuszki i śmierci prezydenta Pawła Adamowicza do inscenizacji z kukłą abp. Jędraszewskiego jest grzechem. To tak jakby porównywać Emi (internautka, która brała udział w akcji hejtowania sędziów w sieci - przyp. red.) do Inki - stwierdził Jarosław Pakuła.",Abp Marek Jędraszewski,
https://wiadomosci.onet.pl/kraj/koalicja-europejska-i-pis-wydaly-najwiecej-na-eurowybory/3b77zjn,Ile partie wydały na wybory do Parlamentu Europejskiego?,"Państwowa Komisja Wyborcza sprawdza sprawozdania finansowe komitetów wyborczych, które wzięły udział w wyborach do Parlamentu Europejskiego. Najwięcej wydała Koalicja Europejska, ale niewiele mniej od niej Prawo i Sprawiedliwość. Fundusz KO najskromniej zasiliła Nowoczesna. Wpłaciła niecałe 4,5 złotych.","Spośród trzech komitetów wyborczych, które uzyskały w majowych wyborach mandaty do PE, najwięcej wydała Koalicja Europejska - 17 mln 416 tys. 561 zł. Niewiele mniej wydało Prawo i Sprawiedliwość - 17 mln 035 tys. 018 zł. Z kolei kampania do europarlamentu Wiosnę kosztowała 2 mln 413 tys. 930 zł. Jeśli chodzi o fundusze Koalicji Europejskiej - tworzonej przez PO, SLD, PSL, Zielonych i Nowoczesną - to zdecydowana ich większość pochodziła z funduszu wyborczego Platformy Obywatelskiej (blisko 12,5 mln zł). SLD i PSL wpłaciły po około 2,5 mln zł, Partia Zieloni - nieco ponad 100 tys. zł, a Nowoczesna - niecałe 4,5 tys. zł. Najwięcej pieniędzy wszystkie trzy komitety przeznaczyły na kampanię w środkach masowego przekazu. Liderem jest tu PiS, który za reklamę swoich kandydatów w mediach zapłacił ponad 8 mln 707 tys. zł. Kampania w telewizji kosztowała PiS blisko milion złotych, nośniki plakatów ponad 5 mln zł, a reklama w internecie – ponad 1 mln 369 tys. zł. Niespełna 8 mln zł na ten cel przeznaczyła Koalicja Europejska. Na kampanię telewizyjną komitet ten przeznaczył blisko 600 tys. zł, na nośniki plakatów – prawie 5 mln zł, a na reklamę w internecie – ponad 1,5 mln zł. Wiosna na kampanię w środkach masowego przekazu wydała nieco ponad 784 tys. zł. Na kampanię w telewizji przeznaczono ponad 200 tys. zł, podobną kwotę przeznaczono na nośniki plakatów, a blisko 300 tys. na reklamę w internecie. Kolejny punkt sprawozdań wyborczych to wykonanie materiałów wyborczych. Koalicja Europejska przeznaczyła na ten cel ponad 4 mln 669 tys. zł, a PiS - ponad 4 mln 403 tys. zł. Znacznie mniej, bo blisko 700 tys. zł, wydała na ten cel Wiosna. Większe rozbieżności między komitetami można zauważyć natomiast w wydatkach na podróże kandydatów na europosłów. Zdecydowanie najbardziej kosztowne były podróże kandydatów PiS (ponad 358 tys. zł). Koalicja Europejska przeznaczyła na ten cel ponad 252 tys. zł, a Wiosna - ponad 100 tys. zł. Spore różnice widać także w kosztach spotkań wyborczych. Rekordzistą w tej kwestii jest PiS, które wydało blisko 2 mln 300 tys. zł. Koalicja Europejska przeznaczyła na spotkania wyborze ponad 1,5 mln zł, a Wiosna niespełna 500 tys. zł. Termin składania do Państwowej Komisji Wyborczej sprawozdań finansowych komitetów wyborczych, które brały udział w tegorocznych wyborach do Parlamentu Europejskiego minął 26 sierpnia. Zgodnie z Kodeksem wyborczym Państwowa Komisja Wyborcza ma sześć miesięcy na zbadanie sprawozdań i podjęcie uchwał w tej sprawie; może je przyjąć bez zastrzeżeń, przyjąć wskazując uchybienia albo odrzucić. Zobacz raport specjalny Onetu o wyborach do PE",Najwięcej pieniędzy trzy komitety wydały na kampanię w środkach masowego przekazu,
https://wiadomosci.onet.pl/tylko-w-onecie/rafal-bochenek-trzynasta-emerytura-bedzie-kontynuowana/7nh49jr,Rafał Bochenek: trzynasta emerytura będzie kontynuowana,"- Trzynasta emerytura będzie kontynuowana – powiedział Rafał Bochenek, pytany przez Kamila Dziubkę o projekt budżetu państwa na 2020 rok, w którym nie została uwzględniona trzynasta emerytura. Były rzecznik rządu zapewniał, że celem PiS jest kontynuacja tego projektu. - To bardzo pożyteczne świadczenie, z którego emeryci się cieszą i bardzo im to pomogło – dodał Bochenek.",,,
https://wiadomosci.onet.pl/kraj/akcja-cysterny-wstydu-po-psl-do-kogo-naleza-pojazdy/ggts2zy,"""Cysterny wstydu"" nie należą do państwowej firmy","Pojazdy z hasłem ""Cysterny wstydu PO-PSL"" należą do firmy OTK (wcześniej znanej jako Orlen Transport SA), która od 16 listopada 2015 r. należy do prywatnej firmy Trans Polonia. Rano ""Gazeta Wyborcza"" informowała, że cysterny należą do samego Orlenu.","Jak informował wicerzecznik PiS Radosław Fogiel, który pisał na Twitterze: ""Odnośnie cystern, które od rana rozbudzają wyobraźnię niektórych – zostały wynajęte przez Komitet Wyborczy Prawo i Sprawiedliwość na zasadach komercyjnych od prywatnej firmy"". Swoje oświadczenie wydał też Orlen. ""W związku z pojawiającymi się nieprawdziwymi doniesieniami o zamieszczaniu na naszych cysternach treści niezwiązanych z działalnością biznesową, informujemy, że nie jesteśmy w żaden sposób związani z tą akcją, a wspomniane cysterny nie należą do naszej firmy"" – napisali. - Nie wystarczy powiedzieć: ""my utrzymamy 500 plus"". Trzeba potrafić jeszcze znaleźć finansowanie na to 500 plus i my udowodniliśmy, że jesteśmy partią, która potrafi zapewnić to finansowanie dla całego społeczeństwa, dla polskich rodzin, ale też na politykę rozwojową - mówił Mateusz Morawiecki na konferencji prasowej w Świecku. Premier wyjaśnił, że kampania PiS, pod hasałem ""cysterny wstydu PO-PSL"", ma uświadomić Polakom, ""jakie jest bezpośrednie przełożenie tego, jaki był proceder wyłudzeń podatkowych wcześniej, jaka była tolerancja rządu PO-PSL dla nieprawidłowości, dla patologii, jak niefrasobliwie zarządzano finansami publicznymi"". - Na biurku ministra finansów stoją stosy pism z różnych branż: paliwowej, stalowej, elektronicznej, które błagały wręcz o uszczelnienie sytemu podatkowego i my to zrobiliśmy w sposób skuteczny i sprawiliśmy, że dzisiaj te 20-24 mln zł dziennie trafia do polskiego społeczeństwa. Pomnóżmy to razy 365 dni w roku, to 8,5-8,7 mld zł. To prawie tyle ile kosztowała emerytura plus. Czyli z samego uszczelnienia podatków zabezpieczyliśmy środki na emeryturę plus dla naszych seniorów, dla wszystkich rencistów, dla wszystkich emerytów - mówił premier. Mówiąc o nadchodzących wyborach, ocenił, że ""ta gra jest o najwyższą stawkę"", ""o to, czy będą zapewnione środki, żeby kontynuować politykę społeczną"". - Trzeba potrafić, trzeba umieć to zrobić, chcieć walczyć z przestępcami, z patologiami różnego rodzaju - podkreślił szef rządu.","""Cysterny wstydu""",
https://wiadomosci.onet.pl/tylko-w-onecie/jaroslaw-sellin-o-aferze-hejterskiej-w-ministerstwie-sprawiedliwosci/2yncbnp,"Jarosław Sellin w ""Onet Opinie"": wierzę Ziobrze, że nic nie wiedział o hejterach","- Osoby, które były odpowiedzialne za tzw. aferę hejterską już nie pracują w ministerstwie. Nie będzie taryfy ulgowej - powiedział Jarosław Sellin w programie “Onet Opinie”. Wiceminister dodał, że wierzy Zbigniewowi Ziobrze, który utrzymuje, iż nie wiedział o kontaktach urzędników z hejterami w Ministerstwie Sprawiedliwości.","Pytany o podejrzenia wobec ministra Ziobro, który mógł wiedzieć o hejterach, Ziobro odpowiedział: to tylko podejrzenia, proszę to udowodnić. ",,
https://wiadomosci.onet.pl/kraj/wybory-parlamentarne-2019-sondaz-ibris-z-forum-ekonomicznego-w-krynicy/3ttyfle,Nowy sondaż IBRiS. PiS z dużą przewagą nad opozycją,"PiS utrzymuje sporą przewagę nad pozostałymi partiami politycznymi - wynika z najnowszego badania IBRiS zaprezentowanego na Forum Ekonomicznym w Krynicy. Na partię Jarosława Kaczyńskiego swój głos w wyborach chce oddać 43,4 proc. osób, co daje jej samodzielną większość. W sumie do Sejmu weszłyby cztery ugrupowania.","Gdyby wybory odbyły się we wrześniu, PiS mógłby liczyć na głosy 43,4 proc. Polaków. Na drugim miejscu znalazła się Koalicja Obywatelska z poparciem na poziomie 21,2 proc. Podium zamyka sojusz partii lewicowych z SLD, Wiosną i Razem, na które chce zagłosować 14,1 proc. Polaków. Do Sejmu dostałoby się jeszcze PSL, uzyskując wynik 5,7 proc. Tuż pod progiem wyborczym znalazłaby się Konfederacja, którą popiera 4,8 proc. Polaków. Z sondażu IBRiS wynika, że 10,5 proc. ankietowanych nie wie, na kogo oddać swój głos. Taki wynik oznacza, że Prawo i Sprawiedliwość uzyskałoby w wyborach 259 mandatów i mogłoby samodzielnie rządzić przez kolejne cztery lata. KO wprowadziłaby do Sejmu 119 posłów, Lewica 66, zaś PSL 15. Badanie wskazuje, że udział w głosowaniu chce wziąć 51,9 proc. Polaków, z czego 39,5 proc. zdecydowanie wybierze się na wybory, a 12,4 proc. ""raczej"" pójdzie zagłosować. Z kolei 32 proc. ankietowanych zdecydowanie nie weźmie udziału w głosowaniu, a 14,2 proc. deklaruje, że ""raczej"" nie pójdzie do urn. POLECAMY: Mateusz Morawiecki człowiekiem roku na Forum Ekonomicznym w Krynicy IBRiS zbadał wizerunek emocjonalny i racjonalny poszczególnych partii. – Dla wyborców Koalicji Obywatelskiej ich ugrupowanie może być postrzegane jako ""ospały lew"". Niektórzy mówią również o nich ""miś panda"" – sympatyczne zwierzę, ale leniwe. Lewica to sojusz ""starego kota"" (SLD) z ""młodym rumakiem"" (Wiosną) i ""zwykłymi ludźmi (Razem) – tłumaczył prezes IBRiS Marcin Duma podczas prezentacji na Forum Ekonomicznym w Krynicy. - Prawo i Sprawiedliwość ma bardzo jednoznaczny wizerunek. Jest podziwiany i afirmowany przez swoich własnych wyborców, ale także doceniany (przy jednoczesnej niezgodzie z programem) przez wyborców opozycji. Oni mówią o PiS, że jest silny, agresywny, mądry, sprytny i drapieżny – mówił szef IBRiS. - Elektorat opozycyjny na razie nie widzi się przy urnach. To będzie premiowało obóz rządzący. Tu i teraz widzimy ogromną przewagę Prawa i Sprawiedliwości nad pozostałymi ugrupowaniami. Część wyborców KO pozostanie w domach i część wyborców widzi się po stronie Lewicy – tłumaczył Marcin Duma. Z badań wynika, że wyborcy PiS są ciągle ""głodni"" zwycięstwa, a wygrana z przeciwnikami nadal stanowi dla nich źródło satysfakcji. Dane instytutu pokazują jednak, że sympatycy obozu rządzącego byli poruszeni i oburzeni aferą związaną z lotami marszałka Kuchcińskiego. Podczas prezentacji badań ekspert tłumaczył, gdzie znajduje się główny rezerwuar głosów Konfederacji. – Ta partia „żywi się” głosami wyborców z prowincji. To ciekawe, ponieważ pod tym kątem prawie zupełnie się nie myśli, a ich wynik w dużej mierze zależy właśnie od tych głosów – wskazywał. Wyniki badań IBRiS komentował Jan Rokita. Jego zdaniem ""PiS skutecznie przekształcił się w partię ludową, to znaczy mającą oparcie w tradycyjnych grupach społecznych, przede wszystkim na wsi"". - To nie jest oczywiste, ponieważ przez całe lata dominowała tam partia chłopska - mówił. Według Rokity PiS jest w większym stopniu uzależnione od wyborców wiejskich niż PSL. - Moim zdaniem to świadome założenie strategów PiS, którzy zajmowali się konsekwentnym niszczeniem PSL. Jeśli wykraczamy daleko poza te wybory, to będzie oznaczało, że w miarę zmian społecznych, PiS zacznie mieć te same kłopoty, które miało PSL. Dla utrzymania władzy poparcie na wsi to dla PiS rzecz kluczowa – mówił Rokita. - Badania jakościowe potwierdzają intuicję. Prawdą jest obiegowe przekonanie, że siłą PiS jest ludowość, zainteresowanie zwykłym człowiekiem i wielkie transfery socjalne, które mają być dowodem, że to zainteresowanie jest prawdziwe. Ja tej prawdy nie kwestionuję. Ale porównania do zwierząt w badaniach jakościowych pokazują, że siła i sprawczość PiS fascynuje wszystkich. Zdaniem Rokity rozłam koalicji, którą na eurowybory zbudował Grzegorz Schetyna, będzie znaczący dla przyszłości polskiej polityki. - Istniała perspektywa podporządkowania sobie lewicy przez PO. Sojusz Zandberg-Czarzasty-Biedroń jest bardzo ciekawym eksperymentem. On na nowo postawił perspektywę pojawienia się w Polsce lewicy nie mającej bezpośredniego zakorzenienia w PRL. Wynik tej partii będzie bardzo ciekawy - ocenił. - Jeśli różnica pomiędzy PO a Lewicą będzie niewielka, można spekulować, że podział polityczny w Polsce będzie przebiegał między ludowym PiS a antyreligijnym ruchem lewicowym. W przyszłości mogłoby się tak stać, że po utracie władzy przez PiS kiedyś w Polsce nastaną rządy nadwiślańskiego Zapatero. Wypuszczenie Czarzastego spod kontroli PO, to wypuszczenie dżina z butelki. Nie dlatego, że Czarzasty jest tak ważny, ale dlatego że to uruchamia zjawiska trudne do przewidzenia - ocenił Rokita. Według badań pod koniec kampanii wyborczej będzie następować zwiększanie pozycji PO w rywalizacji z lewicą. - Kluczowe jest to, jak mocną drugą pozycję zajmie Koalicja Obywatelska. Czy będzie blisko zwycięzcy, czy blisko peletonu? - komentował Rokita. Jego zdaniem, jeśli dojdzie do konfliktu ideologicznego między PO i Lewicą, zyska ta druga. - Ostry konflikt ideologiczny promuje partię lewicową - ocenił. - To, że po czterech latach rządzenia wyborcy PiS są tak bardzo zmobilizowani, jest fascynujące. Zbudowali wśród swoich sympatyków wiarygodność i oni znów są w stanie zagłosować. Zapewnili bezpieczeństwo socjalne, moim zdaniem również poczucie fizycznego bezpieczeństwa, Morawiecki zapewnił pieniądze dla budżetu. Z drugiej strony Platforma nie zbudowała wiarygodności jako partia opozycyjna. Mam wielu znajomych po drugiej stronie, którzy nienawidzą PiS, ale są rozczarowani Platformą - komentował Igor Janke. Zdaniem publicysty istnieją dwa główne zagrożenia dla PiS: widmo kryzysu gospodarczego oraz odejście Jarosława Kaczyńskiego. - To spowoduje nie tylko rozłam w obozie rządzącym, ale również na opozycji. Być może to się stanie za rok, dwa, ale bardzo prawdopodobne, że stanie się to dopiero za lat 20 - mówił Janke. W sondażu IBRiS uwzględniono m.in. to, w jaki sposób głosują widzowie głównych serwisów informacyjnych. Okazuje się, że 80,1 proc. widzów ""Wiadomości"" TVP deklaruje, że odda swój głos na PiS, a 6,2 proc. na KO. Osoby oglądające ""Wydarzenia"" Polsatu to w 49,5 proc. wyborcy PiS, w 22,9 proc. to wyborcy KO, zaś w 15,5 proc. Lewicy. Z kolei 33,7 proc. osób deklarujących się jako widzowie ""Faktów"" TVN odda swój głos na PiS, 34,7 proc. na KO i 21,9 proc. na Lewicę. - Wyniki badań pokazują ogromne znaczenie Jacka Kurskiego w budowaniu potęgi Prawa i Sprawiedliwości. Kurski jest niczym szczerbiec w ręku Jarosława Kaczyńskiego. To miecz ze złota - komentował Rokita. Badanie przeprowadzono w dniach 24 sierpnia - 4 września 2019 roku na grupie 8000 pełnoletnich Polaków metodą telefonicznych standaryzowanych wywiadów kwestionariuszowych wspomaganych komputerowo (CATI). POLECAMY: Małgorzata Kidawa-Błońska kandydatką Koalicji Obywatelskiej na stanowisko premiera",Jarosław Kaczyński,
https://wiadomosci.onet.pl/tylko-w-onecie/sprawa-lukasza-piebiaka-wawrykiewicz-komentuje/1r7nfd4,"Wawrykiewicz w ""Onet Rano."": nie wyobrażam sobie, żeby sędzia Piebiak założył togę i mógł sądzić","- To absolutnie oburzające. To się kłóci z kwintesencją wykonywania zawodu sędziowskiego. Zarzuty, które na nim ciążą wymagają co najmniej wyjaśnienia - powiedział mecenas Michał Wawrykiewicz w ""Onet Rano."", odnosząc się do możliwego powrotu do orzekania sędziego Łukasza Piebiaka.","Gość Jarosława Kuźniara był pytany o sprawę Piebiaka, ponieważ wczoraj pojawił się wniosek o niedopuszczenie byłego wiceministra sprawiedliwości do orzekania w sądzie rejonowym w Warszawie. Współtwórca Inicjatywy Wolne Sądy i Komitetu Obrony Sprawiedliwości KOS pytany, czym jest dziś w Polsce sprawiedliwości, odpowiedział, że opiera się dziś ona “na barkach silnych, niezależnych sędziów, którzy mają odwagę postawić się systemowi, wbrew temu, że funkcjonuje już bardzo sprawnie system zastraszania sędziów”.",,
https://wiadomosci.onet.pl/kraj/konwencja-pis-w-olsztynie-przemowienie-jaroslawa-kaczynskiego/q3nccl5,Jarosław Kaczyński: polska armia się dozbraja i staje się naprawdę nowoczesną,"- Rząd PiS przywiązuje do spraw bezpieczeństwa ogromne znaczenie, ogromną wagę - powiedział dziś Jarosław Kaczyński na konwencji wyborczej partii w Olsztynie. Prezes PiS odniósł się także do przekopu mierzei wiślanej i teorii, które mówią krytycy tej inwestycji, że kanały tam, gdzie są potrzebne to tworzy je natura. - To jest odkrycie na miarę Nobla - stwierdził Jarosław Kaczyński.","- Zwyciężymy wtedy, kiedy będziemy przekonani, że do ostatniego dnia do północy 11 (października), bo wtedy zaczyna się cisza wyborcza, trzeba ciężko pracować - mówił w Olsztynie Kaczyński. - Bez pracy nie ma kołaczy. Bez pracy nie ma zwycięstwa - podkreślił. - Przeciwnik też myśli, zatrudnia różne zewnętrzne agencje, wykonuje różne fikołki. Krótko mówiąc - no, może i plagiat, ale plagiat ma być podobny do oryginału, a to... - żartował prezes PiS. - Musimy być do końca w pełnym napięciu, w takim - można powiedzieć - wysileniu, żeby zwyciężyć, bo to wcale nie jest łatwe - zaznaczył. - Przeciwnik w dalszym ciągu ma ogromną przewagę jeżeli chodzi o media. Ciągle może docierać do ludzi z największymi bzdurami. Już nie będę ich wymieniał, ale dzisiaj są kolejne bzdury. To dla niektórych ludzi jest prawdą i nawet nie można mieć do nich jakichś szczególnych pretensji. Skoro to czytają, to obserwują, taką telewizję oglądają, no to uważają, że tak jest - mówił Kaczyński. - Tylko wtedy, jeżeli będziemy do ludzi docierać, mówić jak jest naprawdę, pokazywać sukcesy, pokazywać zmiany; ja jeżdżę po Polsce i to nie jest takie trudne, ludzie to zauważyli, ale chodzi o to, żeby było ich więcej; to wtedy wygramy, wtedy może nawet zdecydowanie wygramy - podkreślił prezes PiS. Prezes PiS Jarosław Kaczyński zauważył, że województwo warmińsko-mazurskie bezpośrednio graniczy z Rosją, dlatego właśnie w Olsztynie należy mówić o kwestiach bezpieczeństwa. - Bezpieczeństwa w różnych wymiarach, ale też w wymiarze militarnym - zaznaczył. - Nie dlatego, że spodziewamy się czegoś złego, że chcemy złych stosunków z naszym wielkim sąsiadem, tylko dlatego, że uwzględniamy realia, a te są takie, jakie są - mówił Kaczyński. - Nasz rząd, rząd PiS przywiązuje do spraw bezpieczeństwa ogromne znaczenie, ogromną wagę - oświadczył. - My wiemy, że jeśli spojrzeć na politykę państwa w jej wymiarze międzynarodowym, to zawsze na pierwszym miejscu należy stawiać na bezpieczeństwo, później jest kwestia statusu państwa, jego pozycji - tłumaczył prezes PiS. Zaznaczył, że przede wszystkim trzeba zabiegać o bezpieczeństwo. - My to bezpieczeństwo widzimy w różnych aspektach. Widzimy w aspekcie tym tradycyjnym - militarnym, nie możemy zapomnieć o wielkiej konferencji, która była jednocześnie wielkim sukcesem naszego rządu - o konferencji warszawskiej, która doprowadziła do tego, że Polska stała się dzisiaj pełnoprawnym członkiem NATO - podkreślił prezes PiS. - Przedmiotem ciężkiej pracy naszej dyplomacji była kwestia stałej obecności żołnierzy amerykańskich w Polsce; ta praca przyniosła sukces; polska armia się dozbraja i staje się naprawdę nowoczesną i zdolną do walki z trudnym przeciwnikiem - powiedział prezes PiS Jarosław Kaczyński. Kaczyński na konwencji PiS w Olsztynie podkreślał, że pierwotnie na terenie Polski nie planowano stałej obecności żołnierzy amerykańskich w ramach NATO. - Jednak sytuacja geopolityczna, polityka Federacji Rosyjskiej w ciągu ostatnich kilkunastu lat, doprowadziła do zmiany stanowiska także naszych zachodnich sojuszników, a w szczególności Stanów Zjednoczonych. Ale to był przedmiot naszych wysiłków, naszej ciężkiej pracy, ciężkiej pracy naszej dyplomacji. I ona przyniosła sukces. I teraz jest ona proszę państwa widoczna także na Warmii i Mazurach. Mamy tutaj przecież w Orzyszu wojska złożone z żołnierzy różnych krajów - zauważył prezes PiS. Według niego pokazuje to, że ""mamy do czynienia z praktyczną realizacją tej zasady, że ten pobyt ma charakter stały"". - I to jest wielka zmiana, wielka pozytywna zmiana w naszej sytuacji. Ale jeśli myślimy o obronie, to zawsze mówimy o tym, że broniony przez innych jest ten, kto sam umie się bronić. I stąd nasze wysiłki po to, by wzmocnić nasze siły zbrojne, rozbudować a przede wszystkim lepiej je uzbroić - podkreślił Kaczyński. Wskazał, że temu mają służyć kolejne zakupy dla wojska, ""w tym najnowocześniejszej broni jak samolot F 35"". - Te wszystkie zakupy, ale także zamówienia w polskim przemyśle zbrojeniowym tworzą tę nową jakość. Polska armia się dozbraja i staje się naprawdę nowoczesną, naprawdę zdolną do walki z trudnym przeciwnikiem - zapewnił lider PiS. Podkreślił, że Polska nie chce, by kiedykolwiek do tej walki doszło, ale postępuje w myśl zasady ""chcesz pokoju, przygotuj się do wojny"". Podczas swojego przemówienia Kaczyński mówił o energetyce, która jest rozbudowywana. - My musimy mieć pewność, że nigdy nikt nie będzie mógł nam niczego wyłączyć i w tym kierunku też idziemy, także w tym regionie, nieco bardziej na południe, ale bardzo blisko, bo w końcu z Ostrołęki tu jest niedaleko. Idziemy w tym kierunku, żeby to pełne bezpieczeństwo było i będziemy energetykę rozbudowywać we wszystkich jej wymiarach, także tym supernowoczesnym, którego do tej pory w Polsce nie ma, ale bezwzględnie potrzebne, jeżeli wziąć pod uwagę wymogi Unii Europejskiej, na które my nie jesteśmy w stanie nic poradzić - powiedział. Jarosław Kaczyński nie szczędził w swym wystąpieniu na konwencji PiS w Olsztynie krytyki poprzednikom z Platformy Obywatelskiej oraz z Sojuszu Lewicy Demokratycznej. Wspomniał m.in. projekt rządu Jerzego Buzka z końca lat 90., który zakładał budowę gazociągu z Norwegii do Polski. - Ale wiadomo - komuniści, a dokładnie Leszek Miller - uniemożliwili realizację tego planu, kiedy przejęli władzę - dodał szef Prawa i Sprawiedliwości. Mówiąc z kolei o terminalu LNG w Świnoujściu, wyraził pogląd, że w czasach rządów PO-PSL realizacja tej inwestycji ""wlokła się"". - Myśmy tę budowę skończyli, gazoport działa, gazoport imienia Lecha Kaczyńskiego i jest rozbudowywany (Terminal LNG w Świnoujściu otwierała w październiku 2015 r. ówczesna premier Ewa Kopacz - red.) - zaznaczył polityk. Kaczyński dodał, że w planach obecnego rządu jest m.in. budowa drugiego, pływającego gazoportu (miałby zostać ulokowany w okolicach Trójmiasta - red.). - I tego gazu płynnego będzie w Polsce już więcej. Będziemy go nawet mogli importować na zewnątrz, wspierając innego kraje, także te na wschód od naszych granic, także Ukrainę - powiedział szef PiS. Prezes Prawa i Sprawiedliwości mówił ponadto, że za jakiś czas będziemy mieli w Polsce hub - ośrodek rozprowadzania gazu w szerszej skali, także poza terytorium naszego kraju. - I to jest wielkie umocnienie naszego bezpieczeństwa energetycznego, ale także wielkie umocnienie naszej pozycji w tej części Europy, a nawet mogę chyba zaryzykować stwierdzenie, że naszego statusu. A więc bezpieczeństwo przede wszystkim - podkreślał Kaczyński. W swym wystąpieniu szef PiS nawiązał też do projektu budowy gazociągu Baltic Pipe, który ma umożliwić transport gazu z Norwegii na rynki duński i polski, a także do użytkowników końcowych w sąsiednich krajach. - Doprowadzenie tej inwestycji do końca ostatecznie uniezależni nas od wschodniego gazu - ocenił polityk. Dodał, że już dziś Polska jest bezpieczna pod względem dostaw gazu. Prezes PiS mówił również o przekopie Mierzei Wiślanej. - To stary plan, nasz plan, od początku nasz, mówiliśmy o tym wielokrotnie, mówiliśmy o tym, kiedy poprzednio rządziliśmy, ale zawsze było tak, że nie byliśmy w stanie tego podjąć w praktyce - stwierdził. Zaznaczył, że jest wielu przeciwników przekopu. - Jest tylko pytanie, czym oni się kierują - pytał Kaczyński. Przypomniał też teorie, że tam, gdzie potrzebne są kanały, tam tworzy je natura. - To jest odkrycie na miarę Nobla - mówił. Zaznaczył, że on o tym nie słyszał i podał przykłady Kanału Sueskiego, Panamskiego i Kilońskiego, a także Gliwickiego, które nie powstały same. - Sama nie powstanie także ta inwestycja, którą nazywamy przekopem Mierzei Wiślanej. Trzeba ją stworzyć, a ci, którzy się jej przeciwstawiają albo kierują się zupełnym brakiem rozeznania i trzeba im współczuć, albo kierują się po prostu złą wolą, jakimiś złymi intencjami - podkreślał prezes PiS. Dodał, że ws. Mierzei Wiślanej chodzi o suwerenność Polski. - Przecież przez wiele lat na naszym terytorium nie mogliśmy robić tego, co z punktu widzenia naszych interesów było konieczne i dzisiaj pokazujemy, że możemy, że tamten czas, tamten czas, który się skończył z jednej strony 30 lat temu, ale jego elementy ciągle trwały i trwają, naprawdę się kończy, kończy się postkomunizm - zaznaczył Kaczyński. - Warmia i Mazury będą objęte polityką zrównoważonego rozwoju, co będzie odejściem od tego, co było przejawem postkomunizmu - zapowiedział dziś lider PiS Jarosław Kaczyński podczas konwencji partii w Olsztynie. Kaczyński mówił w swoim wystąpieniu, że wśród wielu wad ""postkomunizmu"" było nieliczenie się z interesami takich terenów jak Warmia i Mazury. Czas rządów PiS oznacza jednak, jak dodał, odejście od tego modelu i realizację wielu przedsięwzięć gospodarczych i różnych inwestycji na tych ziemiach. - Z całą pewnością ta ziemia będzie traktowana tak jak to głosimy - to znaczy w ramach polityki zrównoważonego rozwoju - zapowiedział. - Bo chcemy doprowadzić do tego, że ten bardzo zły, bardzo niszczący społecznie objaw postkomunizmu, jakim było lekceważenie interesów różnych ziem, w tym może szczególnie właśnie tej ziemi, został ostatecznie za nami - mówił Kaczyński. - Chcemy, by ta ziemia, piękna, mająca ogromne możliwości turystyczne, rolnicze, żeby się to wszystko rozwijało - dodał prezes PiS. ",Jarosław Kaczyński na konwencji PiS w Olsztynie,
https://wiadomosci.onet.pl/kraj/afera-w-ministerstwie-sprawiedliwosci-fogiel-o-korespondencji-prezesa-pis/dr0sygk,Rzecznik PiS o korespondencji Jarosława Kaczyńskiego z bohaterką afery w Ministerstwie Sprawiedliwości,"- W 2017 r. bohaterka artykułu ""GW"" zwróciła się do prezesa PiS Jarosława Kaczyńskiego w prywatnej sprawie dot. dziecka; Kaczyński w ramach kompetencji poselskich skierował sprawę do Rzecznika Praw Dziecka i na tym interwencja zakończyła się - powiedział dziś zastępca rzecznika PiS Radosław Fogiel.","Dzisiejsza ""Gazeta Wyborcza"" opublikowała odpowiedź prezesa PiS skierowaną w lipcu 2019 roku do Emilii Szmydt - uczestniczki akcji mającej na celu zniesławienie niektórych sędziów. ""Z treści pani listu wynika, że czuje się pani pokrzywdzona działaniami wymiaru sprawiedliwości, ale także pana Łukasza Piebiaka, (ówcześnie - red.) podsekretarza stanu w Ministerstwie Sprawiedliwości"" - napisał Kaczyński. ""W związku z powyższym uprzejmie informuję, że jeśli będzie pani oczekiwała ode mnie wsparcia, którego mógłbym udzielić, działając w ramach uprawnień przysługujących parlamentarzystom, proszę o informację o zajętym stanowisku oraz sprecyzowaniu problemu"" - napisał prezes PiS. Przypomniał, że w marcu 2017 roku interweniował u Rzecznika Praw Dziecka w jej sprawie. Chodziło o postępowanie dotyczące ustalenia kontaktów jej małżonka - sędziego Tomasza Szmydta - z ich małoletnimi córkami, co wcześniej było rozpatrywane przez sąd. Fogiel powiedział dziś na konferencji prasowej, że w 2018 roku do biura Jarosława Kaczyńskiego - jako prezesa partii i posła - wpłynęło 29 tys. 506 pism i spraw, bieg służbowy nadano 4 tys. 783 sprawom. Wyjaśnił, że tzw. bieg służbowy wewnętrzny, czyli np. sprawy partyjne, nadano 1 tys. 496 pismom, a tzw. bieg zewnętrzny (czyli interwencje poselskie) - 3 tys 287 sprawom. - 3 tys 287 spraw prezes Jarosław Kaczyński uruchomił w ramach interwencji poselskiej z art. 20 ustawy o wykonywaniu mandatu posła i senatora, w 2018 roku. Każde z pism opatrzone własnoręcznym podpisem pana Jarosława Kaczyńskiego - mówił Fogiel. - I dzisiaj czytamy w ""Gazecie Wyborczej"", że pośród tych tysięcy osób znalazł się ktoś, kogo można ""przykleić"", próbować zrobić skandal z tej interwencji. Próbuje się zrobić skandal czy problem z tego, że Jarosław Kaczyński wykonuje swoje obowiązki poselskie poważnie - powiedział Fogiel. - I nagle okazuje się, że mieliśmy skądś wiedzieć, że w 2017 roku, pani będąca bohaterką dzisiejszego artykułu ""GW"" zwróciła się do prezesa Jarosław Kaczyńskiego w swojej prywatnej sprawie dotyczącej dziecka - powiedział Fogiel. Wyjaśnił, że w 2017 roku Kaczyński w ramach kompetencji poselskich skierował sprawę zgodnie z właściwością do Rzecznika Praw Dziecka. - Na tym ta interwencja się zakończyła, posłowie nie mają prawa wpływać na rozstrzygnięcia innych instytucji, na rozstrzygnięcia sądów, urzędów centralnych - podkreślił Fogiel. Dodał, że oczekiwania stworzenia jakiegoś biura śledczego, które będzie weryfikować każdą osobę, która się zgłasza do prezesa PiS o pomoc, ""są dosyć absurdalne"".",Radosław Fogiel,
https://wiadomosci.onet.pl/kraj/bp-dlugosz-do-dzieci-o-dzialaniach-rzadu-pis-czy-to-nie-piekne/mtww2yw,Bp Długosz do dzieci o działaniach rządu PiS: czy to nie piękne?,"Ks. bp Antoni Długosz jest gospodarzem programu ""Kropelka radości"" na antenie Telewizji Trwam, w którym udział biorą dzieci. W jednym z odcinków duchowny zachwalał obecny rząd. - Wy przynosicie 500 złotych teraz rodzinie! Do 18. roku życia będziecie te pięćsetki każdego miesiąca dawali swoim rodzicom. Czy to nie jest piękne? - mówił.","- Cieszę się niezmiernie, że obecny nasz rząd bardzo troszczy się o rodzinę. A wyrazem zatroskania naszego rządu o rodzinę było pierwsze 500 plus dla każdego dziecka. Czy to nie piękne? - powiedział na antenie telewizji Trwam. - Wy przynosicie 500 złotych teraz rodzinie! Do 18. roku życia będziecie te pięćsetki każdego miesiąca dawali swoim rodzicom. Czy to nie jest piękne? - powtórzył bp Długosz. - 300 złotych dostaniecie jako wyprawkę na początku roku szkolnego, prawda? Żeby rodzice wam kupili przybory szkolne. To jest bardzo ważne. A do tego państwo się troszczy i daje dotacje na szkoły, na szpitale dla dzieci, kliniki dla dzieci, bo dziecko jest najpiękniejszym skarbem - dodał biskup. - Ojciec Święty przypominał wiele razy, że jeżeli państwo, rząd troszczy się od dzieci, to jest wtedy to państwo silne i bogate - podsumował. Ks. bp Antoni Długosz prowadził też znany program katolicki TVP ""Ziarno"". Zasłynął jako autor hitu ""Chrześcijanin tańczy"".",Biskup Antoni Długosz,
https://wiadomosci.onet.pl/kraj/wybory-parlamentarne-2019-ruszaja-cysterny-wstydu-po-psl/dbjpwqn,"Kampania wyborcza. Rozpoczęto akcję ""cysterny wstydu PO-PSL""","Dziś PiS wystartował z akcją ""konwój cystern wstydu PO-PSL”. Ma ona pokazać, skąd pochodzi finansowanie programów społecznych oraz ma zobrazować straty, które ponosił budżet państwa na nieszczelnym systemie podatkowym w latach 2007-2015. Z tej okazji w Świecku odbyła się konferencja prasowa Joachima Brudzińskiego z premierem Mateuszem Morawieckim.","Cysterny ruszyły z dawnego przejścia na granicy polsko-niemieckiej w Świecku. Sztab PiS zapewnia, że cysterny są opłacone przez komitet wyborczy. - Nie wystarczy powiedzieć: ""my utrzymamy 500 plus"". Trzeba potrafić jeszcze znaleźć finansowanie na to 500 plus i my udowodniliśmy, że jesteśmy partią, która potrafi zapewnić to finansowanie dla całego społeczeństwa, dla polskich rodzin, ale też na politykę rozwojową - mówił szef rządu w środę na konferencji prasowej w Świecku. Premier wyjaśnił, że kampania PiS, pod hasałem ""cysterny wstydu PO-PSL"", ma uświadomić Polakom, ""jakie jest bezpośrednie przełożenie tego, jaki był proceder wyłudzeń podatkowych wcześniej, jaka była tolerancja rządu PO-PSL dla nieprawidłowości, dla patologii, jak niefrasobliwie zarządzano finansami publicznymi"". - Na biurku ministra finansów stoją stosy pism z różnych branż: paliwowej, stalowej, elektronicznej, które błagały wręcz o uszczelnienie sytemu podatkowego i my to zrobiliśmy w sposób skuteczny i sprawiliśmy, że dzisiaj te 20-24 mln zł dziennie trafia do polskiego społeczeństwa. Pomnóżmy to razy 365 dni w roku, to 8,5-8,7 mld zł. To prawie tyle ile kosztowała emerytura plus. Czyli z samego uszczelnienia podatków zabezpieczyliśmy środki na emeryturę plus dla naszych seniorów, dla wszystkich rencistów, dla wszystkich emerytów - mówił premier. Mówiąc o nadchodzących wyborach, ocenił, że ""ta gra jest o najwyższą stawkę"", ""o to, czy będą zapewnione środki, żeby kontynuować politykę społeczną"". - Trzeba potrafić, trzeba umieć to zrobić, chcieć walczyć z przestępcami, z patologiami różnego rodzaju - podkreślił szef rządu. W internecie od kilku dni pojawiają się informacje, jakoby to cysterny Orlenu z czystą wodą miały dostarczać wodę zdatną do picia do mieszkańców Warszawy. Akcja ta miała być przygotowana przez PiS. Dementi w tej sprawie złożył Orlen. ""W związku z pojawiającymi się nieprawdziwymi doniesieniami o zamieszczaniu na naszych cysternach treści niezwiązanych z działalnością biznesową, informujemy, że nie jesteśmy w żaden sposób związani z tą akcją, a wspomniane cysterny nie należą do naszej firmy"" - napisano. Źródło: 300polityka.pl; Twitter; PAP",,
https://wiadomosci.onet.pl/kraj/farma-trolli-w-ministerstwie-sprawiedliwosci-po-reaguje-na-publikacje-gazety/pnccdlj,"PO reaguje na publikację ""Gazety Wyborczej""","- Jarosław Kaczyński odgrywa rolę quasi-dyktatora. Pamiętajmy, że Kaczyński bardzo często mówił, że jego rząd i politycy PiS będą tropić układ. Paradoks całej sytuacji polega na tym, że PiS żadnego układu nie znalazł, ale kolejne układy stworzył - mówił na konferencji prasowej Cezary Tomczyk. Polityk PO skomentował dzisiejszy tekst ""Gazety Wyborczej"", która opublikowała odpowiedź prezesa PiS skierowaną w lipcu 2019 r. do hejterki Emilii Sz.","- Dzisiaj na naszych oczach widzimy macki, które oplatają Ministerstwo Sprawiedliwości i poszczególne organy państwa. Ten układ, który stworzył Jarosław Kaczyński, ukazuje nam się w pełnej krasie - dodał Tomczyk. - Zbigniew Ziobro mówił wczoraj, że zachowuje się modelowo i już wiemy, o jakim modelu mówił. To PiS-owski model niszczenia przyzwoitych sędziów, tworzenie amoralnej sieci powiązań, która ma na celu niszczenie porządnych sędziów i wymiaru sprawiedliwości. Sędzia Piebiak i Zbigniew Ziobro stworzyli całą sieć. Sędzia Iwaniec, sędzia Cichocki, ale też rzecznicy dyscyplinarni – sędzia Schab, sędzia Lasota, sędzia Radzik. Te wszystkie osoby powinny natychmiast mieć wszczęte postępowania dyscyplinarne i powinni zostać wydaleni z zawodu - podkreślił z kolei Robert Kropiwnicki. - PO zaapelowała, by Kaczyński ujawnił całą korespondencję z hejterką, żeby opinia publiczna mogła się dowiedzieć, w ramach jakich uprawnień i kompetencji interweniował w różnych problemach życia prywatnego hejterki. Będziemy pisać m.in. do rzecznika praw dziecka i innych organów państwa, by pokazały oficjalną korespondencję - zaznaczył polityk PO Mariusz Witczak. Dzisiejsza „Gazeta Wyborcza"" opublikowała odpowiedź prezesa PiS skierowaną w lipcu 2019 r. do Emilii Sz. - uczestniczki akcji mającej na celu zniesławienie niektórych sędziów. ""Z treści pani listu wynika, że czuje się pani pokrzywdzona działaniami wymiaru sprawiedliwości, ale także pana Łukasza Piebiaka, (ówcześnie) podsekretarza stanu w Ministerstwie Sprawiedliwości"" - napisał Kaczyński. ""W związku z powyższym uprzejmie informuję, że jeśli będzie pani oczekiwała ode mnie wsparcia, którego mógłbym udzielić, działając w ramach uprawnień przysługujących parlamentarzystom, proszę o informację o zajętym stanowisku oraz sprecyzowaniu problemu"" - napisał prezes PiS. Przypomniał, że w marcu 2017 r. interweniował u Rzecznika Praw Dziecka w jej sprawie. Chodziło o postępowanie dotyczące ustalenia kontaktów jej małżonka - sędziego Tomasza Szmydta - z ich małoletnimi córkami, co wcześniej było rozpatrywane przez sąd. Odnosząc się do publikacji ""GW"", zastępca rzecznika PiS powiedział, że do „prezesa Kaczyńskiego listów w podobnych sprawach przychodzi rocznie kilkadziesiąt tysięcy”. - Kilka tysięcy kończy się interwencją na podstawie ustawy o wykonywaniu mandatu posła i senatora. Interwencją, czyli przekazaniem sprawy do właściwej instytucji. To była jedna z tych tysięcy spraw i była standardowo procedowana przez biuro poselskie – podkreślił Fogiel. - ""Gazeta Wyborcza"" próbuje po raz kolejny rozkręcić jakąś aferę, w którą chce wmieszać prezesa Kaczyńskiego – ocenił wicerzecznik PiS. Z artykułów publikowanych w drugiej połowie sierpnia przez portal Onet wynikało, że ówczesny wiceszef MS Łukasz Piebiak utrzymywał w mediach społecznościowych kontakt z kobietą o imieniu Emilia, która miała prowadzić akcje dyskredytujące niektórych sędziów, m.in. szefa Iustitii prof. Krystiana Markiewicza. Miało się to odbywać za wiedzą wiceministra. Po tych doniesieniach Piebiak podał się do dymisji. Kontakty z Emilią miał też utrzymywać delegowany do MS sędzia Jakub Iwaniec (pod koniec sierpnia jego delegacja została odwołana) oraz sędzia Arkadiusz Cichocki, który został pod koniec sierpnia odwołany z delegacji do Sądu Apelacyjnego w Katowicach. Źródło: Onet, PAP",Jarosław Kaczyński,
https://wiadomosci.onet.pl/kraj/polska-zrezygnowala-z-podatku-od-gigantow-cyfrowych-sasin-prosze-sie-nie-martwic-o/nkg1cbf,"Polska zrezygnowała z podatku od ""gigantów cyfrowych""? Sasin: proszę się nie martwić o budżet","Podczas wizyty w Polsce wiceprezydent USA Mike Pence powiedział, że ""z wdzięcznością"" przyjął informację o rezygnacji Polski z wprowadzenia podatku od usług cyfrowych, który miał objąć amerykańskich gigantów branży. Pytany o to na antenie Radia Zet Jacek Sasin powiedział: Ja nie mam wrażenia, że taka decyzja zapadła. Zapewnił też, że kandydatem PiS na premiera jest Mateusz Morawiecki.","Podczas wizyty w Polsce, gdzie w zastępstwie prezydenta Trumpa brał udział w obchodach 80. rocznicy II wojny światowej, podczas wspólnej konferencji z prezydentem Dudą Mike Pence powiedział, że Stany Zjednoczone ""z głęboką wdzięcznością przyjęły odrzucenie"" przez Polskę propozycji podatku od usług cyfrowych, ""które utrudniły wymianę handlową pomiędzy naszymi krajami"". Oznaczałoby to, że zapowiadany podatek od ""gigantów cyfrowych"" - czyli m.in. Apple, Facebook czy Google nie zostanie wprowadzony. O tym, że Ministerstwo Finansów prowadzi prace nad przygotowaniem projektu ustawy o podatku od niektórych usług cyfrowych informowano w lipcu. Wicepremier Jacek Sasin, pytany o to na antenie Radia Zet, ""ja nie mam wrażenia, że taka decyzja zapadła"". W rozmowie z Beatą Lubecką stwierdza jednocześnie, że żadne prace w tej kwestii nie są prowadzone. – W tej chwili nie rozmawialiśmy na ten temat. Nie ma regulacji, nie ma rządowych rozmów – deklaruje.  Lubecka zauważyła, że podatek cyfrowy został uwzględniony w przyszłorocznym budżecie. - Proszę się nie martwić – mówię tutaj do naszych słuchaczy – o budżet. Budżet jest zrównoważony i wszystkie elementy tego budżetu... - stwierdza wicepremier. Zapytany w internetowej części rozmowy radia ZET, kto w razie wygranej PiS w wyborach będzie premierem - prezes Jarosław Kaczyński czy premier Mateusz Morawiecki, Sasin odpowiedział: ""Naszym kandydatem na premiera jest Mateusz Morawiecki, jest premierem i jeśli wygramy wybory będzie również premierem po wyborach"". Mówił, że prezes PiS Jarosław Kaczyński w przeszłości, w trakcie poprzednich rządów PiS był premierem i ""to był ten okres, kiedy bardzo dobrze miała się chociażby polska gospodarka, kiedy obniżano podatki"". ""Pokazał, że potrafi być znakomitym premierem"" - dodał Sasin. ""Dzisiaj taka jest decyzja kierownictwa również Zjednoczonej Prawicy, że tym premierem jest Mateusz Morawiecki"" - powiedział Sasin.",Jacek Sasin,
https://wiadomosci.onet.pl/kraj/wybory-parlamentarne-2019-ruszaja-cysterny-wstydu-po-psl/wxezepz,"Kampania wyborcza. Ruszają ""cysterny wstydu PO-PSL""","Dziś PiS wystartuje z akcją ""konwój cystern wstydu PO-PSL”. Jak informuje 300polityka.pl, ma ona pokazać, skąd pochodzi finansowanie programów społecznych oraz ma zobrazować straty, które ponosił budżet państwa na nieszczelnym systemie podatkowym w latach 2007-2015.","Cysterny mają ruszyć z dawnego przejścia na granicy polsko-niemieckiej w Świecku. Sztab PiS zapewnia, że cysterny są opłacone przezkomitet wyborczy. W internecie od kilku dni pojawiają się informacje, jakoby to cysterny Orlenu z czystą wodą miały dostarczać wodę zdatną do picia do mieszkańców Warszawy. Akcja ta miała być przygotowana przez PiS. Dementi w tej sprawie złożył Orlen. ""W związku z pojawiającymi się nieprawdziwymi doniesieniami o zamieszczaniu na naszych cysternach treści niezwiązanych z działalnością biznesową, informujemy, że nie jesteśmy w żaden sposób związani z tą akcją, a wspomniane cysterny nie należą do naszej firmy"" - napisano. Źródło: 300polityka.pl, Twitter",,
https://wiadomosci.onet.pl/kraj/aleksander-kwasniewski-na-dzisiaj-pewne-jest-ze-pis-wygra-wybory/xzv52p3,"Aleksander Kwaśniewski: mimo afer pewne jest, że PiS wygra wybory","Aleksander Kwaśniewski stwierdził w rozmowie z ""Rzeczpospolitą"", że obchody 80. rocznicy wybuchu II wojny światowej nie przykryły afery w Ministerstwie Sprawiedliwości. - Ale to jest mniej ważne, bo mimo afer na dzisiaj pewne jest, że PiS wygra wybory - stwierdza były prezydent.","- Nie jest pewne, czy partia Kaczyńskiego będzie rządzić samodzielnie, czy będzie musiała dokooptować koalicjanta, czyli PSL z Kukizem - mówił Aleksander Kwaśniewski w wywiadzie dla ""Rzeczpospolitej"". Były prezydent stwierdził również, że jest przekonany o wejściu do Sejmu lewicowej koalicji, a sam w Warszawie będzie głosował na Adriana Zandberga. Pytany o ocenę obchodów 80. rocznicy wybuchu II wojny światowej, Kwaśniewski ocenił, że ""rządzący dobrze wykonali swoją pracę"". Zauważył jednak, że ze strony wiceprezydenta USA Mike'a Pence'a nie padły żadne konkrety, ""co znaczy, że żadna ze spraw ważnych dla Polski nie jest uzgodniona"". - Zniesienie wiz Polacy zawdzięczają sobie, a nie politykom. Amerykańska administracja nie kiwnęła w tej sprawie palcem, gdyż od wejścia Polski do Unii Europejskiej sukcesywnie spada liczba odrzuconych polskich podań o amerykańskie wizy - przypomniał Kwaśniewski. Rozmówca ""Rzeczpospolitej"" powiedział, że nie ma wątpliwości, iż temat restytucji mienia żydowskiego nie jest zamknięty. Jednocześnie temat reparacji od Niemiec uważa za ""zamknięty i rozgrywany w Polsce tylko na użytek polityki wewnętrznej"". - Żadnych reparacji nie będzie. To temat poważny, ale przez rządzących traktowany utylitarnie - stwierdził. Zaznaczył: ""PiS reparacjami wzmacnia AfD"".",Aleksander Kwaśniewski,
https://wiadomosci.onet.pl/tylko-w-onecie/80-rocznica-wybuchu-iiws-andrzej-gajcy-nowe-otwarcie-prezydentury-dudy/fk46g3h,Andrzej Gajcy: nowe otwarcie prezydentury Andrzeja Dudy [OPINIA],"Cztery lata od objęcia urzędu Andrzej Duda wygłosił najważniejsze przemówienie swojej prezydentury, które może otworzyć mu drogę wprost do reelekcji.","Takiego wystąpienia, będącego jednocześnie przypomnieniem bolesnej historii, jak i ostrzeżeniem dla współczesnych przywódców przed przejawami imperializmu oraz przymykaniem oczu na siłowe zmiany granic, nie powstydziłby się żaden prezydent Stanów Zjednoczonych. A my, Polacy, powinniśmy czuć dumę. Obchody 80. rocznicy wybuchu II wojny światowej powinniśmy zapamiętać na długo. Zwłaszcza dlatego, że mimo prowadzonej dość często po omacku polityki zagranicznej przez obecny rząd, potrafiliśmy skupić na sobie uwagę niemal całego świata i wyjść z jakże mocnym i aktualnym przesłaniem. Andrzej Duda, nawiązując do przemówienia sprzed 10 lat Lecha Kaczyńskiego, wszedł niejako w buty nieżyjącego prezydenta, wykorzystując idealnie okazję, by przypomnieć zebranym w Warszawie przywódcom, ale i całemu światu o bestialskiej napaści Niemiec na Polskę, dramatycznej walce o wolność i bohaterstwie naszego narodu. Jednocześnie ostrzegając współczesny świat przed biernością wobec tych, których dzisiaj imperialne aspiracje doprowadzają do agresji i zmiany granic, jak w przypadku Gruzji czy Ukrainy.  – To jest wielka lekcja dla nas jako przywódców Europy i świata, którzy są członkami UE i NATO. Nie można i nie wolno przechodzić do porządku dziennego nad takimi działaniami. Muszą być sankcje. Muszą być stosowane zdecydowane kroki. Musi być widać, że każda agresja spotka się z absolutnie stanowczą, zdecydowanie potężną odpowiedzią. Dlatego apeluję do państwa. Przymykanie oczu nie jest receptą na pokój. To jest prosty sposób na rozzuchwalenie agresywnych osobowości. To jest prosty sposób na to, by dać przyzwolenie na kolejne ataki – podkreślał prezydent Duda, dając w swoim przemówieniu jasno do zrozumienia, że współczesnym agresorem na miarę hitlerowskich Niemiec jest dzisiaj putinowska Rosja.  W prezydenckim przemówieniu nie zabrakło w zasadzie niczego, włącznie z wytknięciem światowym przywódcom bagatelizowania skutków rosyjskiej polityki, przymykanie oczu i układania się po cichu z Kremlem w myśl zasady „business as usual”.  Zresztą na reakcje ze strony rosyjskiej dyplomacji nie trzeba było długo czekać. Duda, podobnie jak w 2008 r. Lech Kaczyński w Tbilisi, gdy wojska rosyjskie zmierzały do stolicy Gruzji, swoim przemówieniem naraził się Rosji, która słowa polskiego prezydenta zapewne na długo zapamięta. Tak jak zapewnienia wiceprezydenta USA o budowaniu sojuszu polsko–amerykańskiego, w tym zwiększeniu wojskowej obecności sił USA w naszym kraju i sprzedaży uzbrojenia.  Gdyby na trybunie honorowej ustanowionej na placu Piłsudskiego zasiadał Donald Trump, to wystąpienie Dudy miałoby jeszcze mocniejszy wydźwięk. Mimo to można je uznać za jedno z najważniejszych przemówień dla polskiej polityki historycznej, jakie po 1989 r. wygłosił polski prezydent. Bez wątpienia dla samego Dudy to również najważniejsze przemówienie w jego dotychczasowej prezydenturze, które może otworzyć mu drogę do reelekcji w przyszłorocznych wyborach prezydenckich.  Nie jest także bez znaczenia, że korzyści polityczne na obchodach II wojny światowej zbije także Prawo i Sprawiedliwość. Tak naprawdę dziś Jarosław Kaczyński powinien podziękować Dudzie za uzysk, jaki przypadnie partii rządzącej. I to mimo nieobecności najważniejszego gościa z Ameryki, który, czekając na uderzenie huraganu, upodobał sobie bardzo grę w golfa. Z kolei duży problem z wystąpieniem prezydenta ma opozycja, która całą swoją amunicję zużyła na klaskaniu w dłonie z powodu odwołania wizyty Trumpa. Fala nasyconych złą satysfakcją komentarzy polityków i zwolenników opozycji sugerujących, że prezydent USA zlekceważył Polskę bez żadnego ważnego powodu, była czymś, co nie powinno nigdy mieć miejsca. Szkoda, że po raz kolejny politycy udowodnili, że interes partyjny liczy się dla nich bardziej niż myślenie w kategoriach interesu i dobra kraju. Widoczne to było niestety także w wystąpieniu prezydent Gdańska Aleksandry Dulkiewicz, która niepotrzebnie mówiła o wojnie rządzących ze społeczeństwem i „egzotycznych” gościach, którzy przyjechali do Polski, czym naraziła nasz kraj na wizerunkowe straty.  Widoczny był także brak na uroczystościach Donalda Tuska, który postanowił nie brać udział w państwowych obchodach. Puste krzesło z jego nazwiskiem zostanie na pewno przez obóz rządzący zapamiętane i wyciągnięte przy pierwszej możliwej okazji. A taką może być ewentualny start w wyścigu o fotel prezydencki. Czy Tusk zdecyduje się stanąć w wyborcze szranki z Andrzejem Dudą, który otworzył właśnie nowy rozdział swojej prezydentury? O tym przekonamy się po 2 grudnia, kiedy były premier i szef Rady Europejskiej ma ogłosić plany na swoją dalszą polityczną przyszłość.",Andrzej Duda,
https://wiadomosci.onet.pl/tylko-w-onecie/stanislaw-tyszka-w-onet-opinie-pis-blokuje-te-ustawe-bo-sie-boi/dx9l07z,"Stanisław Tyszka: PiS blokuje tę ustawę, bo się boi","Stanisław Tyszka był gościem Bartosza Węglarczyka w programie ""Onet Opinie."". - Jaka jest różnica między nami a politykami PiS i PO? Oni się biją o stołki, o spółki skarbu państwa. Dla nich program to przykrywka wojny o wpływy dla swoich znajomych i przyjaciół. Wpływy w KGHM, Orlen i innych - mówił polityk Kukiz'15. Chcesz dowiedzieć się więcej? Kliknij tutaj: vod.pl.","- My nie zmieniliśmy naszych poglądów antysystemowych ani o jotę. My mówimy o przywróceniu państwa obywatelom, do tego przekonaliśmy nawet najstarszą partię w Polsce. Do tego, by urealnić instytucję referendum. Obniżyć próg frekwencyjny i by referendum obowiązywało władzę - tłumaczył Tyszka. - Mówimy o wprowadzeniu ustawy antykorupcyjnej napisanej w porozumieniu z Ruchem Pięciu Gwiazd z Włoch. Tę ustawę jedynie PSL poparło. Ta ustawa eliminuje ludzi skazanych za przestępstwa korupcyjne trwale z życia publicznego. Tacy ludzie tracą bierne prawo wyborcze. W tej ustawie jest jeden ważny element, jawność wydatków partii politycznych i instytucji publicznych. PiS blokuje tę ustawę, bo się boi. Gdyby ta ustawa obowiązywała, to skandaliczna sprawa w Ministerstwie Sprawiedliwości wyglądałaby inaczej. Bo i partia i ministerstwo musiałyby się tłumaczyć, czy finansują farmy trolli.",,
https://wiadomosci.onet.pl/kraj/stanislaw-tyszka-w-onet-opinie-liczymy-ze-stworzymy-trzecia-sile/8d3kk76,"Stanisław Tyszka w ""Onet Opinie"": liczymy, że stworzymy trzecią siłę","Gościem Bartosza Węglarczyka był polityk Kukiz'15. Zdaniem Tyszki partie polityczne powinny upubliczniać, na co wydają pieniądze. Jak przypomniał, po wyborach do Parlamentu Europejskiego poinformował, że Kukiz'15 wydało na kampanię trochę ponad milion złotych, a PiS i PO dziesiątki milionów. - PiS chce wyeliminować mniejsze komitety i skrócono okres na zbiórkę podpisów z 60 do 15 dni - zauważył. - To betonowanie systemu przez POPiS - uważa Tyszka.",,,
https://wiadomosci.onet.pl/kraj/wybory-parlamentarne-2019-sondaz-polska-the-times-45-proc-dla-pis/7zryc9w,"Sondaż ""Polska The Times"": PiS bierze większość","Z 45 proc. poparciem PiS zdobyłoby 246 mandatów - wynika z sondażu Polska Press Grupy i Ośrodka Badawczego Dobra Opinia - czytamy w ""Polska The Times"". Dodano, że to oznaczałoby możliwość samodzielnych rządów ugrupowania Jarosława Kaczyńskiego.","- Mimo kilku ostatnich wpadek wizerunkowych Prawo i Sprawiedliwość wciąż utrzymuje znaczącą przewagę nad opozycją – wynika z najnowszego sondażu wyborczego Polska Press Grupy. Koalicja Obywatelska traci w stosunku do partii rządzącej aż 15 punktów procentowych. W Sejmie znalazłyby się cztery partie - pisze ""Polska The Times"". Ankietowani zostali zapytani w sondażu, na jaką partię oddaliby głos, gdyby wybory parlamentarne odbywały się dziś. - Okazuje się, że ostatnie wydarzenia, które wydawały się być problematyczne dla wizerunku Prawa i Sprawiedliwości - m.in. dymisja marszałka Sejmu Marka Kuchcińskiego w związku z jego rodzinnymi lotami służbowym samolotem – nie wpłynęły znacząco na poziom poparcia dla ugrupowania Jarosława Kaczyńskiego - czytamy. Dodano, że aż 45 proc. Polaków zadeklarowało, że przy urnach wyborczych poprze obecnie rządząca partię. Tym samym PiS miałoby 246 swoich przedstawicieli w nowym parlamencie. Na drugim miejscu za PiS znalazłaby się Koalicja Obywatelska, którą wskazało 30 proc. pytanych. To - jak podaje gazeta - dałoby jej 155 mandatów. - Miejsce na podium zająłby także Sojusz Lewicy Demokratycznej, który po tym jak lider PO Grzegorz Schetyna zdecydował o zerwaniu koalicji z SLD, skupił wokół siebie partie lewicowe (m.in. partię Razem i Wiosnę Roberta Biedronia), które promowane są logiem ""Lewica"". Wszystko wskazuje na to, że SLD z wynikiem 11 proc. poparcia (45 mandatów) będzie trzecią siłą polityczną w parlamencie - napisano. Czwartym ugrupowaniem, które - według sondażu - znalazłoby się w parlamencie, jest Polskie Stronnictwo Ludowe. - Po opuszczeniu szeregów Koalicji Europejskiej i nawiązaniu współpracy z posłami Kukiz’15 PSL może liczyć na 6 proc. głosów i wprowadzenie do Sejmu 13 swoich przedstawicieli - podano. Poza Sejmem znalazłyby się Konfederacja Wolność i Niepodległość, którą wskazało 4 proc. badanych, Bezpartyjni i Samorządowcy z 2,5 proc. poparcia oraz Skuteczni Piotra Liroya-Marca, których wybrałoby 1 proc. ankietowanych. Badanie zostało zrealizowane w dniach 23-29 sierpnia 2019 roku przez Polska Press Grupę we współpracy z Ośrodkiem Badawczym Dobra Opinia na reprezentatywnej kwotowo próbie 8000 dorosłych mieszkańców Polski metodą bezpośredniego wywiadu ankieterskiego z wykorzystaniem papierowego kwestionariusza.",Jarosław Kaczyński,
https://wiadomosci.onet.pl/kraj/konflikt-o-westerplatte-o-co-chodzi-w-politycznej-bitwie-na-slowa-i-dokumenty/8jgfl18,Dwa plemiona polityczne starły się o Westerplatte. Strzał z wielkiego działa okazał się skuteczny,"Gdy pytamy o ""współczesną bitwę o Westerplatte"", słyszymy od jednego z naszych rozmówców, że ten konflikt to pokłosie obecnej walki dwóch plemion politycznych. Każda ze stron broni swoich racji, a że obecnie większą władzę w Polsce ma PiS, to politycy tej formacji wyszli z tego konfliktu jako zwycięzcy. Choć być może w przyszłej kadencji cała historia odbije się partii Jarosława Kaczyńskiego wielką czkawką.","W tej sprawie niektórzy powiedzą, że śp. prezydent Adamowicz zachował się niczym prorok. W 2018 roku, gdy odmówił sprzedaży kilku miejskich działek na Westerplatte, ostrzegał: - Za chwilę rząd Prawa i Sprawiedliwości będzie się posługiwał komunistycznym prawem, aby uzasadnić zabranie nam ziemi. W kwestii ""zabrania ziemi"" Adamowicz trafił w dziesiątkę. Wprawdzie potrwało to dłużej niż chwila, a rząd nie wydał żadnego komunistycznego dekretu o nacjonalizacji cudzej własności, to w 2019 roku gmina Gdańsk straciła na Westerplatte kilka działek.  Stało się to za sprawą przygotowanej przez posłów PiS specustawy. Jeżeli mówimy o współczesnej bitwie o Westerplatte, to dokument ten - używając znów wojennej terminologii - był niczym wielkie działo, które przeważyło szalę na stronę partii Jarosława Kaczyńskiego. Miasto straciło działki, w zamian dostając obietnicę otrzymania finansowego zadośćuczynienia. Cała procedura - co podkreślali politycy PiS - nie była niczym wyjątkowym i przypominała prawne rozwiązania, zastosowane m.in. podczas inwestycji na Euro 2012. Rząd przejął więc tereny od Gdańska, aby - jak podkreślają od wielu miesięcy jego przedstawiciele - wybudować tutaj Muzeum Westerplatte. Kosztować będzie, bagatela, minimum 150 mln zł. Zapłacą wszyscy podatnicy, bo pieniądze mają popłynąć z budżetu państwa. - Liczę, że do 2023 roku Muzeum będzie już gotowe - mówi Onetowi wiceminister kultury Jarosław Sellin. O co właściwie chodzi w tej współczesnej bitwie o Westerplatte? Czemu PiS wykazał się aż taką determinacją, by na bazie specustawy - jak prorokował Adamowicz - zabrać ziemię miastu? Dlaczego zrobił to akurat teraz? I dlaczego to Muzeum dla obecnego rządu jest tak ważne? I jeszcze jedna mało czytelna kwestia, szczególnie dla ludzi, którzy na co dzień nie za bardzo interesują się politycznymi przepychankami: czy z ekonomicznego punktu widzenia dla miasta nie jest lepiej, że rząd ""za państwowe"" pieniądze zbuduje kolejną atrakcję turystyczną, z której również korzystać będą gdańszczanie? Na te pytania odpowiedzi są różne, w zależności, kto akurat się wypowiada i czy mówi oficjalnie, czy też woli pozostać anonimowy. W oficjalnej narracji PiS sprawa wygląda dość prosto. Wystarczyło wczytać się w specustawę, albo posłuchać jednego z jej autorów, pomorskiego posła Kazimierza Smolińskiego. - Przesłanką do wprowadzenia tej specustawy jest przywrócenie znaczenia tego miejsca, które odpowiadałoby jego randze. To pomnik historii, miejsce, w którym rozpoczęła się II wojna światowa. Chcemy po prostu w sposób właściwy zagospodarować ten obszar - mówił podczas jednej z konferencji w Gdańsku, argumentując, że miasto przez wiele lat nie dbało należycie o tereny Westerplatte. W swoich publicznych wystąpieniach politycy PIS prezentowali też zdjęcia współczesnego Westerplatte, na których widać zniszczone i zaśmiecone budowle.  Miasto nie pozostawało dłużne. Wskazywało, że Gdańsk miał swoje koncepcje (ale nie takie za 150 mln zł) zagospodarowania Westerplatte i że zostałyby one wprowadzone nawet bez specustawy. Co do zarzutu o brak dbania o tereny Westerplatte, prezydent Dulkiewicz podkreślała, że w tym miejscu właścicieli gruntów jest więcej (np. Skarb Państwa) i tylko miasto regularnie, wydaje liczone w milionach złotych kwoty na utrzymanie swoich działek.  W oficjalnej narracji władze Gdańska przekonują, że przejęcie przez rząd terenów na Westerplatte stanowi naruszenie autonomii samorządów, jest realizowane do celów politycznych, a pomysłodawcy specustawy nie konsultowali jej z kombatantami, historykami, architektami czy konserwatorami zabytków. Prezydent Dulkiewicz wypowiadała się jeszcze ostrzej. Kilka miesięcy temu na posiedzeniu sejmowej Komisji Infrastruktury włodarz Gdańska porównała przejęcie terenów Westerplatte do czasów stalinowskich w Polsce, kiedy to dochodziło do nacjonalizacji publicznych i prywatnych zbiorów muzealnych. A gdy specustawę podpisał prezydent Andrzej Duda, prezydent Dulkiewicz stwierdziła, że kwestia przyszłości Westerplatte ""jest rozwiązywana z użyciem siły"". Złośliwości (choć nieco bardziej ukrytych) nie szczędzi też druga strona. Rząd przejął bez zgody miasta tereny Westerplatte i zaprosił prezydent Dulkiewicz na uroczystość wmurowania kamienia węgielnego. Gdy włodarz Gdańska odmówiła, wiceminister Sellin apelował, by zmieniła zdanie i zapewniał, że podczas uroczystości będzie na nią czekać kielnia. Oficjalne wypowiedzi obu stron dają kolejne nagłówki w mediach i podgrzewają emocje, ale tak naprawdę nie tłumaczą wszystkiego. Opowieści polityków PiS o ""zdewastowanych budowlach na Westerplatte"" nie wyjaśniają, dlaczego akurat teraz partia Jarosława Kaczyńskiego zdecydowała się na przejęcie tych obszarów, i skąd aż taka determinacja. W specustawie znalazł się wprawdzie fragment o ""80. rocznicy wybuchu II wojny światowej"", ale zdaniem naszych anonimowych rozmówców, powód był tutaj bardziej przyziemny. Oficjalnie nikt tego w PiS nie chce przyznać, ale można tam usłyszeć, że chodziło tutaj o wybory i silny przekaz do elektoratu: rząd PiS potrafi w Gdańsku zbudować własne muzeum i realizować tutaj własną politykę historyczną. I to w kontrze do wcześniejszych osiągnięć Adamowicza i dzisiejszych rządów Dulkiewicz. Nieoficjalnie słychać też, że Muzeum II Wojny Światowej w Gdańsku, gdzie za sprawą działań PiS doszło kilka lat temu do zmiany władz placówki, to jednak zbyt mało i potrzeba tutaj konkretnego sukcesu. W oczach przynajmniej niektórych polityków PiS i części sympatyków tej partii ""grzechem pierworodnym"" MIIWŚ jest to, że powstało ono z inicjatywy Donalda Tuska i cały czas - mimo zmian na szczeblach władzy - placówka ta kojarzy się bardziej z sukcesem formacji, która dzisiaj działa w opozycji. Muzeum Westerplatte, które będzie funkcjonować w ramach MIIWŚ, mogłoby skutecznie ""przykryć"" tę narrację i pokazać, że PiS też potrafi zbudować coś ""swojego"". Tym bardziej, że już od lat PiS zapewnia o konieczności budowy placówki, która przypominałaby historię Westerplatte. Do tej pory były to tylko obietnice, a PiS był w stanie co najwyżej obsadzić swoimi ludźmi Muzeum, które tak wcześniej krytykował. Gdy rok temu prezydent Adamowicz odmówił szefowi MIIWŚ sprzedaży miejskich działek, w obozie PiS mogło to zostać potraktowane jako celowy zabieg włodarza Gdańska, który nie chciał dopuścić, by rząd na Westerplatte osiągnął sukces w polityce historycznej i to jeszcze kosztem MIIWŚ. Stąd więc przed kolejnymi wyborami wytoczono wspomniane wyżej prawne działo, które - w przeciwieństwie do oferty Nawrockiego - uderzyło w miasto skutecznie. Jeden z pomorskich polityków PiS, któremu przedstawiam takie hipotezy, krzywi się z niesmakiem. - Nie rozumie pan, o co tutaj chodzi - kwituje. - Robi pan błąd, myśląc, że tutaj chodzi tylko o Muzeum Westerplatte. Nie, na to trzeba patrzeć szerzej. Trzeba spojrzeć na ECS, Muzeum II Wojny, czy nawet Instytut Dziedzictwa Solidarności. Tu chodzi po prostu o budowanie odpowiedniej narracji historycznej. Nie, nie pisowskiej. Odpowiadającej prawdzie. Rząd po prostu realizuje swoje obietnice i chce opowiadać o historii, tak jak trzeba o niej opowiadać - przekonuje.  Jeżeli to prawda, to rząd w imię spełnienia obietnic i budowania odpowiedniej narracji historycznej, przejął właśnie specustawą cudzą własność i jest gotowy wydać 150 mln zł na budowę Muzeum, którego tematyka w dużej części pokrywa się z wybudowanym wcześniej za jeszcze większe pieniądze Muzeum II Wojny Światowej. - Mieliśmy zostawić Westerplatte, tak jak wyglądało? Z tymi zdewastowanymi i zaśmieconymi budynkami? - denerwuje się mój rozmówca z PiS. Zostawiając na boku rzeczywiste powody powołania nowego Muzeum, czy dla miasta nie jest lepiej, że rząd chce zbudować na terenie Gdańska kolejną placówkę, która opowiada o historii? Przecież będą z niego korzystać gdańszczanie, a także i turyści, którzy pośrednio w ten sposób mogą zostawić więcej pieniędzy w kasie miasta. Dlaczego miasto w tej sprawie tak bardzo protestowało? Jeden z gdańskich urzędników mówi nam anonimowo. - Wie pan, gdybyśmy nie żyli w czasach wojny dwóch plemion politycznych, to wszystko to mogłoby wyglądać inaczej. Można byłoby spróbować się dogadać.  Na przykład usiąść razem do stołu (bez udziału mediów), porozumieć się co do kosztów, podziału obowiązków, wypracować konkretny plan i wspólnie ogłosić budowę nowego muzeum? - W obecnej sytuacji nie było na to szans. Rząd bez naszej zgody buduje muzeum na terenach, które od lat 90. i decyzji ówczesnego wojewody Macieja Płażyńskiego, należały do miasta. Na dodatek niczego z nami nie konsultuje, nie chce też byśmy mieli wpływ na to, co będzie działo się w nowym muzeum. O jakiej współpracy tu mogła być mowa? - dodaje nasz rozmówca. Urzędnik przypomina też, że prezydent Dulkiewicz złożyła wiceministrowi Sellinowi konkretną ofertę, według które miasto było w stanie oddać swoje tereny pod budowę Muzeum Westerplatte. W zamian władze Gdańska chciały mieć wpływ na tworzenie kształtu, ale i polityki historycznej przyszłej placówki. PiS propozycję odrzucił i jeżeli wierzyć wspomnianym wyżej tezom naszego anonimowego rozmówcy z PiS, powód był tutaj oczywisty - rząd chce budować swoją narrację historyczną, nie oglądając się na jakiekolwiek argumenty ze strony opozycji, w tym przypadku kojarzoną z Koalicją Obywatelską prezydent Dulkiewicz. Dla opozycji takie działanie PiS to zawłaszczanie historii, dla obecnej władzy - walka o prawdę historyczną. Rząd wygrał więc bitwę o Westerplatte, ale są tacy, którzy przestrzegają PiS przez nadmiernym triumfalizmem. Niektórzy politycy opozycji (ale i gdańscy urzędnicy) nie dowierzają, że Muzeum Westerplatte rzeczywiście powstanie. Prorokują, że po wyborach PiS nagle straci zainteresowanie tym tematem i będzie zasłaniał się różnymi wymówkami (np. trudnymi do spełnienia wymogami ze strony konserwatora zabytków), by nie budować nowej placówki. - Nawet nie wiadomo, czy rząd przygotował w budżecie jakiekolwiek pieniądze na to Muzeum - mówi nam jeden z urzędników. Minister Sellin zapewnia, że pieniądze na Muzeum już są przygotowane, i to ""nie tylko na dokumentację, ale i na jego budowę"". Polityk PiS nie podaje tutaj jednak żadnych konkretów. Nie wiadomo też, co w sytuacji, gdy koszt nowego muzeum okaże się znacznie wyższy od szacowanych obecnie 150 mln zł. Ile rząd będzie w stanie dopłacić z pieniędzy podatników, by zrealizować swoje obietnice i budować ""odpowiadającą prawdzie"" narrację historyczną? Rząd jest zdeterminowany. - Muzeum Westerplatte powstanie, mam nadzieję, że do 2023 roku - po raz kolejny podkreśla Sellin.",Westerplatte,
https://wiadomosci.onet.pl/kraj/wybory-parlamentarne-2019-sondaz-ipsos-pis-potrzebuje-koalicjanta/q1tmjgd,Sondaż IPSOS: PiS bez samodzielnej większości w Sejmie,"Gdyby wybory parlamentarne odbywały się w sierpniu na Prawo i Sprawiedliwość zagłosowałoby 41 proc. Polaków - wynika z sondażu IPSOS dla OKO.press. Z symulacji przeprowadzonej przez portal wynika, że partii Jarosława Kaczyńskiego brakuje dwóch mandatów do zdobycia samodzielnej większości w Sejmie.","Na drugim miejscu jest Koalicja Obywatelska z poparciem 28 proc. badanych. Trzecią siłą w Sejmie byłaby Lewica – SLD, Wiosna i Lewica Razem - z wynikiem 13 proc. Na granicy progu wyborczego w sondażu IPSOS znalazło się PSL (mający na swoich listach także polityków Kukiz’15) oraz Konfederacja - ugrupowania cieszą się poparciem 5 proc. respondentów. Z symulacji OKO.press wynika, że PiS w nowym Sejmie zdobyłoby 229 mandatów. Oznacza to, że do samodzielnej większości partii Jarosława Kaczyńskiego zabrakłoby dwóch posłów. Ugrupowanie musiałoby rządzić np. z przedstawicielami Konfederacji, która zdobyłaby 13 mandatów. Partie opozycyjne - KO, Lewica, PSL - zdobyły razem 218 mandatów. Sondaż IPSOS dla OKO.press przeprowadzono w dniach 26-28 sierpnia 2019 r. metodą CATI (telefonicznie) na ogólnopolskiej reprezentatywnej próbie 1006 osób. Źródło: OKO.press",Politycy PiS w Sejmie. Wśród nich prezes partii Jarosław Kaczyński,
https://wiadomosci.onet.pl/kraj/adam-jarubas-pis-zrobi-wszystko-dla-utrzymania-wladzy/cw686vr,"Adam Jarubas: trzeba robić wszystko, aby PiS nie miał samodzielnej większości","- PiS jest profesjonalistą w uprawianiu hejtu, a nie potrafi rozwiązywać problemów Polaków. To jest genotyp tej formacji, która dla utrzymania władzy jest w stanie zrobić wszystko – mówi Onetowi Adam Jarubas. Europoseł i wiceszef PSL przekonuje też, że nie wyobraża sobie powyborczej koalicji z PiS-em, a Zbigniew Ziobro powinien być „wywalony z hukiem” z Ministerstwa Sprawiedliwości.","Piotr Rogoziński: Jak Adam Jarubas czuje się w roli europosła? Adam Jarubas: Dziękuję, dobrze (śmiech). Mam świadomość tego, że to wielkie wyzwanie. Sama Bruksela nie jest mi obca, bo przez dziesięć lat jeździłem tam często na posiedzenia Komitetu Regionów. Cieszę się z tego, że trafiłem do bardzo ciekawych komisji tematycznych w PE. Jestem stałym członkiem komisji środowiska, gdzie dużo będzie ustawodawstwa dotyczącego czystości powietrza, wody, jakości żywności, programu onkologicznego. Jest to największa komisja w Parlamencie Europejskim. Jestem też w komisji przemysłu badań naukowych i energii oraz w komisji budżetowej, w których też będzie rozpatrywanych wiele kluczowych spraw dotyczących przyszłości Unii Europejskiej. Jestem więc w ważnym miejscu i traktuję to jako osobiste wyzwanie, żeby zrobić jak najwięcej dla Polski i dla obu regionów, z których zostałem wybrany. Da się w ogóle porównać stanowisko europosła do marszałka regionu świętokrzyskiego? To zupełnie inny charakter pracy. Funkcja europosła nie ma charakteru wykonawczego i bieżącej odpowiedzialności, z którą musiałem na co dzień mierzyć się w regionie. Praca w Brukseli zorientowana jest na dłuższy horyzont czasu, procedowanie prawa, co czasem zajmuje długie miesiące. O początku przystąpiłem mocno do pracy. Zostałem sprawozdawcą jednej z opinii Komisji Środowiska w sprawie rozporządzenia Rady dotyczącego wieloletnich ram finansowych na lata 2021-2027. Mieszkańcy Świętokrzyskiego i Małopolski zaufali mi i nie mogę ich zawieść. Teraz jako wiceszef PSL skupia się pan pewnie na kampanii wyborczej do polskiego parlamentu. Zdecydowanie to teraz najbardziej zajmuje mój czas. Podchodzę do tego ambitnie, zarówno w wymiarze ogólnokrajowym, jak i regionalnym, gdzie od lat odpowiadam za organizację PSL. To będą jedne z najważniejszych wyborów po 1990 roku. Wierzę w dobry wynik i odsunięcie PiS od władzy. Będziemy walczyć. Mamy bardzo dobrą listę, na której jest kilku dotychczasowych parlamentarzystów, samorządowcy, przedsiębiorcy, nauczyciele, lekarze, rolnicy. Dyskutowaliśmy długo, czy iść pod szyldem Koalicji Obywatelskiej, powtarzając przegrany scenariusz z eurowyborów, czy tworzyć szerszą ofertę kilku bloków. Ostatecznie zwyciężyła ta druga formuła i dziś widać po sondażach, że daje to większą szanse na udaremnienie samodzielnych rządów PiS. PSL podjął inicjatywę budowy Koalicji Polskiej jako oferty umiarkowanego centrum dla wyborców zmęczonych wyniszczającym konfliktem PiS i PO i nie popierających rewolucyjnych światopoglądowo postulatów lewicy. Dołączyli do nas reprezentanci różnych środowisk społecznych, a ostatnio podpisaliśmy porozumienie programowe z ruchem Kukiz’15. Słyszy pan pytania po co ludowcom koalicja z Pawłem Kukizem? Każde porozumienie koalicyjne trzeba wytłumaczyć wyborcom. Przeszliśmy dość długą drogę. Dyskutowaliśmy o programie, wizji Polski i doszliśmy w wielu sprawach do wspólnych wniosków. W waszych relacjach czasem bywało ostro. Przebaczenie jest cnotą silnych (śmiech). Paweł Kukiz ewoluował pod kątem ocen wobec PSL, a my też patrzymy na niego nie tylko przez pryzmat jego dorobku artystycznego, który jest imponujący, ale też jako niestrudzonego wojownika o wartości demokracji, większego wpływu obywateli na politykę. Stąd zgodziliśmy się, żeby wpisać do naszego programu takie postulaty jak: ordynacja mieszana, częściowe wprowadzenie JOW-ów czy przepisy antykorupcyjne i dzień referendalny. Uważamy, że mogą one wnieść większą energię obywatelską do polityki. Z kolei Paweł Kukiz popiera nasze postulaty, jak emerytura bez podatku, dobrowolny ZUS dla przedsiębiorców, tanią energię z OZE, walkę o czyste powietrze i zdrową żywność. Polacy przyjęli to porozumienie z różnym entuzjazmem. Podobnie jak wielu kolegów Pawła Kukiza, których dziś możemy znaleźć nie przy jego boku, ale na różnych listach wyborczych, czy to do Sejmu czy Senatu. Jeśli dziś Paweł Kukiz jest krytykowany za to, że porozumiał się z ugrupowaniem systemowym, bo tak się mówi o PSL, to zadaję pytanie, czy takim ugrupowaniem systemowym, ale do kwadratu, nie jest dziś PiS, do którego trafiło wielu dawnych posłów Kukiza? Bo to właśnie PiS systemowo, w niespotykany do tej pory sposób, zawłaszczył różne obszary państwa jak media, prokuraturę, służby specjalne. Sądownictwo jeszcze się opiera, ale jest pod bardzo dużą presją. O absolutnym podporządkowaniu PiS służb państwowych świadczy to, że prokuratura, do dzisiaj nie przesłuchała Jarosława Kaczyńskiego w sprawie przyjęcia koperty z pieniędzmi w aferze deweloperskiej w Warszawie. Gdyby chodziło o kogoś innego – byłby już ""najechany"" o szóstej rano przez służby.  Najważniejsze jest to, że porozumieliśmy się programowo. Kukiz konsekwentnie walczy o realizację swoich postulatów i uznał, że to PSL w najbardziej wiarygodny sposób może go wesprzeć. Ponadto nasi liderzy Władysław Kosiniak-Kamysz i Paweł Kukiz, którzy przepracowali razem kilka lat w Sejmie, naprawdę się lubią i cenią. To też jest filar tego porozumienia. Ostatnio atakują was także działacze Lewicy. Szef SLD w Świętokrzyskiem Andrzej Szejna pytany o Koalicję Polską rzucił hasło ""Ciszej nad tą trumną"". Jak to się ma do wspólnych kandydatów do Senatu? Przecierałem oczy ze zdumienia, jak to usłyszałem. Szejna chciał chyba dodać sobie witalności, próbując zakopać pod ziemię PSL, dzielnie w tym naśladując PiS. Nie chcę mu się odwdzięczać podobną impertynencją. Myślę, że ugrupowania opozycyjne raczej nie powinny sobie przeszkadzać. Powiem ""Andrzeju Szejna, nie idź tą drogą. Szukaj przyjaciół, a nie wrogów"". Niezależnie od tego opozycyjnych kandydatów do Senatu będziemy popierać wspólnie. Rozumiem, że cel podstawowy dla Koalicji Polskiej to przekroczyć próg wyborczy i znaleźć się w Sejmie? Ostatni sondaż dla Onetu, daje nam 7,2 proc. W ciągu ostatniego miesiąca wszystkie sondaże pokazują nam wyniki w granicach 6-9 proc. Wierzę, że zdobędziemy wynik, który przełoży się na kilkudziesięcioosobowy klub parlamentarny, bez którego nie da się utworzyć stabilnej koalicji. Kluczowe może okazać się poparcie mieszkańców wsi. Jak chcecie odzyskać ten elektorat, który ostatnio przejęło jednak PiS? Pracujemy codziennie nad tym, żeby to zaufanie odzyskiwać. Popełniliśmy na pewno wiele błędów. Do dzisiaj rolnicy nie mogą nam wybaczyć podniesienia wieku emerytalnego. To był postulat Platformy Obywatelskiej, z którą tworzyliśmy wtedy rząd. Mieliśmy świadomość tego, że tak czy inaczej, z Palikotem czy z SLD, te reformy zostaną wprowadzone. Dzisiaj wiemy, że to był błąd i nie ma do tego powrotu. PiS zaklina teraz słowo ""wiarygodność"". Na pewno zrobiono wiele transferów socjalnych, które pomogły tej partii. Nikt nie będzie ograniczał programów, które zostały wprowadzone w tym obszarze. Natomiast dziś wiarygodność PiS-u to jest twarz marszałka Kuchcińskiego, który w bizantyjski sposób nadużywał przywilejów władzy i jeszcze się dziwi, dlaczego został odwołany czy zmuszony do rezygnacji. To jest też twarz Zbigniewa Ziobry i jego popleczników z resortu, którzy organizowali hejterską napaść na sędziów, sprzeciwiających się tym niedemokratycznym zmianom w systemie sądownictwa. Miało być skrócenie terminów rozpatrywania spraw sądowych, a jest dokładnie odwrotnie. Tylko awantura i atak, w tym są naprawdę dobrzy. Pana zdaniem Zbigniew Ziobro powinien podzielić los marszałka Kuchcińskiego i odejść ze stanowiska? Powinien być wywalony z hukiem. Dzisiaj udaje, że nie wie, o co chodzi. PiS jest profesjonalistą w uprawianiu hejtu, a nie potrafi rozwiązywać problemów Polaków. To jest genotyp tej formacji, która dla utrzymania władzy jest w stanie zrobić wszystko, zorganizować szczujnię polsko-polską, rozbijać wspólnotę i fundować nam wojnę religijną. PiS-owi jest ona dziś szczególnie na rękę. PiS celowo wywołuje wojnę światopoglądową, żeby skłócać Polaków, żeby nie mówić o problemach, które dotyczą np. służby zdrowia, zanieczyszczenia środowiska, podwyżek cen, tylko funduje się dyskusje na tematy zastępcze jak rzekoma deprawacja dzieci.      Nie oszczędza pan PiS-u. To oznacza, że ludowcy absolutnie wykluczają po wyborach wejście z tą partią w koalicję? Mnie się to w głowie nie mieści. Z tak niedemokratyczną, rozbijającą wspólnotę Polaków formacją, porozumienia powyborczego sobie nie wyobrażam.   A myśli pan, że PiS znowu może rządzić samodzielnie? To byłaby tragedia, zaoranie demokracji i przekreślenie dorobku 30 lat wolnej Polski. To co robi PiS, to scenariusz rodem z Orwella. Dziś mamy kraj podporządkowany – jak za PRL – pod współczesnego sekretarza partii, który pociąga za wszystkie sznurki, traktując najważniejsze osoby w państwie jak pacynki w teatrze lalkowym. Dlaczego oni pozwalają się tak traktować, to już materiał do poważnej analizy psychologicznej. Trzeba robić wszystko, żeby doprowadzić do tego, aby PiS nie miał samodzielnej większości. Będziemy uświadamiać Polakom wynikające z tego zagrożenia, czym mogłyby się skończyć kolejne rządy PiS-u. Już dziś jesteśmy osamotnieni na arenie międzynarodowej. Zgadzam się z prof. R. Kuźniarem, że realizowana przez PiS polityka zagraniczna Polski nie służy interesom kraju, a jest całkowicie podporządkowana interesom sprawowania władzy w kraju. Skutki takiej polityki już dziś są dramatyczne. Niezależnie od tego co nam powie na ten temat propagandowa tuba rządu TVP Kurskiego. Ale plany PiS-u są ambitne. Weźmy chociaż województwo świętokrzyskie. Poseł Krzysztof Lipiec mówi o zdobyciu aż 13 na 16 mandatów w tym okręgu. Poseł Lipiec często odlatuje jak marszałek Kuchciński i pewnie ten proces znowu się rozpoczął. Ja znam inne sondaże, które mówią o 9-10 mandatach dla PiS-u, chociaż mam nadzieję, że to będzie trochę mniej. Dzisiaj poparcie PiS-u opiera się na poparciu TVP Kurskiego, który jest nieformalnym szefem sztabu tej partii. Ta telewizja stała się miejscem, gdzie się szczuje jeden na drugiego, pomija fakty niewygodne dla władzy i ciągle atakuje tylko przeciwników politycznych obozu rządzącego. Tak prymitywnego i wulgarnego przekazu w mediach nie było nawet w czasach PRL. A walka o Senat będzie ciekawsza niż o miejsca w Sejmie? Tutaj wydaje się, że mobilizacja opozycji jest jeszcze większa. Opozycja nie powinna walczyć ze sobą, ale starać się ukrócić samowładztwo PiS-u. Te wybory są bardziej personalne niż partyjne. Mam nadzieję, że na skutek tego porozumienia, co najmniej jeden mandat senacki w Świętokrzyskiem uda się uzyskać opozycji i że finalnie w kraju uda się ich zdobyć więcej niż 50, a wtedy Senat stanie się miejscem, który będzie korygował sejmowe szaleństwo. O to walczymy.",Adam Jarubas,
https://wiadomosci.onet.pl/kraj/nowy-prezes-nik-zlozyl-przysiege-w-pis-mowi-sie-o-nim-pancerny-marian/dwrptx3,"Nowy prezes NIK złożył przysięgę. W PiS mówi się o nim ""Pancerny Marian""","Powołany przez Parlament na stanowisko prezesa Najwyższej Izby Kontroli Marian Banaś złożył przysięgę w Sejmie. - To awans i jednocześnie nagroda - tak o nominacji mówi ""Rzeczpospolitej"" jeden z ważnych polityków partii rządzącej. Nowy szef NIK w środowisku PiS nosi przydomek ""Pancerny Marian"".","Gazeta podkreśla, że funkcja prezesa NIK jest traktowana przez rządzących szczególnie. W latach 1992-1995 na czele Izby stał Lech Kaczyński. ""Jarosław Kaczyński powierzył teraz funkcję szefa tej instytucji Marianowi Banasiowi, jednemu z najbardziej zaufanych i najwierniejszych ludzi"" - pisze ""Rz"". Banaś to wieloletni pracownik NIK, m.in. na stanowisku głównego specjalisty i doradcy prawnego. Lata 2005-2008 i 2016-2019 spędził w kierownictwie Ministerstwa Finansów jako podsekretarz, sekretarz stanu, a następnie minister po odejściu w czerwcu br. Teresy Czerwińskiej. W swojej karierze był także szefem Służby Celnej oraz Krajowej Administracji Skarbowej. ""Rzeczpospolita"" pisze, że w obozie rządzącym traktowany jest jako jeden z architektów uszczelnienia VAT. Wiedza w tym obszarze ma być dla niego pomocna w sprawowaniu sześcioletniej kadencji. ""W długoterminowym planie PiS może to być bardzo istotne. Bo jak pokazał były szef tej instytucji Krzysztof Kwiatkowski, NIK może bardzo uprzykrzyć życie opcji aktualnie rządzącej"" - dodaje gazeta. Źródło: ""Rzeczpospolita"", Onet",Marian Banaś,
https://wiadomosci.onet.pl/kraj/wybory-parlamentarne-2019-sondaz-cbos-pis-z-duza-przewaga/e1zfx96,Sondaż CBOS. Ogromna przewaga PiS nad opozycją,Gdyby wybory parlamentarne odbywały się w sierpniu niemal 50 proc. Polaków zagłosowałoby na PiS - wynika z sondażu CBOS. Na Koalicję Obywatelską chce zagłosować prawie 20 proc. Do Sejmu weszłoby jeszcze SLD oraz PSL.,"W sierpniu najwięcej zwolenników miało Prawo i Sprawiedliwość wraz z Solidarną Polską i Porozumieniem - 47 proc. Od lipca liczba sympatyków PiS wzrosła o 3 pkt. proc. Na drugim miejscu jest KO z poparciem wynoszącym 19 proc. Trzecią siłą w Sejmie byłaby Lewica – SLD, Wiosna i Lewica Razem - z wynikiem 9 proc. Tuż nad progiem znalazłoby się PSL (mający na swoich listach także polityków Kukiz’15) z poparciem wynoszącym 6 proc. Pozostałe komitety, zgodnie z deklaracjami ankietowanych, nie przekroczyłyby progu wyborczego, który wynosi 5 proc. dla partii i 8 proc. dla koalicji. Na nieobecny dotychczas w badaniach CBOS Komitet Bezpartyjni i Samorządowcy chce zagłosować 3 proc. Polaków. Wśród pozostałych ugrupowań w tym miesiącu swoich zwolenników znalazła jeszcze Konfederacja Wolność i Niepodległość z poparciem 2 proc. Procent badanych zadeklarowało głosowanie na inny komitet wyborczy. CBOS zauważył, że PiS wraz z koalicjantami utrzymuje w sierpniu wysoką przewagę nad pozostałymi konkurentami. ""W planowanych na 13 października wyborach największe szanse na wprowadzenie swoich przedstawicieli do parlamentu mają jeszcze Koalicja Obywatelska i Lewica – SLD, Wiosna, Lewica Razem"" - czytamy. ""Warto zauważyć, że ich wyniki nie różnią się w znaczący sposób od prostej sumy głosów, odnotowanych w lipcu, dla poszczególnych tworzących te komitety partii"" - zaznaczono. Jak podkreślono, Lewica w lipcowym badaniu zgromadziła w sumie 8 proc. poparcia, przy czym żadna z partii zarejestrowanych obecnie na jednej liście (SLD, Wiosna i Lewica Razem) nie osiągała w lipcu progu wyborczego. ""Połączenie sił pod wspólnym szyldem, choć dla niektórych może się wiązać z rezygnacją z czystości ideowej i klarowności politycznej, daje realne szanse na wprowadzenie swoich przedstawicieli do parlamentu"" - czytamy. ""Odwrotny efekt obserwujemy w przypadku wspólnego startu w wyborach polityków PSL i Kukiz’15. Obie partie dotychczas balansowały na granicy progu wyborczego, w lipcu gromadziły w sumie 10 proc. głosów. Natomiast zarejestrowanie jednej listy nie spowodowało skoku poparcia dla tego komitetu"" - zauważa CBOS. Udział w wyborach w sierpniu zadeklarowało 77 proc. dorosłych Polaków. W porównaniu z pomiarem z ubiegłego miesiąca liczba deklaracji uczestnictwa w wyborach do Sejmu i Senatu wzrosła o 4 punkty procentowe. ""Jest to rekordowo wysoki poziom zainteresowania wyborami – od 2015 roku równie wysoki wynik odnotowaliśmy tylko w czerwcu b.r."" - podkreśla CBOS. ""Znacząco spadł też udział respondentów z góry odrzucających możliwość uczestniczenia w wyborach – obecnie wynosi 7 proc. i jest najniższy od czasu ostatnich wyborów parlamentarnych. Wzrósł natomiast (do 16 proc.) udział osób niepewnych, czy wezmą udział w nadchodzącym – a nie hipotetycznym – głosowaniu do Sejmu i Senatu"" - podkreśla CBOS. Badanie ""Aktualne problemy i wydarzenia"" przeprowadzono metodą wywiadów bezpośrednich wspomaganych komputerowo (CAPI) w dniach 22–29 sierpnia br. roku na liczącej 1029 osób reprezentatywnej próbie losowej dorosłych mieszkańców Polski.",Jarosław Kaczyński,
https://wiadomosci.onet.pl/kraj/prezydent-dulkiewicz-nie-pojawi-sie-na-uroczystosci-wmurowania-kamienia-wegielnego/f27t95g,"Rząd przejął tereny na Westerplatte. Teraz chce, by prezydent Dulkiewicz chwyciła za kielnię","1 września w okolicy zabytkowego budynku elektrowni na Westerplatte zostanie wmurowany kamień węgielny pod budowę nowego muzeum. Na uroczystości nie pojawi się prezydent Dulkiewicz, bo jak mówią nam jej przedstawiciele: ""nie ma tego w planach"". Wiceminister Sellin ripostuje w rozmowie z Onetem: ""kielnia będzie na nią czekać"". W całej sprawie chodzi jednak o coś więcej niż słowne przepychanki na linii władze Gdańska - rząd.","To kolejna odsłona wielkiego sporu o teren Westerplatte, który - za sprawą złożonej przez posłów PiS specustawy - trafił w ręce państwa. Miasto straciło tutaj kilka działek, a w ramach rekompensaty ma uzyskać stosowne zadośćuczynienie finansowe. Rząd chce wybudować tutaj Muzeum Westerplatte. 1 września około godziny 7 ma nastąpić uroczystość wmurowania kamienia węgielnego pod nowe muzeum. Jak mówi nam wiceminister kultury Jarosław Sellin, stanie się to w okolicach zabytkowego budynku elektrowni. Ministrowi marzy się, by nowe muzeum było gotowe do 2023 roku. Zapewnia też, że w budżecie państwa są przygotowane środki ""nie tylko na dokumentację, ale i na budowę muzeum"". Na uroczystość 1 września została też zaproszona prezydent Aleksandra Dulkiewicz. Ale jak mówi nam jej rzecznik Daniel Stenzel, włodarz Gdańska nie weźmie udziału w tej uroczystości. - Nie ma tego w planach - kwituje. - Liczymy, że pani prezydent zmieni zdanie. 1 września na uroczystości wmurowania kamienia węgielnego będzie na nią czekać kielnia - ripostuje Sellin. Prezydent Dulkiewicz nie ukrywa jednak swojego stanowiska ws. nowego muzeum. Włodarz Gdańska nie jest mu przeciwna, ale podkreśla, że forsując specustawę, PiS naruszył autonomię samorządów, a ponadto rząd pozbawił miasto jakiegokolwiek wpływu na nową placówkę. W administracji Dulkiewicz panuje przekonanie, że rząd nie chce konsultować wyglądu czy funkcji Muzeum Westerplatte z jakąkolwiek instytucją, na którą nie ma wpływu. Sellin przekonuje, że jest inaczej. Podkreśla, że miasto będzie miało swoich reprezentantów w Komitecie ds. Budowy Muzeum Westerplatte. Ma on się składać z 10 członków, z tego czterech z nich ma delegować miasto Gdańsk. - Do tej pory nie dostaliśmy oficjalnego zaproszenia ws. tego komitetu - podkreśla Stenzel. Minister Sellin: - Takie zaproszenie było formułowane bezpośrednio na spotkaniach i to w szerszym gronie. Stenzel: - Przecież my nawet nie wiemy, kiedy ten komitet ma powstać, kto tam będzie zasiadał i czym będzie się zajmował. Czekamy na konkretny dokument.",Aleksandra Dulkiewicz,
https://wiadomosci.onet.pl/kraj/schetyna-o-projekcie-budzetu-na-2020-r-to-polityczna-sciema/phby931,Schetyna o projekcie budżetu na 2020 r.: to polityczna ściema,"To polityczna ściema - w ten sposób założenia przyszłorocznego budżetu państwa ocenił w środę lider PO Grzegorz Schetyna. Zarzucił przy tym rządowi ""dobijanie"" OFE oraz ""przerzucanie kosztów"" na samorząd, który w przyszłym roku zmuszony będzie ograniczać inwestycje.","Projekt budżetu na 2020 rok, przyjęty we wtorek przez rząd, nie zakłada deficytu; zaplanowane w nim dochody i wydatki mają wynieść po 429,5 mld zł. O założenia przyszłorocznego budżetu Schetyna został zapytany w środę w programie ""Gość Wydarzeń"" w Polsat News. Lider Platformy Obywatelskiej ocenił, że to ""polityczna ściema"". - Widać skąd są te pieniądze zabierane - to jest dobijanie Otwartych Funduszy Emerytalnych, to jest przerzucanie kosztów na samorząd, w bardzo taki wymierny sposób, zabierając mu niezależność, ograniczając inwestycje - powiedział Schetyna. - To jest wojna tak naprawdę rządu z samorządem, to będziemy widzieć w następnym roku - dodał. Według szefa PO w takiej sytuacji samorząd będzie musiał ograniczać inwestycje. - Będzie mniej dla mieszkańców, dlatego żeby realizować pomysły polityczne i kampanijne PiS. To jest klasyka, tak się zachowują od lat - zaznaczył polityk. Przestrzegał, że po okresie hossy, z którym mamy obecnie do czynienia, przyjdzie bessa. - Jeżeli ktoś nie bierze tego pod uwagę, tylko dalej chce wydawać i spełniać wszystkie, nawet nie obietnice, tylko pisać scenariusze, że można zrobić wszystko i oszukiwać tym Polaków, to uważam, że to ma krótkie nogi. O tym będziemy w kampanii mówić, bardzo twardo i wyraźnie - zapowiedział szef Platformy.",Grzegorz Schetyna,
https://wiadomosci.onet.pl/kraj/schetyna-odpowiada-brudzinskiemu-w-pieczarze-nikt-nie-jest-w-stanie-mnie-zamknac/jc2yen2,Schetyna odpowiada Brudzińskiemu: w pieczarze nikt nie jest w stanie mnie zamknąć,"Lider Platformy Obywatelskiej stwierdził na antenie Polsat News, że Jarosław Kaczyński musiał zostać ""schowany"" na dwa tygodnie, by uniknąć odniesienia się do przyszłości Zbigniewa Ziobry po aferze Piebiaka. - W pieczarze nikt nie jest w stanie mnie zamknąć - dodał, odpowiadając na wczorajszy apel szefa sztabu PiS Joachima Brudzińskiego.","Miniony weekend był pierwszym od sześciu tygodni, w którym - mimo wcześniejszych zapowiedzi - zabrakło politycznej aktywności Jarosława Kaczyńskiego. Politycy opozycji rozpoczęli spekulacje, które w rozmowie z Onetem wyjaśnił wicerzecznik PiS Radosław Fogiel: - Pan prezes poświęcił weekend na ostatnie szlify programu. W tym tygodniu rusza już na trasę - mówił. Wczoraj doszło do spotkania Kaczyńskiego w Sieradzu i Piotrkowie Trybunalskim. Do sprawy odniósł się szef sztabu PiS Joachim Brudziński. W jego ocenie ""schowaniu w pieczarze"" uległ szef PO Grzegorz Schetyna. - Panie Grzegorzu, pan się nie boi, pan wyjdzie i powie, dlaczego taki chaos na listach Koalicji Obywatelskiej - zaapelował. Kilku kandydatów KO z dalszych miejsc zrezygnowała z kandydowania. Tak stało się m.in. w Piotrkowie Trybunalskim, gdzie o mandat nie będzie ubiegać się wieloletnia posłanka i była pełnomocnik rządu ds. równego traktowania Elżbieta Radziszewska. - Rozumiem, że ta troska Brudzińskiego wynika z tego, że musieli schować prezesa Kaczyńskiego na dwa tygodnie, żeby nie musiał wypowiadać się co dalej ze Zbigniewem Ziobro - odpowiedział w Polsat News lider Platformy. - Nikt nie jest w stanie schować mnie w pieczarze - dodał. Pytany o rezygnację Radziszewskiej Schetyna stwierdził, że proponował jej ""dwójkę"" na liście wyborczej KO. - Nie przyjęła jej uważając, że chce poświęcić się innym aktywnościom - potwierdził. - Szkoda, bo Elżbietę Radziszewską znam od lat, byliśmy od 1997 r. w Sejmie. Szkoda jej doświadczenia, takiej nieustępliwości. Była bardzo dobrą posłanką. Mogę żałować, ale na pewno znajdzie swoją aktywność w innym miejscu - dodał. Szef PO zapowiedział, że na jutrzejszym zarządzie krajowym partii zapadną ostateczne decyzje ws. list wyborczych. - Czasami niektórym nie odpowiadają miejsca, które otrzymali w tym pierwszym rozdaniu, czasami rezygnują. Jutro planuję dobry, krótki zarząd krajowy, którym zamkniemy sprawy list do Sejmu i Senatu Koalicji Obywatelskiej - przekazał. Źródło: Polsat News, PAP",Grzegorz Schetyna,
https://wiadomosci.onet.pl/kraj/sprawa-wyszkowskiego-pomorski-wojewoda-nie-chce-podjac-zadnej-decyzji/3mnpvjf,Wyszkowski obraził Dulkiewicz i jej córkę. Czy pomorski wojewoda chowa głowę w piasek?,"Kandydujący z listy PiS do Senatu pomorski wojewoda Dariusz Drelich nie może przez blisko miesiąc podjąć żadnej decyzji ws. swojego doradcy Krzysztofa Wyszkowskiego, który na początku sierpnia w ostrych słowach zaatakował prezydent Dulkiewicz i jej córkę. - Ze względów politycznych nie jest to łatwy dla niego temat i stąd taka zwłoka - usłyszeliśmy.","W sierpniu Krzysztof Wyszkowski napisał na Twitterze: ""Dulkiewicz nie wie nawet tego, kto jest ojcem jej córki(...)"" Wpis był dłuższy i zawierał jeszcze zwroty w stylu ""niemiecki oszust"", ""żydowski aferzysta"". Był też apel: ""Gdańszczanie - obudźcie się i odeślijcie tę tuskoidową bandę antypolaków do domu wariatów"". Prezydent Dulkiewicz zapowiedziała podjęcie kroków prawnych, a Wyszkowski szybko przeprosił i usunął wpisy. Nawet niektórzy politycy PiS przyznawali, że ten były opozycjonista poszedł tutaj za daleko. - Taki komentarz można potraktować jako cios prosto w splot słoneczny - mówił Onetowi były przewodniczący gdańskiego klubu PiS Kazimierz Koralewski. Szybko pojawił się też apel do pomorskiego wojewody, u którego Wyszkowski pełni funkcję doradcy. Politycy związani z opozycją (m.in. prezydent Sopotu Jacek Karnowski) przekonywali, że Wyszkowski powinien stracić stanowisko. Sam wojewoda nie chciał zabierać głosu na ten temat. Stwierdził tylko, że podejmie decyzję po tym, jak Wyszkowski wróci z urlopu. Dziś pod koniec sierpnia decyzji wciąż nie ma. Jak się dowiedzieliśmy od przedstawicieli wojewody, Wyszkowski nie jest już na urlopie, a jest na zwolnieniu do końca miesiąca. Przedstawiciele wojewody nie chcą odpowiedzieć na pytanie, czy i kiedy decyzję ws. Wyszkowskiego podejmie ich szef. Od jednego z urzędników usłyszeliśmy tylko, że dla wojewody nie jest to łatwy temat i dlatego taka zwłoka. Nikt z urzędu wojewody nie chce też skomentować pojawiających się coraz częściej sugestii, że Drelich nie jest w stanie podjąć żadnej decyzji (nawet w kwestii własnego doradcy) bez zgody kogoś z wyższego szczebla władzy PiS. Temat dla Drelicha nie jest łatwy, bo 31 sierpnia odbędą się obchody porozumień sierpniowych i trudno spodziewać się, że związany z PiS polityk zwolni teraz z funkcji swojego doradcy byłego opozycjonistę. Drelich kandyduje też z list PiS do Senatu i można przypuszczać, że decyzja o usunięciu Wyszkowskiego mogłaby nie spodobać się w centrali PiS. ",Dariusz Drelich,
https://wiadomosci.onet.pl/kraj/krakow-miejska-infrastruktura-radni-przeciwko-kontroli-pomimo-nieprawidlowosci/fml205w,"Kraków: Przywłaszczali pieniądze w miejskiej spółce. Radni PO, PiS i Jacka Majchrowskiego nie chcą kontroli","Krakowscy radni są przeciw przeprowadzeniu kontroli w likwidowanej spółce Miejska Infrastruktura, pomimo prokuratorskiego śledztwa dotyczącego przywłaszczenia pieniędzy. Audytu chcieli radni ""Kraków dla mieszkańców"". Jednak przeciwko wprowadzeniu takiego punktu pod obrady byli radni PiS oraz prezydenckiego klubu ""Przyjazny Kraków"". Od głosu wstrzymali się radni Koalicji Obywatelskiej (PO i Nowoczesna). Tymczasem w spółce pracował m.in. radny kluby Jacka Majchrowskiego oraz osoby związane z Platformą.","Miejska Infrastruktura do tej pory była odpowiedzialna za budowanie parkingów w Krakowie i zarządzanie strefą płatnego parkowania. Koszty funkcjonowania spółki w zeszłym roku wyniosły 13 milionów złotych, z czego 12 milionów przeznaczonych było na wynagrodzenia. Z samego zarządzania strefą roczny wpływ wynosił 54 miliony złotych. Tymczasem w połowie lipca zapadła decyzja - poparta przez radę - o likwidacji spółki. Jak tłumaczył radnym wiceprezydent Krakowa Andrzej Kulig, spółka jest likwidowana z powodu niezadowalającego tempa budowy parkingów ""park and ride"" w mieście. W ciągu pięciu lat powstały tylko trzy: na Kurdwanowie, w Bieżanowie i w Małym Płaszowie, choć w 2014 r. (kiedy powstała spółka) urzędnicy zapowiadali, że do roku 2020 będzie ich piętnaście. Pomimo likwidacji, przeprowadzenia audytu w spółce chcieli radni ""Kraków dla mieszkańców"". Przygotowali w tej sprawie uchwałę kierunkową do prezydenta Jacka Majchrowskiego. Z dokumentu wynika, że władze miasta miały podjąć kompleksowe działania zmierzające do przeprowadzenia szczegółowej kontroli. Dokument miał być głosowany podczas dzisiejszej sesji rady miasta. Tak się jednak nie stało. Na początku sesji radny Rafał Komarewicz z prezydenckiego klubu ""Przyjazny Kraków"" zgłosił wniosek o wycofanie punktu z porządku obrad. - Sprawą Miejskiej Infrastruktury zajmuje się prokuratura i warto poczekać, aż zakończy swoje działania i wtedy podejmować ewentualne decyzje - mówi radny. Ostatecznie za wycofaniem projektu z porządku obrad głosowali radni Prawa i Sprawiedliwoci oraz ""Przyjaznego Krakowa"". Od głosu wstrzymali się radni Platformy Obywatelskiej i Nowoczesnej (Koalicja Obywatelska). Za zagłosowali tylko radni ""Kraków dla mieszkańców"". - Decyzja jest niezrozumiała. Radni wolą tuszować, zamiast wyjaśniać - mówi radny Łukasz Maślona, który był za przeprowadzeniem kontroli. - Być może problem jest w tym, że w tej instytucji pracowali ludzie związani z klubem PO i klubem prezydenckim - zastanawia się Maślona. I dodaje, że będzie chciał wprowadzić projekt uchwały na kolejnej sesji. Tymczasem w połowie lipca prezydent Krakowa skierował pismo do prokuratury ws. spółki Miejska Infrastruktura. Zawiadomienie to wynik kontroli, którą zleciły władze miasta w związku z informacjami o przywłaszczeniu przez pracownika spółki pieniędzy pochodzących z opłat za parkowanie. W spółce powołano komisję wewnętrzną do przeprowadzenia kontroli niedoborów wpłat z parkometrów, która miała za zadanie określenie przyczyn i rozmiarów uszczuplenia środków finansowych. Komisja ta wyliczyła – na podstawie dostępnych danych – niedobory na kwotę 122 tys. 709 zł 59 gr i ustaliła przyczyny, które w jej ocenie miały wpływ na ich powstanie. W wyniku kontroli stwierdzono, że przyjęta przez zarząd spółki organizacja wewnętrzna oraz obieg informacji i dokumentów, nie zapewniały właściwie działających mechanizmów kontroli wewnętrznej, w tym kontroli wpływów z parkometrów. Kontrola ustaliła, że występowały także błędy techniczne parkometrów i systemów je obsługujących, które uniemożliwiały określenie kwot niedoborów lub nadwyżek. Na podstawie ustaleń kontroli zostało skierowane zawiadomienie do prokuratury o popełnieniu przestępstwa z art. 77 pkt 1 ustawy o rachunkowości polegającego na nierzetelnym prowadzeniu ksiąg rachunkowych przez spółkę. Chcesz porozmawiać z autorem? Napisz: dawid.serafin@redakcjaonet.pl",Siedziba Miejskiej Infrastruktury,
https://wiadomosci.onet.pl/kraj/brudzinski-to-schetyna-a-nie-kaczynski-jest-schowany/v49ewlr,"Brudziński: to Grzegorz Schetyna, a nie Jarosław Kaczyński jest schowany","To nie prezes PiS Jarosław Kaczyński jest schowany; póki co schowany w pieczarze jest szef PO Grzegorz Schetyna; panie Grzegorzu, pan się nie boi, pan wyjdzie i powie, dlaczego taki chaos na listach Koalicji Obywatelskiej - zaapelował szef sztabu wyborczego PiS Joachim Brudziński.","Szef sztabu wyborczego PiS przypominał na konferencji prasowej, że prezes partii Jarosław Kaczyński odwiedzi dziś Sieradz oraz Piotrków Trybunalski, a jutro spotka się z mieszkańcami Poznania i Konina. - Tak, jak powiedzieliśmy, Jarosław Kaczyński dotrze do wszystkich okręgów wyborczych - mówił. - Pan premier Mateusz Morawiecki swoją trasę kampanijną rozpoczął w ostatni weekend, nieobecność na tej trasie Jarosława Kaczyńskiego spowodowała nerwowe poruszenie u części tzw. opozycji totalnej i niektórych mediów, a cóż takiego stało się, że Jarosław Kaczyński - niektórzy pisali, czy mówili - się schował - powiedział polityk. Brudziński zapewnił jednocześnie, że Kaczyński ma się znakomicie. - Trwają prace nad dopracowaniem kolejnej odsłony programu PiS, który zaprezentujemy na początku września. Nasz walec kampanijny konsekwentnie się toczy, trzymamy się swojego scenariusza - oświadczył. Miniony weekend był pierwszym od sześciu tygodni, w którym - mimo wcześniejszych zapowiedzi - zabrakło politycznej aktywności Jarosława Kaczyńskiego. Politycy opozycji rozpoczęli spekulacje, które w rozmowie z Onetem wyjaśnił wicerzecznik PiS Radosław Fogiel: - Pan prezes poświęcił weekend na ostatnie szlify programu. W tym tygodniu rusza już na trasę - mówił. Zdaniem Brudzińskiego, póki co ""schowany w pieczarze jest Grzegorz Schetyna"". - Panie Grzegorzu, pan się nie boi, pan wyjdzie z tej pieczary i powie opinii publicznej, dlaczego taki chaos na listach Koalicji Obywatelskiej, dlaczego kolejni, znani, od wielu lat obecni w polityce parlamentarnej politycy PO z hukiem i trzaskając drzwiami opuszczają te listy? Mam na myśli chociażby byłą wicemarszałek Sejmu panią Elżbietę Radziszewską - pytał. Szef sztabu wyborczego PiS pytał też Schetynę, dlaczego ""chowa się za plecami swoich młodych, partyjnych, medialnych zagończyków"", którzy - jego zdaniem - wychodząc codziennie do stolików dziennikarskich i próbują przekonać opinię publiczną, że ""opozycja totalna jest skonsolidowana, pełna energii i pełna pomysłów"". - Gdzie są pomysły? Pomysłem jest to, że ilekroć Grzegorz Schetyna z tej pieczary wyjdzie i na konferencji złapie się nerwowo za nos, pocałuje po rękach niezwykle merytoryczne kandydatki, które - w mojej opinii - bardziej nadawałyby się do - mówię o ich poglądach, nie oceniam osób - zupełnie innej specjalizacji, niż specjalizacja politologiczna - powiedział Brudziński. - Jaki lider, taka partia - dodał. Szef sztabu wyborczego PiS odnosząc się do wczorajszego wywiadu premiera Morawieckiego przyznał, że Jarosław Kaczyński byłby lepszym premierem. Premier pytany w TVN24, czy lepszym szefem rządu byłby on, czy prezes PiS, powiedział: ""Myślę, że pan prezes Jarosław Kaczyński byłby znakomitym i najlepszym premierem. Dodał też: ""Jestem przekonany, że pan prezes byłby lepszym premierem"". - Świętą prawdę powiedział (premier Morawiecki - red.). Ja też uważam, że Jarosław Kaczyński byłby lepszym premierem, natomiast władza polityczna z samym Jarosławem Kaczyńskim zdecydowała, że dzisiaj premierem będzie Mateusz Morawiecki. O tym, kto będzie premierem, będzie decydowała partia, która wygra wybory - powiedział Brudziński. Źródło: Onet, PAP",Joachim Brudziński,
https://wiadomosci.onet.pl/tylko-w-onecie/lech-walesa-stracilismy-ostatnia-deske-ratunku/mf8r1qq,Lech Wałęsa: straciliśmy ostatnią deskę ratunku,"Były prezydent pytany o wysokie poparcie dla PiS w sondażach odparł, że partia rządząca ma trzy rzeczy. Po pierwsze rozdaje rzeczy, które inni zarobili. Po drugie ""ma Rydzyka i jeszcze paru"". A po trzecie ludzie, widząc, co dzieje się w Kościele, który był dla mas ostatnią deską ratunku, mówią teraz ""mamy to gdzieś, nawet Kościół nas zawiódł, więc nastawiają się, żeby brać"". Wałęsa mówi, że wyjście z tej sytuacji będzie bardzo trudne.",,,
https://wiadomosci.onet.pl/tylko-w-onecie/wybory-parlamentarne-2019-sondaz-ibris-dla-onetu/regwxdg,Sondaż IBRiS dla Onetu. Wyraźna przewaga PiS nad KO,Ponad 40 proc. Polaków chce oddać swój głos na Prawo i Sprawiedliwość - wynika z sondażu IBRiS dla Onetu. Partia Jarosława Kaczyńskiego ma sporą przewagę nad drugą Koalicją Obywatelską. Na formację pod przywództwem Grzegorza Schetyny zagłosować chce blisko 27 proc. badanych.,"Gdyby wybory do Sejmu odbyły się w najbliższą niedzielę, to zdecydowanym zwycięzcą byłoby Prawo i Sprawiedliwość z wynikiem 41,5 proc. głosów. Drugie miejsce należałoby do Koalicji Obywatelskiej, która zanotowała poparcie 26,6 proc. respondentów. Podium zamyka Lewica - SLD, Wiosna, Razem. Zagłosowałoby na nią 12,2 proc. badanych. W Sejmie znaleźliby się także przedstawiciele Polskiego Stronnictwa Ludowego - Koalicja Polska (PSL + Kukiz'15) z 7,2 proc. głosów. Pod 5 proc. progiem wyborczym w sondażu IBRiS znalazła się Konfederacja zdobywając poparcie 4,7 proc. respondentów. Aż 7,8 proc. osób odpowiedziało, że nie wie lub trudno im powiedzieć na kogo oddaliby głos. IBRiS zapytał także o to, ile osób wzięłoby udział w wyborach. Okazuje się, że 41,1 proc. osób ""zdecydowanie"" poszłoby zagłosować. ""Raczej tak"" odpowiedziało 12,1 proc. badanych. Razem to 53,3 proc. respondentów. 14 proc. osób odpowiedziało, że ""raczej nie"", a aż 31,9 proc. zadeklarowało, że ""zdecydowanie nie"" weźmie udziału w wyborach. Grupa 0,8 proc. badanych wciąż nie wie, czy poszłaby zagłosować. Ogólnopolskie badanie zostało wykonane przez Instytut Badań Rynkowych i Społecznych IBRiS dla Onetu 26 sierpnia 2019 roku. Próba wynosiła 1100 osób. Sondaż zrealizowano przy pomocy metody wywiadów telefonicznych wspomaganych komputerowo (CATI).",Jarosław Kaczyński i Mateusz Morawiecki,
https://wiadomosci.onet.pl/kraj/morawiecki-mysle-ze-kaczynski-bylby-lepszym-premierem/mj32yc2,"Mateusz Morawiecki: myślę, że Jarosław Kaczyński byłby lepszym premierem","- Jarosław Kaczyński byłby znakomitym i najlepszym premierem. Myślę, że lepszym niż ja - powiedział premier Mateusz Morawiecki w ""Faktach po Faktach"" na antenie TVN24. Jednocześnie nie chciał jednoznacznie odpowiedzieć na pytanie, czy pozostanie szefem rządu po nadchodzących wyborach. - Kierownictwo polityczne PiS podejmie odpowiednie decyzje w swoim czasie - zapewnił.","Szef rządu przekonywał, że w tej chwili PiS skupia się na tym, aby wygrać wybory. W jego ocenie ugrupowanie ma ""wymagającego przeciwnika"" w postaci partii opozycyjnych. - PiS pracuje bardzo mocno kolektywnie, jesteśmy w trasie cały czas, to jest wielki wysiłek bardzo wielu ludzi - stwierdził Morawiecki w odpowiedzi na pytanie kto jest twarzą kampanii wyborczej partii rządzącej - premier czy prezes PiS. Odnosząc się do sondażu Kantar, w którym PiS zanotowało znaczący spadek poparcia Morawiecki przyznał, że ""przede wszystkim liczy się jeden podstawowy sondaż 13 października"". - My polegamy przede wszystkim na wyborcach, a to co jest w sondażach, to oczywiście mamy wobec nich pewną rewerencję, ale to nie wszystko - dodał. Jednym z tematów rozmowy była też afera Piebiaka wywołana serią publikacji Onetu ""Farma trolli w Ministerstwie Sprawiedliwości"". - Rozmawiałem z panem ministrem Ziobrą: 24 godziny i pan wiceminister Piebiak podał się do dymisji. Zareagowaliśmy we właściwy sposób - przekonywał premier, który pochwalił ministra sprawiedliwości za ""szybką reakcję"". - Absolutnie naganna sprawa, to nie powinno mieć miejsca dlatego zareagowaliśmy natychmiast - dodał, odnosząc się do publikacji Onetu. Morawiecki dopytywany o polityczną odpowiedzialność Zbigniewa Ziobry zapewnił, że ""nie ma żadnych dowodów na to, że pan minister Ziobro wiedział o tym procederze"". Wyjaśnił, że przekonywał go o tym sam minister. - Powiedział mi o tym - zaznaczył. Szef rządu pytany w TVN24 o zapowiadaną przez PiS ustawę o majątku rodzin polityków powiedział, że ""w każdej chwili może być przedstawiona"". Według Morawieckiego projekt, w którym zaproponowano, aby jawne były także majątki rodzin posłów i senatorów, zostanie przedstawiony jeszcze w bieżącej kadencji Sejmu. Przygotowanie ustawy, na podstawie której ujawnione byłyby majątki – i ich źródła - współmałżonków polityków, osób pozostających we wspólnym pożyciu oraz ich dorosłych dzieci, zapowiedział pod koniec maja prezes PiS Jarosław Kaczyński. Obietnica była konsekwencją publikacji ""Gazety Wyborczej"", która napisała, że Mateusz Morawiecki wraz z żoną w 2002 r. kupili 15 ha gruntów za 700 tys. zł od Kościoła we Wrocławiu, podczas gdy nieruchomość miała już w 1999 r. być warta prawie 4 mln zł, a obecnie ok. 70 mln zł. Szef rządu podkreślił w dzisiejszej rozmowie, że ""GW"" sprostowała wysokość kwoty, jaka miałaby obecnie odpowiadać wartości działki. Według przedstawionej w sprostowaniu wyceny obecna wartość nieruchomości to ok. 14,3 mln zł. Źródło: TVN24, PAP, Onet",Mateusz Morawiecki,
https://wiadomosci.onet.pl/tylko-w-onecie/opozycja-o-zniknieciu-jaroslawa-kaczynskiego-rzecznik-pis-odpowiada/shsl9ts,"Opozycja o ""zniknięciu"" Jarosława Kaczyńskiego. Rzecznik PiS odpowiada","Miniony weekend był pierwszym od sześciu tygodni, w którym zabrakło politycznej aktywności Jarosława Kaczyńskiego. Politycy opozycji rozpoczęli spekulacje, które w rozmowie z Onetem przecina rzecznik PiS Radosław Fogiel: - Pan prezes poświęcił weekend na ostatnie szlify programu. W tym tygodniu rusza już na trasę - wyjaśnia.","Jarosław Kaczyński w połowie lipca zainaugurował przedwyborczy objazd PiS po Polsce. Seria rodzinnych pikników rozpoczęła się w gminie Gózd na Mazowszu, gdzie polityk zapowiedział datę ogłoszenia nowego programu partii. - Ogłosimy go gdzieś w sierpniu, może na początku września - mówił Kaczyński. Kolejne weekendowe spotkania odbyły się w Chełmie, Miedznej Murowanej, Dygowej, Zbuczynie i Stalowej Woli. W ostatnią sobotę i niedzielę prezes PiS nie pojawił się jednak na żadnym wydarzeniu organizowanym przez rządzące ugrupowanie, mimo wcześniejszych zapowiedzi szefa sztabu wyborczego Joachima Brudzińskiego. Jarosława Kaczyńskiego zabrakło np. w Markowej k. Łańcuta, gdzie zorganizowano dożynki woj. podkarpackiego i Archidiecezji Przemyskiej. List w jego imieniu odczytał były marszałek Sejmu Marek Kuchciński. Samotne tournée po kraju odbył premier Mateusz Morawiecki, który pojawił się m.in. w Kolnie. Politycy opozycji odnotowali absencję prezesa PiS w środku kampanii wyborczej i rozpoczęli spekulacje o jej przyczynach. - Może pogoda niesprzyjająca, może stan zdrowia, a może woli zejść z pierwszego planu, jak w każdej kampanii. Może to kolejna sprawdzona taktyka - mówiła wicemarszałek Sejmu Małgorzata Kidawa-Błońska (PO) w rozmowie z Wirtualną Polską. Przez ostatnie dni reakcji Kaczyńskiego na serię publikacji Onetu ""Farma trolli w Ministerstwie Sprawiedliwości"" domagał się lider Platformy Grzegorz Schetyna. O powody nieobecności Jarosława Kaczyńskiego w ostatni weekend zapytaliśmy zastępcę rzecznika PiS Radosława Fogla. - Nie ma w tym żadnej zagadki czy tajemnicy. Pan Prezes poświęcił weekend na ostatnie szlify programu. W tym tygodniu rusza już na trasę - odpowiada polityk. W środę Kaczyński weźmie udział w konwencji PiS w Sieradzu. - Na miejscu polityków opozycji spekulowałbym raczej czy utrzymają swoje miejsca na listach do momentu ich rejestracji, bo doświadczenia ostatnich dni pokazują, że w PO nie ma pod tym względem pewności - dodał Fogiel.",Jarosław Kaczyński,
https://wiadomosci.onet.pl/kraj/pozegnanie-z-abonamentem-radiowo-telewizyjnym/vn0qvzl,"""DGP"": pożegnanie z opłatą abonamentową na publiczne radio i telewizję jest przesądzone","Rządzący i opozycja zgadzają się w jednym: najlepszym rozwiązaniem problemów finansowych mediów publicznych będą pieniądze z budżetu - czytamy w dzisiejszym ""Dzienniku Gazecie Prawnej"".","""Niezależnie od tego, kto wygra październikowe wybory, pożegnanie z opłatą abonamentową na publiczne radio i telewizję wydaje się przesądzone"" - podaje ""DGP"". Dziennik zauważa, że Prawo i Sprawiedliwość pieniędzmi z budżetu zasila TVP i radio już od trzech lat, i są one przekazywane na podstawie doraźnych ustaw jako rekompensata za zwolnienia z obowiązku opłacania abonamentu RTV. ""W ten sposób w 2017 r. media dostały 307 mln zł, w 2018 r. 673 mln zł, a do końca br. otrzymają 1,26 mld zł. Wpływy abonamentowe wyniosły w tym czasie odpowiednio 697 mln zł, 741,5 mln zł i - według prognozy regulatora - 650 mln zł. Pieniądze z budżetu stanowią więc coraz znaczniejsze źródło przychodów"" - czytamy w ""DGP"". Zdaniem gazety, w drugiej kadencji PiS, jeśli wygra, ten hybrydowy system abonamentowo-budżetowy ma zastąpić regularne zasilanie tylko z budżetu. W planach Platformy Obywatelskiej - pisze dziennik - kwestia finansowania jest elementem większej reformy mediów publicznych, obejmującej m.in. zmianę sposobu wybierania ich kierownictwa; w kwestii finansowania będzie synteza dwóch koncepcji - obu stawiających na budżet.",Siedziba TVP w Warszawie,
https://wiadomosci.onet.pl/kraj/szczecin-sledztwa-w-sprawie-hejtu-w-komentarzach-pod-wpisami-radnego-pis-dariusza/47v2cyv,Szczecin: śledztwa w sprawie hejtu w komentarzach pod wpisami radnego PiS,"Szczecińska prokuratura wszczęła dwa postępowania w sprawie hejtu i znieważenia w komentarzach, jakie pojawiły się w mediach społecznościowych pod postami szczecińskiego radnego Dariusza Mateckiego.","Sprawy nie dotyczą bezpośrednio radnego Mateckiego, ale są z nim powiązane. Chodzi o posty, które Dariusz Matecki zamieszczał na swoich profilach, a pod którymi pojawiały się znieważające komentarze. Zaczęło się od informacji Ośrodka Monitorowania Zachowań Rasistowskich i Ksenofobicznych (OMZRiK), który przyjrzał się radnemu Mateckiemu i oświadczył, że w jego sprawie składa zawiadomienie do prokuratury. Chodzi m.in. o zdjęcia i wpisy na fanpage'ach, które administruje radny Matecki. Część z nich – zdaniem OMZRiK – miała wydźwięk rasistowski. Zapytaliśmy o te zarzuty samego radnego Mateckiego. Stanowczo odcina się od przytoczonych przez Ośrodek wpisów i zdjęć. - Nigdy nie umieszczałem żadnych obraźliwych zdjęć ani wpisów. Pojawiły się one na fanpage'ach, które współadministruję, jednak to nie ja je umieszczałem. Na moich oficjalnych kanałach nigdy nic takiego nie miało miejsca. Na to, co robią inni administratorzy, nie mam jednak wpływu – mówi w rozmowie z Onetem Dariusz Matecki i zapowiada, że złoży przeciw Ośrodkowi pozew o zniesławienie. Sprawę zawiadomienia prokuratury przez OMZRiK opisała kilka tygodni temu dziennikarka Jolanta Kowalewska z ""Gazety Wyborczej"". Radny Matecki nie pozostał jednak dłużny. Na fanpage'u, który oficjalnie prowadzi, umieścił zdjęcie dziennikarki z dopiskiem, że publikuje fake newsy. Pod postem pojawiła się lawina obraźliwych komentarzy łącznie z takimi, które mówiły o ""spaleniu czarownicy"" i ""znalezieniu jej dzieci"". Obecnie komentarze są usunięte, jednak sprawa trafiła do prokuratury. - Postępowanie prowadzone jest z art. 257 kodeksu karnego. Zostało wszczęte 9 sierpnia z zawiadomienia Ośrodka Monitorowania Zachowań Rasistowskich i Ksenofobicznych - potwierdza w rozmowie z Onetem prokurator Agata Badura z Prokuratury Okręgowej w Szczecinie. Jednocześnie podkreśla, że postępowanie prowadzone jest w sprawie, co oznacza, że nikt nie usłyszał zarzutów. - Nie mogę odpowiadać za każdy komentarz, który pojawia się pod moimi postami – mówi Matecki. - W samym moim poście nie było jednak żadnych obraźliwych słów, czy nawoływania do nienawiści. Były jedynie suche fakty, które dotyczyły nieprawdziwych informacji zawartych w artykule – dodaje. Druga sprawa dotyczy radnego Platformy Obywatelskiej w szczecińskiej radzie miasta, Bazylego Barana. Zdaniem radnego Barana, Dariusz Matecki ""zbudował przekaz sugerujący, że być może nie jest Polakiem, ponieważ urodził się we wsi podkarpackiej"" oraz ""jest twarzą ukraińskiej polityki w Szczecinie"". Chodzi o post, w którym radny Matecki – jak twierdzi sam pokrzywdzony - ""zachęcił"" osoby obserwujące jego profil do oceny Bazylego Barana. Poszło o wypowiedź z jednej z sesji rady miasta, podczas której radny PO powiedział, że ""w Szczecinie mamy ludność napływową, nikt tu z dziada-pradziada nie dziedziczy"". ""Ten profesor Baran to rzeczywiście baran i po gębie widać że do niego nic nie może trafić nowego"" - napisał w komentarzu (pisownia oryginalna - dop. red.) jeden z użytkowników. ""No baran i do tego skorumpowany"" - pisze inny. W tym przypadku prokuratura prowadzi postępowanie z artykułu dotyczącego znieważenia funkcjonariusza publicznego. Zawiadomienie w tej sprawie złożył sam Bazyli Baran. Dariusz Matecki radnym Szczecina jest od ubiegłego roku. Jest także bardzo aktywnym blogerem. Ma 30 lat, a jego poglądy można określić jako zdecydowanie prawicowe. Z wykształcenia jest prawnikiem. Jak sam pisze: ""Osobami, które najbardziej wpłynęły na moje postrzegania świata (poza rodzicami) są: Waldemar Łysiak, Rafał Ziemkiewicz, Tadeusz Isakowicz-Zaleski, ks. Stanisław Małkowski, Zbigniew Ziobro, Antoni Macierewicz, cała “Gazeta Polska” (którą czytałem już od młodych lat i nawet pomagałem zakładać pierwszy klub GP w Szczecinie), Marek Jurek, historie życia Żołnierzy Wyklętych, środowisko Radio Maryja, Rafał “Gan” Ganowicz i wiele innych osób"". W ubiegłym roku mocno zaangażował się w kampanię wyborczą Patryka Jakiego. Politycy opozycji oraz dziennikarze wytknęli mu wówczas, że jednocześnie zatrudniony jest w Ministerstwie Sprawiedliwości. Faktycznie, Matecki pracował w MS od czerwca 2017, jednak – jak tłumaczyło ministerstwo – od maja 2018 przebywał na urlopie i to wówczas angażował się w kampanię wyborczą. Dziś sam kandyduje do Sejmu. Na liście Prawa i Sprawiedliwości w okręgu szczecińskim zajmuje 15. miejsce. Jego kandydaturę poparli m.in. Zbigniew Ziobro i Patryk Jaki.",Dariusz Matecki,
https://wiadomosci.onet.pl/kraj/byli-wspolpracownicy-mazowieckiego-pisza-apel-odsunmy-ich-od-wladzy/gm77gx6,Apel byłych współpracowników Tadeusza Mazowieckiego: powiedzmy dość!,"""Od czterech lat państwo prawa, oparte na równorzędności i podziale władz zastępowane jest władzą w rękach Jarosława Kaczyńskiego. Obezwładniane są mechanizmy demokracji, zostają fasady, za którymi kryje się samowola faktycznego dysponenta"" - piszą w apelu byli współpracownicy Tadeusza Mazowieckiego z okazji 30. rocznicy powierzenia mu misji tworzenia rządu. List podpisali m.in. Bronisław Komorowski, Leszek Balcerowicz, Hanna Suchocka czy Władysław Frasyniuk.","Poniżej pełna treść listu. Trzydzieści lat temu, 24 sierpnia 1989 roku, Sejm powierzył Tadeuszowi Mazowieckiemu misję tworzenia rządu, a 12 września jego rząd uzyskał wotum zaufania. Tadeusz Mazowiecki od podstaw zbudował rząd jako fundament demokratycznej władzy: koalicyjność traktował poważnie, nieskrępowane dyskusje i różnorodność opinii były podstawą podejmowanych przez niego najtrudniejszych decyzji. Był samodzielnym dysponentem władzy państwowej, odpowiedzialnym jedynie przed Sejmem. Odporny na pokusy władzy, z głębokim poczuciem służby, odszedł kilkanaście miesięcy później, gdy uznał, że stracił społeczny mandat. Był przekonany, że twarde zasady moralne i oparte na nich prawo tworzą autorytet demokratycznego państwa – wspólnoty wszystkich obywateli. Dzisiaj jest ona zagrożona. Od przejęcia władzy przez Prawo i Sprawiedliwość dzieją się w Polsce rzeczy budzące głęboki niepokój. PiS przejęło władzę legalnie. Dostało prawo do rządzenia krajem zgodnie z udzielonym przez wyborców mandatem, wykroczyło jednak poza ten mandat wielokrotnie, nadużywając i łamiąc Konstytucję. By móc zmieniać ustrój państwa, PiS Konstytucję praktycznie zawiesiło. Od czterech lat państwo prawa, oparte na równorzędności i podziale władz zastępowane jest władzą w rękach Jarosława Kaczyńskiego. Obezwładniane są mechanizmy demokracji, zostają fasady, za którymi kryje się samowola faktycznego dysponenta. Tak się stało z Trybunałem Konstytucyjnym, Krajową Radą Sądownictwa, częścią Sądu Najwyższego, kierownictwami sądów powszechnych, mediami publicznymi, administracją państwa i podległą mu gospodarką. Instytucje te podlegają dziś woli jednego człowieka, woli nieujętej w regulacje i ograniczenia prawne. Przedstawiciele władzy szukają wybiegów, aby odmówić wykonania prawomocnych wyroków sądów. Nie cofają się przed kłamstwem i oczernianiem przeciwników. Towarzyszy temu propaganda przypominająca najgorsze czasy komunistycznego bezprawia. Polska zamienia się w państwo kierowane „poza wszelkim trybem”. Ten proces trzeba przerwać, póki to możliwe, póki nie dosięgnie on mechanizmu wyborów, także zmieniając je w fikcję. Jeśli to się stanie, stracimy wolnościowy dorobek trzech dekad. Zatoczymy krąg i wrócimy do państwa z kierowniczą rolą jednej partii. Dla takiej Polski będzie miejsce najwyżej tylko na marginesie Unii Europejskiej. W pierwszych jedenastu latach po akcesji budowaliśmy pozycję w Unii z sukcesem, czego wyrazem stało się kierowanie Parlamentem Europejskim i Radą Europejską przez Polaków, a skutkiem finansowym ogromne środki z unijnego budżetu. Od czterech lat pozycja Polski upada. Nie wolno się na to godzić! Nie ma dla Polski lepszego siedliska niż Unia Europejska. Miejsce, w którym żyjemy, nie jest bezpieczne, doświadczamy tego od kilkuset lat. Bagatelizując to, co robi władza, wystawimy na ryzyko nie tylko naszą wolność, ale i niepodległość. Zbliża się przełomowa chwila dla Ojczyzny! Komu jej los nie jest obojętny, komu nie obojętne, czy jego dzieci będą żyły w pokoju i wolności, ten powinien głosować 13 października. O to apelujemy, w dniu, gdy Sejm powierzył Tadeuszowi Mazowieckiemu misję tworzenia pierwszego rządu bez kierowniczej roli partii. Nie bierzmy na sumienia tego, co może się stać, gdy PiS dostanie na kolejne lata możliwość niszczenia demokratycznego państwa. Odsuńmy ich od władzy. Powiedzmy dość! Warszawa, 24 sierpnia 2019 r. Zobacz także: Pierwszy moskiewski taniec premiera. Jak wyglądała wizyta Tadeusza Mazowieckiego w ZSRR? Poniżej pełna lista sygnatariuszy listu. Wśród nich m.in. Bronisław Komorowski, Leszek Balcerowicz, Hanna Suchocka czy Władysław Frasyniuk. Zobacz także: Sondaż: kto był najlepszym premierem Polski?",Tadeusz Mazowiecki wygłasza expose,
https://wiadomosci.onet.pl/tylko-w-onecie/wybory-parlamentarne-2019-sierakowski-o-koalicjach-przed-wyborami/8tjtpxr,Sierakowski: koalicje sprzeczności [OPINIA],"Paweł Kukiz, wróg partiokracji startujący z list PSL, partii uczestniczącej w największej liczbie rządów w III RP; kandydaci Razem - nowa, świeża lewica - startujący z list Sojuszu Lewicy Demokratycznej, albo Platforma Obywatelska dobijająca Koalicję Europejską, która osiągnęła trzeci wynik w Europie w eurowyborach – niełatwo to obronić w rozmowach ze zwykłymi Polakami na ulicy. Wygląda źle, ale może ma sens?","Wyobraźcie sobie jak wygląda wyborca PSL. To najczęściej stateczna osoba, ceniąca sobie spokój i przewidywalność. A teraz wyobraźcie sobie wyborcę Kukiz'15, czyli wyborcę antysystemowego, dającego upust swojemu gniewowi na cały system polityczny. Jak to się ma nie odstraszać nawzajem? A jednak pewne argumenty przemawiają za taką koalicją. To przede wszystkim podobieństwo wyznawanych wartości, raczej konserwatywnych, katolickich i patriotycznych. Drugi argument to próg wyborczy. Każda z tych formacji samodzielnie ryzykuje 3-4 procentowy wynik. Po zsumowaniu i nawet odpadnięciu części wyborców szansa na 5-6 a może i więcej jest większa. Inaczej mogły być dwie mogiły.  A jak obronić ideowców z Razem albo Wiosny? Przejście od niepodawania ręki do ""Włodku"", od ""zbrodniarzy wojennych"" do ""kolegów z listy"", a z drugiej strony od wyśmiewania się z tego, że Razem powinno zmienić nazwę na Osobno, do ""gadaliśmy wtedy bzdury"" wygląda jak powrót do przeszłości, a nie skok w przyszłość. W polityce jednak trzeba być pragmatycznym, czasem nawet do bólu. Rachunek pragmatyczny utrudnia sprawa kontroli nad partią i finansami, bo przejdzie w ręce ""starszych braci w wierze"". Umowy o podziale subwencji nie mogą być (zgodnym z prawem) rozwiązaniem, tym bardziej, jeśli nie istnieją.  Broni się to więc czy nie? Polityka to wybieranie między dostępnymi możliwościami, a nie marzeniami. Razem w ostatnich wyborach osiągnęła niewiele ponad 1 proc. Na drugiej szali jest gwarancja wprowadzenia kilku posłów do przyszłego Sejmu. Który wyborca będzie za pięć albo 10 lat pamiętał o tym, że ostatecznie nie udało się wprowadzić innego bytu do Sejmu niż SLD, jeśli konkretnym ludziom uda się zrobić sukces w polityce i coś zmienić? Z kolei Wiosna od początku opierała się na indywidualnej popularności jednej osoby, mimo że tytaniczną pracę w ten projekt włożyła spora liczba świetnych ludzi. Skoro postawiono wszystko na lidera, przyznano mu w ten sposób pełne prawo do decydowania o partii. Koalicja Europejska, nawet po odejściu PSL, nie wydawała się warta rozwiązania, skoro chęć uczestnictwa w niej zgłaszała niechętna wcześniej Wiosna i ponad 80 proc. członków SLD. Platforma zdecydowała, że opozycyjna przeszłość zobowiązuje i pojawienie się na jednej liście ""z Dyduchami i Jaskierniami"" odstraszy wyborców. Ogłoszone jedynki z SLD nie wyglądają jednak jak przegląd polskich afer korupcyjnych i wątpliwe, że odstraszyłyby kogokolwiek ze zwolenników PO. Wyborcy aż takimi kronikarzami nie są, żeby pamiętać, kto komu co obiecywał w jakiejś aferze dwadzieścia lat temu. Inna sprawa, że nie znamy dalszych miejsc na listach. SLD wolało KE niż młodą lewicę, ale młoda lewica też jest bardzo atrakcyjna dla SLD. Wbrew obawom Jana Śpiewaka, Włodzimierz Czarzasty nie ma dobrego motywu nikogo zabijać politycznie. Sam fakt, że cała plejada wcześniej gardzących nim polityków nowej lewicy weszła na listy SLD, to wystarczająca satysfakcja. W interesie SLD leży raczej długofalowa współpraca z nimi. Kiwanie ich byłoby absurdem. I co mianowicie dalej SLD miałoby osiągnąć? Znowu zrobić Kwaśniewskiego prezydentem, Millera premierem, a Kwiatkowskiego szefem TVP i do Michnika wysłać Rywina, bo może tym razem się uda? Trzy partie, które stały nad grobem, zagwarantowały sobie wejście do parlamentu. Jeśli dalej będą się kiwać, Razem skończy jak PPS Ikonowicza, SLD jak SLD, a Wiosna minie jak wiosna. Oczywiście jeszcze bardzo dużo może się zdarzyć. Lewica dobrze wystartowała, teraz przycichła, co może skutkować stagnacją w sondażach. Rezygnacja z wystartowania jako koalicja dobrze się broni, skoro poparcie oscyluje wokół 10 proc, ale ceną jest wysłanie do wyborców defensywnego sygnału. Niektórzy mogą odebrać to tak, że skoro partia boi się, że nie przekroczy 8 proc., to może i nie przekroczyć 5 proc. i wróci temat tego, czy warto marnować głos. Decyzja, żeby komunikować publicznie tylko uzgodnione przez wszystkie trzy podmioty decyzje sprawia, że Lewica jest mniej obecna medialnie niż mogłaby być. Ale to końcówka wakacji i decydująca będzie kampania. Lewica może być czarnym koniem, bo ma walczyć o tych samych wyborców, co Koalicja Obywatelska. To wielkie zagrożenie dla obu i szansa.  Jak w tym wszystkim wygląda Platforma? Podjęła próby otoczenia się politykami kojarzonymi z lewicą, ale lepiej poszło otoczenie się konserwatywnymi jak Paweł Kowal i Paweł Poncyliusz. Taka transferologia udawała się raczej w trakcie rządzenia niż tuż przed wyborami. Powodzenie partii Grzegorza Schetyny zależy w dużej mierze od tego, czy odżyje polaryzacja i spór PO-PiS, która zmobilizuje wyborców i poniesie obie partie kosztem pozostałych. Rozbicie KE było tak ryzykownym pomysłem właśnie dlatego, że osłabiało albo wręcz zabijało efekt polaryzacji. Czy wróci w sytuacji, gdy PiS ma tak wielką sondażową przewagę nad PO, a obok jest jeszcze kilka partii, które nie kojarzą się już z możliwością zmarnowania głosu?  O tym czy zaistnieje efekt polaryzacji zdecyduje jednak kilka czynników. To, kto będzie popełniał kompromitujące błędy i eliminował się z gry. Jeśli Lewica, to duopol odżyje. Jeśli KO to elektorat przepływał będzie do Lewicy. Zdecydować może też oś sporu w Polsce. W sierpniu były to marsze równości i prawicowe kontrmanifestacje, co wywoływało do głosu Lewicę i PiS. Teraz życie publiczne zdominowała afera hejterska Ministerstwa Sprawiedliwości. Zaktywizowała się KO, a Lewicy w tym nie widać.  Przed nami sześć tygodni, w których wewnętrzne sprzeczności mogą albo zablokować projekty PSL i Lewicy i pomóc KO, albo okazać się przekroczeniem barier, które dotąd blokowały chłopów i lewicę.",Władysław Kosiniak-Kamysz i Paweł Kukiz zdecydowali o wspólnym starcie swoich ugrupowań,
https://wiadomosci.onet.pl/kraj/ryszard-legutko-pis-mysle-ze-glosowalby-na-nas-arystoteles/fwqdbtv,"Ryszard Legutko w rozmowie o filozofii: głosowałby na nas Arystoteles, na Nowoczesną nikt, na SLD - Engels","- Nikt z poważnych filozofów nie głosowałby na Platformę Obywatelską - powiedział europoseł PiS Ryszard Legutko w rozmowie z Robertem Mazurkiem w ""Dzienniku Gazecie Prawnej"". Polityk wyjaśnił też, dlaczego w młodości nie został hippisem i ocenił, że dziś ""konformizm całego środowiska (akademickiego) jest przerażający"".","W rozmowie z Mazurkiem Ryszard Legutko wspominał m.in. czasy młodości i znajomych, którzy zostali hippisami. Polityk PiS stwierdził, że sam nie dołączył do tego środowiska ""nie tylko z powodów estetycznych"". - Jeśli ktoś jest wychowany na westernach, które wówczas były dość pryncypialne i konserwatywne, to ostentacyjne lewactwo go jakoś odtrąca - stwierdził. Legutko wyjaśnił też, że ma niewielki kontakt ze środowiskiem uniwersyteckim i na uniwersytecie czuje się źle. Przypomniał, że ""nie tak dawno rada wydziału potępiła mnie publicznie za wypowiedź o pederastach i pedofilach"" (polityk mówił, że według badań ponad 80 proc. przypadków nadużyć dokonywanych przez księży dotyczy chłopców w wieku 12-17 lat i że jest to pederastia, a nie pedofilia - red.). Legutko ocenił, że ""konformizm całego środowiska jest przerażający"". - Już rozumiem, dlaczego intelektualiści tak dobrze czuli się w komunizmie i mu się wysługiwali - powiedział. Rozmowa dotyczyła też filozofii. Robert Mazurek namówił Legutkę, by spróbował wytypować, jak w wyborach w Polsce głosowaliby dawni filozofowie. - Nikt z poważnych filozofów nie głosowałby na Platformę Obywatelską - zapewnił polityk PiS. Następnie dodał jednak, że zrobiliby to ""profesorowie filozofii Uniwersytetu Jagiellońskiego"". Legutko zapewnił, że Sokrates nie głosowałby na lewicę i ocenił, że św. Tomasz z Akwinu głosujący na PiS to ""dobra sugestia"". - Myślę, że głosowałby na nas Arystoteles - powiedział. - Kropotkin głosowałby na Wiosnę, na Nowoczesną nikt, a na SLD Engels - dodał. Źródło: Dziennik Gazeta Prawna",Ryszard Legutko,
https://wiadomosci.onet.pl/kraj/radni-pis-w-obronie-arcybiskupa-jedraszewskiego-projekt-stanowiska/hee5et6,Radni PiS chcą bronić abp. Jędraszewskiego. Jest projekt stanowiska,"Lubelscy radni PiS domagają się ""potępienia wypowiedzi i zachowań nawołujących do przemocy wobec osoby abp. Marka Jędraszewskiego"". Przygotowali w tej sprawie stanowisko, które trafi na najbliższą sesję Rady Miasta. Tomasz Pitucha przyrównał sytuację do wydarzeń związanych ze śmiercią prezydenta Gdańska.","Wszystko zaczęło się od wypowiedzi duchownego, który na początku sierpnia wygłaszał kazanie podczas obchodów 75. rocznicy wybuchu Powstania Warszawskiego. Abp Marek Jędraszewski mówił wówczas o ""tęczowej zarazie"". W ten sposób odniósł się do środowiska LGBT oraz organizowanych w całej Polsce parad równości. Jego słowa wywołały ogromne oburzenie.  Podczas wyborów Mr. Gay Poland w Poznaniu jeden z uczestników zainscenizował poderżnięcie gardła lalce ze zdjęciem abp. Marka Jędraszewskiego. Wydarzenie to zostało skrytykowane przez wiele środowisk, w tym osoby LGBT. Poznańska prokuratura wszczęła w tej sprawie postępowanie. Szef klubu radnych PiS i jednocześnie kandydat do Sejmu Tomasz Pitucha uważa, że Rada Miasta Lublin powinna zająć się „bezpardonowymi atakami na metropolitę krakowskiego abp. Marka Jędraszewskiego”. - Ten wielki hejt, który pojawił się w stosunku do arcybiskupa oraz manifestacje nienawiści, podcinanie gardeł kukłom, pokazują, jak bardzo środowiska, które poczuły się wywołane do tablicy jego wypowiedzią, prezentują postawę daleką od tolerancji – mówi Tomasz Pitucha. ""Szczególne zaniepokojenie budzą manifestacje nawołujące do fizycznej przemocy wobec Księdza Arcybiskupa. (…) Zachowania te przypominają czasy komunizmu, który jak czerwona zaraza doprowadził rękoma swoich oprawców do śmierci wielu duchownych wychowujących do wolności i odważnego przeciwstawiania się komunistycznemu złu"" - czytamy w projekcie stanowiska, które trafi na wrześniową sesję. Pitucha nawiązuje też do sytuacji związanych z tragiczną śmiercią Pawła Adamowicza. – Kiedy zamachowiec targnął się na życie prezydenta Gdańska, wtedy Rada Miasta dyskutowała i przyjmowała stanowisko związane z tymi aktami przemocy i nienawiścią – przypomina radny PiS. ",Radni PiS: Robert Derewenda i Tomasz Pitucha,
https://wiadomosci.onet.pl/kraj/lomza-kandydatki-pis-poklocily-sie-o-mikrofon/yzm7ne8,Łomża: kandydatki PiS pokłóciły się o mikrofon,"Przed konferencją prasową dot. prezentacji lokalnych kandydatów Prawa i Sprawiedliwości doszło do krótkiego spięcia między poseł Bernadetą Krynicką oraz Agnieszką Muzyk. Kobiety pokłóciły się o kolejność występowania, co widać na nagraniu portalu mylomza.pl.","- Pozwolisz, że ja też zabiorę głos po tobie - powiedziała Krynicka do prowadzącego konferencję. - Jeżeli Bernadeta, to ja też - stwierdziła Muzyk. W odpowiedzi usłyszała od partyjnej koleżanki, że jest posłem. - Pani Krynicka, niech się pani nie popisuje - stwierdziła i dodała, że ""wszyscy na liście są równi"". Bernadeta Krynicka jest ""ósemką"" na liście PiS w okręgu nr 24 (Białystok). Agnieszka Muzyk znajduje się trzy miejsca niżej. Posłanka Krynicka w mijającej kadencji Sejmu zasłynęła kontrowersyjnymi wypowiedziami dot. protestu niepełnosprawnych. Popularność zdobył kadr, gdy obrócona stała do protestujących i ich rodzin. Źródło: mylomza.pl, Onet",Bernadeta Krynicka,
https://wiadomosci.onet.pl/politico/relacje-polska-ue-warszawa-gra-na-nowa-pojednawcza-melodie-w-brukseli-ale-w-kraju/314ff19,"Warszawa gra na nową pojednawczą melodię w Brukseli, ale w kraju przykręca śrubę [OPINIA]","Polska, do niedawna jeszcze postrzegana jako jeden z czołowych unijnych awanturników, zmienia postawę: w obawie przed dalszą marginalizacją w Brukseli, polscy dyplomaci wyciszyli antyniemiecką retorykę i współpracują z nową przewodniczącą Komisji Europejskiej Ursulą von der Leyen. Towarzyszy temu jednak nasilenie działań naruszających zasady rządów prawa w kraju — pisze dla POLITICO analityk Piotr Buras.","Komentarz Piotra Burasa, szefa warszawskiego biura Europejskiej Rady Spraw Zagranicznych oraz byłego współpracownika Instytutu Nauk o Człowieku w Wiedniu, który zajmuje się problemami rządów prawa w Unii Europejskiej: Od momentu objęcia w 2015 r. władzy przez populistyczne Prawo i Sprawiedliwość, Unia walczy o to, by Warszawa postępowała zgodnie z zasadami. Dyplomaci skarżą się, że kraj nie jest zainteresowany współpracą, że preferuje myślenie o sumie zerowej i wykazuje całkowity brak zrozumienia dla sposobu działania Brukseli. Jednak teraz, przed październikowymi wyborami, Warszawa nagle okazała się być ponownie gotowa do wejścia w grę. W walce o najwyższe posady w UE, która nastąpiła po majowych wyborach do Parlamentu Europejskiego, rządząca w Polsce partia odłożyła na bok antyniemieckie uprzedzenia i poparła kompromisową kandydatkę na przewodniczącą Komisji Europejskiej, Ursulę von der Leyen. Tam, gdzie jeszcze dwa lata temu sprzeciwiała się ponownemu wyborowi Donalda Tuska na przewodniczącego Rady Europejskiej, bo jest rzekomo niemiecką marionetką, Polska jest obecnie orędowniczką byłej niemieckiej minister obrony, jednej z najbliższych sojuszniczek Angeli Merkel. Warszawa twierdzi nawet, że odegrała kluczową rolę w zgromadzeniu większości w Parlamencie Europejskim, aby ją poprzeć. Partia rządząca również wyraźnie milczała, gdy pojawił się jeden z jej ulubionych antyunijnych refrenów: że Europa Środkowa i Wschodnia jest pomijana przy rozdawaniu kluczowych stanowisk w UE. Zamiast jak zwykle ostro protestować, PiS nie robił żadnego zamieszania, gdy żadna z najlepszych posad nie została przyznana kandydatom z regionu. Nawet odrzucenie kandydatów PiS na wpływowe stanowiska w Parlamencie Europejskim nie wywołało w Warszawie większej reakcji niż kilka uniesionych brwi. Na długo przed majowymi wyborami Polska wykazywała również niezwykle konstruktywne stanowisko w debacie na temat nowej agendy strategicznej Unii na najbliższe pięć lat, podważając szeroko rozpowszechniony pogląd na PiS jako agitatora o negatywnych poglądach na przyszłość bloku. Rząd podpisał nawet wspólny list z Francją i Niemcami opowiadającymi się za ambitniejszą polityką przemysłową UE - nie jest to idea charakterystyczna dla prawicowej partii eurosceptyków. Są dobre powody, dla których Warszawa chce zmienić kurs. Negocjacje w sprawie kolejnego długoterminowego budżetu UE wchodzą w decydującą fazę – a stawka jest wysoka dla Polski, która w dużym stopniu polega na funduszach unijnych i stoi w obliczu perspektywy, że finansowanie może zostać powiązane z poszanowaniem rządów prawa przez władze. W obliczu zbliżającego się brexitu, Polska przygotowuje się również do przesunięcia środka ciężkości Wspólnoty jeszcze dalej w stronę krajów strefy euro i wie, że będzie musiała walczyć, aby uniknąć marginalizacji jako państwo spoza strefy wspólnej waluty. Jednak, kiedy polski populistyczny rząd dokonuje przewartościowania swojego stanowiska na scenie UE, to jedna rzecz się nie zmienia: jego priorytety polityczne. Dla PiS najważniejszym punktem agendy nie jest maksymalizacja wpływu Polski w Unii – ani nawet maksymalizacja korzyści finansowych z budżetu UE. Najpilniejszym bowiem projektem politycznym partii rządzącej jest konsolidacja kontroli nad instytucjami w kraju. Lider partii Jarosław Kaczyński powiedział, że chce mieć ""Budapeszt w Warszawie"", a podążanie śladem lidera Węgier Viktora Orbana jest stałym elementem polityki PiS. Jeśli partia ta wygra w październikowych wyborach krajowych, Polska pójdzie jeszcze dalej w tym kierunku – bez względu na uwertury jakie odgrywa w Brukseli. Wiceminister sprawiedliwości Łukasz Piebiak złożył we wtorek rezygnację po tym, jak Onet zarzucił mu w śledczym reportażu prowadzenie oszczerczej kampanii wobec sędziów sprzeciwiającym się reformom sądownictwa. PiS odmówił również wykonania wyroku Naczelnego Sądu Administracyjnego, który zobowiązuje go do opublikowania – w imię interesu publicznego – informacji o nominacjach członków Krajowej Rady Sądownictwa, a obecnie planuje nowe przetasowania w sądownictwie, które wzmocnią kontrolę partii nad systemem. Rząd powrócił również do idei ""repolonizacji"" mediów poprzez ograniczenie inwestycji zagranicznych w sektorze mediów prywatnych oraz wkroczenie do niego za pomocą funduszy kontrolowanych przez państwo. Unia Europejska jest słusznie zaniepokojona stanem praworządności w Polsce i słusznie wezwała do wszczęcia tzw. procedury przewidzianej w art. 7 i wdrożyła przeciw Warszawie dwa postępowania w Europejskim Trybunale Sprawiedliwości w sprawie uchybienia zobowiązaniom państwa członkowskiego przy reformach sądownictwa. W jednej z tych spraw – przymusowej emerytury sędziów Sądu Najwyższego – PiS musiał się już wycofać. Kroki podjęte przez Komisję stanowiły istotną nowość. Nigdy wcześniej instytucje UE nie traktowały spraw związanych z krajowymi systemami sądowniczymi jako kwestii regulowanych przez prawo unijne, a nie jako kwestii wchodzących w wyłączny zakres kompetencji krajowych. Jest to fundamentalna zmiana, której rząd PiS zawsze się sprzeciwiał – i to właśnie motywuje jego niedawne pojednawcze podejście na scenie UE. Owszem, wizja partii rządzącej dotycząca Europy – nazywanej przez nią ""Unią Narodów 2.0"" – zawiera konstruktywne propozycje polityczne, które należy przyjąć z zadowoleniem i poddać pod debatę. Jednak idą one w parze z całkowitym odrzuceniem prawa Komisji i Europejskiego Trybunału Sprawiedliwości do interwencji, jeśli suwerenne państwa naruszają podstawowe zasady UE. Nowy ton europejskiej polityki PiS nie jest zwiastunem zmiany polityki wewnętrznej. Wręcz przeciwnie: zmiana ta jest przemyślanym krokiem mającym na celu zapewnienie rządowi większego pola manewru w kraju i kontynuację jego nieliberalnego projektu. Celem tego podwójnego podejścia – miękkiego w polityce europejskiej i twardego w kraju – jest powstrzymanie procedury przewidzianej w art. 7 i zniechęcenie Komisji do podejmowania działań w sprawie możliwych dalszych naruszeń praworządności. Warszawa nauczyła się grać w unijną grę w Brukseli. Teraz Unia musi dopilnować, aby utrzymała kontrolę nad przestrzeganiem zasad.",Jarosław Kaczyński,
https://wiadomosci.onet.pl/kraj/afera-piebiaka-klopoty-zbigniewa-ziobry/rssglfl,Afera Piebiaka zagrozi jedności Zjednoczonej Prawicy?,Sytuacja wokół akcji hejterskich w Ministerstwie Sprawiedliwości może przeistoczyć się w brudną wojnę wewnątrz obozu rządzącego – pisze „Dziennik Gazeta Prawna”.,"W serii publikacji ""Farma trolli w Ministerstwie Sprawiedliwości"" opisaliśmy kulisy zorganizowanej akcji oczerniania sędziów, przeciwnym zmianom wdrażanym w wymiarze sprawiedliwości. Ze stanowiska zrezygnował już wiceminister sprawiedliwości Łukasz Piebiak, a współpracujący z nim sędzia Jakub Iwaniec został wyrzucony z pracy w resorcie. „DGP” informuje, że w związku ostatnimi wydarzeniami pojawia się coraz więcej pytań o polityczną przyszłość Zbigniewa Ziobry. Opozycja domaga się odwołania ministra. Autorzy tekstu, powołując się na informatorów w PiS, podkreślają, że szef resortu sprawiedliwości jest zbyt ważny z punktu widzenia jedności Zjednoczonej Prawicy, by mogło dojść do roszady personalnej. Z drugiej jednak strony w PiS pojawiają się głosy, że niekoniecznie Ziobrę trzeba utrzymać na stanowisku za wszelką cenę. - Jest determinacja, by wygrać wybory, a nie kogoś bronić. Ludzie głosujący na PiS nie będą zwracać uwagi, czy na listach znajdzie się ten, czy inny polityk. (…) Dobrze, że są dymisje, brak reakcji partii władzy groziłaby scenariuszem Platformy z 2015 r. Dziś możemy przegrać, jeśli nie z opozycją, co najwyżej sami ze sobą – zaznacza w rozmowie z „DGP” polityk partii rządzącej. Gazeta powołuje się także na swoje źródła w opozycji. - Ziobrę trzeba będzie bronić jako koalicjanta. A im dłużej to będzie trwało, tym większa szansa, że zaczną uaktywniać się działacze, którym niekoniecznie to będzie pasowało. Zaczną wypływać kolejne kompromaty i donosy – podkreśla rozmówca gazety. - Jak tylko dowiedziałem się o możliwym naruszeniu standardów przez sędziów zatrudnionych w Ministerstwie Sprawiedliwości, natychmiast podjąłem decyzję o ich zwolnieniu. Nie będę tolerował tego rodzaju zachowań - powiedział wczoraj Ziobro, komentując sprawę byłego wiceministra Łukasza Piebiaka. - Jeżeli pojawią się w przyszłości inne osoby, które byłyby zamieszane w ten proceder niezależnie, z której będą strony będę działał równie stanowczo, czyli odwołanie z ministerstwa, postępowanie dyscyplinarne, jeśli są ku temu przesłanki też oczywiście postępowanie karne - mówił w TVP Info Zbigniew Ziobro. Źródło: Dziennik Gazeta Prawna, Onet, PAP",Zbigniew Ziobro,
https://wiadomosci.onet.pl/kraj/wybory-parlamentarne-2019-listy-pis-do-sejmu-w-woj-slaskim/n2brp6l,Wybory parlamentarne 2019. Listy PiS do Sejmu w woj. śląskim,"Wybory parlamentarne 2019 odbędą się 13 października. Pierwszą z partii, która zaprezentowała swoje listy jest Prawo i Sprawiedliwość. Przedstawiamy listę wszystkich kandydatów PiS do Sejmu we wszystkich okręgach wyborczych w woj. śląskim.","Wybory parlamentarne odbędą się 13 października. Wybierzemy w nich 460 posłów. Polska jest podzielona na 41 okręgów wielomandatowych. Obejmują one całość lub część województwa. Liczba mandatów z każdego okręgu zależy od liczby ludności zamieszkującej okręg. W woj. śląskim mieszkańcy wybiorą aż 55 posłów. Poniżej przedstawiamy listę wszystkich kandydatów PiS do Sejmu we wszystkich okręgach wyborczych w woj. śląskim.  Okręg nr 27 obejmuje powiaty: bielski, cieszyński, pszczyński, żywiecki oraz miasto Bielsko-Biała. Listę kandydatów PiS-u do Sejmu otwiera wiceminister rodziny, pracy i polityki społecznej, poseł Stanisław Szwed. W przeszłości Szed należał do AWS, w latach 1997-2001 był posłem tej partii. Następnie pełnił funkcję wiceprzewodniczącego zarządu Regionu Podbeskidzie Solidarności. Od 2005 roku jest posłem PiS. – Program 500+, 13. emerytura, minimalna stawka godzinowa, płaca minimalna, to programy wprowadzone przez ministerstwo rodziny, pracy i polityki społecznej, które wpływają na losy naszych rodzin, są dobrze oceniane przez nasze społeczeństwo i które będą kontynuowane – zapowiadał ostatnio Szed podczas konferencji prasowej ""jedynek"" PiS w woj. śląskim. Drugie miejsce na liście przypadło wiceministrowi inwestycji i rozwoju posłowi Grzegorzowi Pudzie. Trzecie miejsce otrzymał poseł z Żywiecczyzny Kazimierz Matuszny. Na liście znaleźli się też m.in. radni RM Bielska-Białej: Przemysław Drabek, również przewodniczący komitetu terenowego PiS (miejsce 4) oraz Konrad Łoś (miejsce 10). Wielkim nieobecnym bielskiej listy jest Stanisław Pięta. Poseł został zawieszony w prawach członka i klubu parlamentarnego PiS, gdy dziennik ""Fakt"" opisał jego romans z młodszą o 20 lat kobietą. Okręg nr 28 obejmuje powiaty: częstochowski, kłobucki, lubliniecki, myszkowski oraz miasto Częstochowa. Liderem listy jest obecny poseł i wiceminister rolnictwa Szymon Giżyński. Polityk od 2001 roku związany jest z Prawem i Sprawiedliwością. Od tego czasu jest również posłem. Przed reformą administracyjną był ostatnim wojewodą częstochowskim w latach 1997-1998. – Częstochowa to miasto o podstawowym znaczeniu dla patriotycznej dumy i narodowej tożsamości wszystkich Polaków. To obszar, który ma ambicje i wszelkie przesłanki, żeby funkcjonować jako jeden z najważniejszych ośrodków cywilizacyjnych w kraju – mówił poseł Giżyński podczas poniedziałkowej konferencji prasowej PiS w Katowicach. Druga na liście jest posłanka Lidia Burzyńska. W przeszłości również radna gminy Kłomnice i powiatu częstochowskiego. Trzeci na liście jest poseł Mariusz Trepka. W Sejmie zaledwie od roku, gdy objął mandat po pośle Konradzie Głębockim, który został ambasadorem we Włoszech. Trepka w przeszłości był radnym powiatu myszkowskiego oraz wicewojewodą śląskim. Czwarty na liście jest obecny poseł Andrzej Gawron. W przeszłości był radnym powiatu lublinieckiego. Na liście znalazła się też m.in. Anna Kaptacz, założycielka i prezes Stowarzyszenia Opieki Paliatywnej Ziemi Częstochowskiej (miejsce 7), radny PiS Paweł Ruksza (miejsce 10) i Magdalena Petrulewicz, prezes Fundacji Obywatelskiej Pomocy Prawnej Advoco (miejsce 11). Okręg nr 29 obejmuje powiaty: gliwicki, tarnogórski oraz miasta: Bytom, Gliwice i Zabrze. Listę otwiera poseł Bożena Borys-Szopa, która w czerwcu została nowym ministrem rodziny, pracy i polityki społecznej. Na stanowisku zastąpi Elżbietę Rafalską, która odeszła do Parlamentu Europejskiego. Pochodząca ze Śląska Bożena Borys-Szopa przed laty była działaczką Solidarności, a następnie współpracowała z prezydentem Lechem Kaczyńskim. Była doradcą ds. społecznych i kontaktów z partnerami społecznymi oraz prawa pracy i bhp, a następnie podsekretarzem stanu. – Rząd Zjednoczonej Prawicy wszystkie rozpoczęte programy w zakresie rodziny, szeroko pojętej polityki społecznej, będzie kontynuował – deklarowała podczas spotkania z dziennikarzami w Katowicach. Minister przypomniała, że do tej pory, w ramach programu Rodzina 500+ rozdysponowano 75 mld złotych, a w woj. śląskim przeszło 7,5 mld złotych. Drugie miejsce przypadło wieloletniemu parlamentarzyście Wojciechowi Szaramie, a trzecie posłowi Piotrowi Pyzikowi (w Semie od 2011 roku). Szarama posłem jest od 2001 roku. Wcześniej był m.in. wiceprzewodniczącym sejmiku śląskiego (1998-2001). ""Czwórką"" jest poseł Jarosław Gonciarz, ostatnio kandydat PiS na fotel prezydenta Gliwic. Listę uzupełnia aktywna posłanka z Tarnowskich Gór Barbara Dziuk (miejsce 7), Paweł Żak (miejsce 11), który ostatnio był kandydatem PiS na prezydenta Knurowa i radny z Zabrza Ferdynand Reiss (miejsce 15). Okrę 30 obejmuje powiaty: mikołowski, raciborski, rybnicki, wodzisławski oraz miasta: Jastrzębie-Zdrój, Rybnik i Żory. Listę kandydatów w rybnickim okręgu wyborczym otwiera były europoseł i szef rybnickich struktur tej partii Bolesław Piecha. Piecha wraca do krajowej polityki po pięcioletniej przygodzie w Brukseli. Wcześniej w latach 1997-2001 pełnił funkcję dyrektora Wojewódzkiego Szpitala Specjalistycznego w Rybniku, a w latach 1994-1998 był wiceprzewodniczącym rady miejskiej w Rybniku. Z krajową polityką związany jest od 2001 roku, gdy uzyskał mandat posła z ramienia PiS. – Będziemy doskonalić program leki dla seniorów, będziemy poszerzać zakres prac związanych z onkologią. Jednocześnie będziemy mierzyć się z kolejkami. Rybnik poza Krakowem to stolica tych niechlubnych statystka. Będziemy przykładać ogromną wagę, żeby realizować programy dotyczące walki o czyste powietrze – mówił podczas poniedziałkowej konferencji Piecha. Drugie miejsce na liście należy do pochodzącego z Raciborza obecnego ministra ds. pomocy humanitarnej Michała Wosia. Woś mimo młodego wieku w latach 2017-2018 pełnił funkcję podsekretarz stanu w Ministerstwie Sprawiedliwości, gdzie nadzorował prace nad nowelizacją ustawy o Krajowym Rejestrze Sądowym. Na trzecim miejscu znalazł się poseł Czesław Sobierajski, związany z PiS od 2006. W przeszłości był radnym Sejmiku Śląskiego i szefem klubu radnych tej partii. Czwarte miejsce należy do obecnego senatora Adama Gawędy, który od czerwca (w miejsce Grzegorza Tobiszowskiego, który został posłem do Parlamentu Europejskiego) sprawuje funkcję wiceministra energii odpowiedzialnego za górnictwo. Na liście znaleźli się też m.in. posłanka PiS Teresa Glenc (miejsce 7), radny powiatu wodzisławskiego PiS Alojzy Szymiczek (miejsce 13), czy wiceprezydent Żor Daniel Wawrzyczek (miejsce 18). Okręg 31 obejmuje miasta Chorzów, Katowice, Mysłowice, Piekary Śląskie, Ruda Śląska, Siemianowice Śląskie, Świętochłowice i Tychy oraz powiat bieruńsko-lędziński. Jak już wiadomo od kilku tygodni, katowicką listę Prawa i Sprawiedliwości do Sejmu otwiera premier Mateusz Morawiecki. Od ogłoszenia tej decyzji premier prowadzi intensywną kampanię na Śląsku: w Gliwicach brał udział w podpisaniu umowy na modernizację czołgów. Otworzył fragment autostrady A1 i zabrzańskie centrum medyczne. Regularnie bywa na piknikach rodzinnych Prawa i Sprawiedliwości w regionie, a 15 sierpnia wziął udział w defiladzie z okazji Święta Wojska Polskiego, która pierwszy raz w historii odbyła się w Katowicach. Czołówka katowickiej listy to obecnie parlamentarzyści. Drugie miejsce na liście PiS otrzymał wiceminister sprawiedliwości Michał Wójcik. Trzecie miejsce przypadło byłemu ministrowi transportu posłowi Jerzemu Polaczkowi. Czwartek miejsce należy do cenionego na Śląsku posła Andrzeja Sośnierza. Piąte miejsce przyznano Marii Nowak. Najwyżej notowana kobieta na katowickiej liście PiS, choć w 2015 roku nie uzyskała mandatu posła, to od czerwca tego roku ponownie zasiada w ławach sejmowych, po odejściu do Parlamentu Europejskiego Grzegorza Tobiszowskiego. Wśród kandydatów PiS do Sejmu znaleźli się też m.in. wiceprezydent Katowic Mariusz Skiba (pozycja 7), katowicka radna Krystyna Panek (miejsce 15 na liście), Janusz Freitag, który ostatnio kandydował na burmistrza Lędzin (miejsce 11), czy Janina Zięba, kandydatka PiS w ostatnich wyborach samorządowych na prezydenta Świętochłowic (miejsce 19). Okręg nr 32 obejmuje powiaty: będziński i zawierciański oraz miasta: Dąbrowa Górnicza, Jaworzno i Sosnowiec. Na szczycie sosnowieckiej listy znajduje się poseł Ewa Malik. Jest zaufanym człowiekiem Jarosława Kaczyńskiego. Od początku lat 90. należała do Porozumienia Centrum, następnie przystąpiła do Prawa i Sprawiedliwości. Posłem tej partii jest od 2005 roku. – Okręg, który reprezentuję ma bardzo dużo do zaoferowania w kwestii handlu i usług. Hołubimy naszych przedsiębiorców, ściągamy inwestycje do Sosnowca, do Jaworzna. PiS ma na swoim koncie wiele ustaw, które sprzyjają przedsiębiorcom – wyliczała poseł Ewa Malik. Drugie miejsce to poseł Waldemar Andzel, obecnie również przewodniczący sejmowej Komisji do Spraw Służb Specjalnych. ""Trójka"" to poseł Robert Warwas. W przeszłości radny w Dąbrowie Górniczej, a ostatnio kandydat PiS w wyborach prezydenckich w tym mieście. Kandydują także m.in. Małgorzata Zarychta-Surówka - kandydatka PiS w Wyborach Samorządowych w 2014 roku na prezydenta Dąbrowy Górniczej (miejsce 7), obecny senator Michał Potoczny (miejsce 10) oraz Łukasz Curyło z Jaworzna, członek rady nadzorczej Parku Śląskiego (miejsce 18).",Wybory parlamentarne 2019. Listy PiS do Sejmu w woj. śląskim,
https://wiadomosci.onet.pl/kraj/gw-mateusz-morawiecki-wracal-rzadowym-samolotem-z-pogrzebu-znajomego/1fgv45y,"""Gazeta Wyborcza"": Morawiecki wracał rządowym samolotem z pogrzebu znajomego","Uroczystość była prywatna, a mimo to lotowi nadano status HEAD - podaje ""Gazeta Wyborcza"".","Lot odbył się 12 sierpnia, zaledwie cztery dni po dymisji Marka Kuchcińskiego. Do Wrocławia, gdzie odbył się pogrzeb Romualda Lazarowicza, Morawiecki przyjechał rządową kolumną. Po uroczystości i stypie kolumna ok. godz. 17 odwiozła go na wojskowe lotnisko. Tam od 1,5 godziny czekał na niego rządowy gulfstream, który został ściągnięty specjalnie z Warszawy. Do Wrocławia odbył się zwykły lot wojskowy, ale powrotnemu nadano już status HEAD. KPRM potwierdziło, że premier wracał z pogrzebu znajomego rządowym samolotem. Z kolei rzecznik Polskiej Agencji Żeglugi Powietrznej, Paweł Łukaszewicz, potwierdza ""Wyborczej"", że lot miał nadany status HEAD. Kancelaria Premiera nie odpowiedziała gazecie, jakie ""funkcje rządowe"" wykonywał premier we Wrocławiu 12 sierpnia, które usprawiedliwiałyby nadanie statusu HEAD. Służby prasowe nie odpowiedziały również na pytania, kto oprócz Morawieckiego znajdował się tego dnia na pokładzie samolotu. Lot odbył się trzy dni po tym, jak KPRM opublikowała wykaz lotów Mateusza Morawieckiego. Wykaz objął loty od grudnia 2017 do lipca 2019, więc lot z 12 sierpnia nie został w nim ujęty. CIR odniosło się do sprawy korzystania przez polityków z transportu lotniczego. ""Najważniejsze dla dobra państwa nie jest to, ile lotów dany polityk odbywa, ale jaki jest ich cel i z czego wynika intensywność odwiedzania kolejnych miejsc w Polsce"" - podkreśliło CIR. ""Głównym zarzutem, który opozycja kierowała do Marszałka Sejmu, a Prawo i Sprawiedliwość kieruje wobec byłego premiera Donalda Tuska, był dominujący kierunek przelotów - w pierwszym przypadku do Rzeszowa, a w drugim przypadku do Gdańska"" - zauważyło CIR. Jak podkreśliło CIR, w przypadku premiera Morawieckiego trudno doszukać się takiej powtarzalności, ponieważ loty Mateusza Morawieckiego obejmują praktycznie całą Polskę, a spotkać premiera w ciągu ostatnich 20. miesięcy można było w każdym województwie. ""W mediach przetoczyła się także dyskusja na temat częstej obecności premiera w Krakowie - każdego 18. dnia miesiąca, upamiętniające śp. prezydenta Lecha Kaczyńskiego. Premier Morawiecki reprezentuje podczas uroczystości na Wawelu Radę Ministrów"" - poinformowało CIR. Jak wyjaśniono, oprócz wizyt na Wawelu, premier Morawiecki przy okazji większości takich wizyt w Małopolsce, odbył serię spotkań oficjalnych, m.in. odwiedził Krakowski Park Technologiczny, spotkał się z żołnierzami na lotnisku Kraków-Balice czy uczestniczył w wigilii dla seniorów Miejsko-Gminnego Ośrodka Pomocy Społecznej w Myślenicach.",Mateusz Morawiecki,
https://wiadomosci.onet.pl/kraj/na-mape-wroci-woj-czestochowskie-to-zatwierdzone-przez-jaroslawa-kaczynskiego/xldzrgk,"Na mapę wróci woj. częstochowskie? ""To zatwierdzone przez Jarosława Kaczyńskiego""","Jeśli wyborcy dadzą nam szansę, a wszystko na to wskazuje, to na początku nowej kadencji zajmiemy się tematem przywrócenia woj. częstochowskiego – zapewnia w rozmowie z Onetem poseł Prawa i Sprawiedliwości Szymon Giżyński. Polityk, który był ostatnim wojewodą częstochowskim, zaznacza, że korekta mapy administracyjnej Polski jest zatwierdzona przez ""najwyższe czynniki"", z Jarosławem Kaczyńskim na czele.","– Temat nie wraca, temat jest – mówi o koncepcji utworzenia 17. województwa poseł Szymon Giżyński. ""Jedynka"" Prawa i Sprawiedliwości na częstochowskiej liście partii do Sejmu uważa jednak, że podczas mijającej kadencji, nie było sprzyjających warunków, żeby podjąć ten temat. – To zadanie wymagające koncyliacji, spokoju, zgody, pełnej racjonalności i racjonalizacji zadań i działań. Dlatego ani poważna dyskusja, ani tym bardziej decyzje parlamentarne, nie mogły być podejmowane – tłumaczy w rozmowie z Onetem. Giżyński deklaruje, że jeśli jesienią wyborcy zdecydują o wygranej PiS, to parlamentarzyści Zjednoczonej Prawicy już na początku nowej kadencji zajmą się tematem. – Przywrócenie woj. częstochowskiego jest od paru lat w programie Prawa i Sprawiedliwości. Powiedzieliśmy dwa lata temu ustami pana ministra Mariusza Błaszczaka (sprawował wówczas funkcję szefa MSWiA - red.), że województwo wróci na administracyjną mapę Polski, jeżeli wyborcy pozwolą nam działać również następną kadencję. To zatwierdzone przez najwyższe czynniki z panem prezesem Jarosławem Kaczyńskim – podkreśla Giżyński. 17. województwo ze stolicą w Częstochowie miałby prócz północnej części województwa śląskiego objąć również południową część województwa łódzkiego – z Radomskiem, ale też m.in. część obecnego woj. świętokrzyskiego - Secemin (powiat włoszczowski) i część woj. opolskiego - Praszka i Rudniki (powiat oleski). Przypomnijmy, że temat korekty administracyjnego podziału kraju wrócił jesienią 2015 roku, gdy Prawo i Sprawiedliwość zapowiedziało taką możliwość podczas swojej kampanii wyborczej. Zmiany miałyby polegać na utworzeniu województwa środkowopomorskiego, warszawskiego i przywrócenia województwa częstochowskiego. To właśnie utworzenie tego ostatniego wydaje się najbardziej realne.","Parlamentarzyści PiS z woj. śląskiego. Od lewej: Ewa Malik, Szymon Giżyński, Bożena Borys-Szopa, Stanisław Szwed Fot. Paweł Pawlik",
https://wiadomosci.onet.pl/kraj/posel-lukasz-zbonikowski-usuniety-z-pis-po-decyzji-o-kandydowaniu-do-senatu/rh73fx8,Poseł Łukasz Zbonikowski usunięty z PiS po decyzji o kandydowaniu do Senatu,Poseł Łukasz Zbonikowski został usunięty z Prawa i Sprawiedliwości decyzją zarządu okręgowego partii. - Jest to związane z zarejestrowaniem przez pana posła konkurencyjnego do nas komitetu w wyborach do Senatu - powiedział wiceszef lokalnych struktur partii Przemysław Przybylski.,"- Zarząd okręgowy nie miał w zasadzie wyjścia po zarejestrowaniu przez pana posła komitetu w wyborach do Senatu. Nie można być w partii i jednocześnie z nią konkurować w wyborach - powiedział Przybylski, radny sejmiku woj. kujawsko-pomorskiego z PiS. Dodał, że będąc w partii, można należeć do różnego rodzaju stowarzyszeń, prowadzić różnoraką działalność, ale do tego momentu, gdy nie jest ona sprzeczna z interesem formacji, w której się jest. - To dość oczywiste, że w takiej sytuacji musieliśmy zareagować. Naszym kandydatem do Senatu z okręgu włocławskiego jest senator Józef Łyczak. Panu posłowi przysługuje jednak procedura odwoławcza, z której może skorzystać - podkreślił Przybylski. Zaznaczył, że decyzja lokalnych struktur partii nie ma związku z orzeczeniami sądu dotyczącymi posła z 2018 roku. 23 stycznia 2018 roku Sąd Rejonowy w Chełmnie uznał posła Zbonikowskiego za winnego naruszenia nietykalności cielesnej żony w 2015 r. i postanowił warunkowo umorzyć postępowanie na okres rocznej próby. Został on uniewinniony od takiego samego zarzutu co do zdarzeń w 2016 r. We wrześniu 2015 r. - po informacjach w mediach o postępowaniu w chełmińskiej prokuraturze i wypłynięciu do włocławskiej prokuratury anonimu, który miał dotyczyć obyczajowych spraw posła - władze PiS zawiesiły Zbonikowskiego w prawach członka partii i wycofały rekomendację dla jego kandydatury w wyborach do Sejmu. Zbonikowski uzyskał jednak mandat parlamentarny. W czerwcu 2016 r. Zbonikowski ponownie został przyjęty przez Komitet Polityczny PiS w szeregi partii Zbonikowski jest posłem od 2005 roku. Jako pierwsza o usunięciu Zbonikowskiego z PiS napisała ""Rzeczpospolita"".",Łukasz Zbonikowski,
https://wiadomosci.onet.pl/kraj/gdansk-lech-kaczynski-nie-zostanie-honorowym-obywatelem-miasta/7710z10,Lech Kaczyński nie zostanie honorowym obywatelem Gdańska,"Wniosek o nadanie Lechowi Kaczyńskiemu tytułu honorowego obywatela Gdańska złożyli przedstawiciele Stowarzyszenia Polski Instytut Praw Głuchych, którzy tłumaczą Onetowi powód takiej decyzji. Dokument został jednak odrzucony na jednej z komisji rady miasta Gdańska. - Chodziło o względy formalne - tłumaczą nam politycy KO. Rajcy PiS nie przyjmują takich argumentów, bo są przekonani, że decyzja jest polityczna.","- Zgodnie z przepisami prawa, nie nadajemy pośmiertnie tytułu honorowego obywatela miasta Gdańska - mówi Onetowi radny Koalicji Obywatelskiej, tłumacząc, dlaczego wniosek ws. Lecha Kaczyńskiego został wczoraj odrzucony na gdańskiej Komisji Skarg, Wniosków i Petycji. Jak mówi Bejm, powodów było więcej. - To, co dostaliśmy, nie można też uznać za petycję, a w uzasadnieniu nie zawierało informacji, czym Lech Kaczyński zasłużył się dla Gdańska. Politycy KO podkreślają, że znają zasługi Lecha Kaczyńskiego, ale raz jeszcze zwracają uwagę, że wnioskodawcy nie dali w uzasadnieniu żadnych wyjaśnień, a są one niezbędne. Takie argumenty nie przekonują polityków PiS. Jeden z nich gdański radny Dariusz Krupej napisał dzisiaj w mediach społecznościowych: ""Decyzja radnych Koalicji Obywatelskiej odbieram nie jako decyzję merytoryczną, ale decyzję polityczną, która podnieca ogień politycznej walki. Walka ta nie jest Polakom i gdańszczanom potrzebna"". Z tytułem honorowego obywatela Miasta Gdańska nie wiążą się żadne gratyfikacje finansowe. Honorowy obywatel Gdańska ma prawo do bezpłatnych przejazdów miejską komunikacją i prawo do pochówku w Alei Zasłużonych na cmentarzu komunalnym. Wniosek o nadanie Lechowi Kaczyńskiemu tytułu honorowego obywatela Gdańska złożyli przedstawiciele Stowarzyszenia Polski Instytut Praw Głuchych. Skąd taki pomysł? W odpowiedzi, którą przygotował dyrektor Stowarzyszenia Daniel Kowalski i zarząd, czytamy: ""Ten wniosek jest wyrazem hołdu i wdzięczności Panu Prezydentowi RP poprzez wgląd na jego piękny całokształt w działalności publicznej dla kraju, był wielki patriotą i państwowcem, który poświęcił całe swoje życie służbie publicznej dla kraju (...) Gdańsk był w życiu Prezydenta Profesora Lecha Kaczyńskiego szczególnie ważnym i pięknym miastem, to miasto ukształtowało jego karierę naukową i polityczną.Swoją piękną, bohaterską kartą wpisał się trwale w dzieje miasta Gdańska i dla kraju"". Stowarzyszenie wylicza też zasługi Lecha Kaczyńskiego, m.in. zaangażowanie w działania Komitetu Samoobrony Społecznej „KOR” czy uczestnictwo w Wolnych Związkach Zawodowych. ""Piękny i bogaty dorobek Prezydenta RP Profesora Lecha Kaczyńskiego jest udokumentowany i zapisał się na trwałe w historii kraju i miasta Gdańska"" - przekonują. Stowarzyszenie uznaje decyzję radnych KO za ""polityczną i skandaliczną"", zapewniając że w wysłanym przez nich do rady miasta uzasadnieniu są wystarczające argumenty za tym, by nadać Lechowi Kaczyńskiemu honorowe obywatelstwo miasta Gdańska. W rozmowie z Onetem przedstawiciele PIPG odnoszą się też do innego argumentu Bejma, który przypomina, że zgodnie z przepisami prawa, nie nadaje się pośmiertnie tytułu honorowego obywatela miasta Gdańska. - Apelujemy do gdańskich radnych o zmianę regulaminu i przyznanie Lechowi Kaczyńskiemu tytułu honorowego obywatela - mówi Kowalski. Ostatnie zdanie pisemnej odpowiedzi, którą uzyskaliśmy od Stowarzyszenia, brzmi: ""Przypomnijmy, że Honorowym Obywatelem Gdańska został bez żadnych przeszkód w 1993 r. niemiecki pisarz Günter Grass, który podczas II wojny światowej zgłosił się do służby w zbrodniczej SS"".",Lech Kaczyński,
https://wiadomosci.onet.pl/kraj/wybory-parlamentarne-2019-listy-pis-w-lubuskiem-zielona-gora/wmmmxkf,Lubuskie: znamy kandydatów PiS do Sejmu,"Wybory parlamentarne 2019 odbędą się 13 października. Pierwszą z partii, która zaprezentowała swoje listy jest Prawo i Sprawiedliwość. Poniżej przedstawiamy listę wszystkich kandydatów PiS do Sejmu z okręgu nr 8 (Zielona Góra). Otwiera ją poseł Marek Ast.","Znamy już wszystkich kandydatów Prawa i Sprawiedliwości do Sejmu. W okręgu zielonogórskim nie ma niespodzianek - sprawdziły się zapowiedzi lokalnych mediów, które od kilkunastu dni piszą o możliwych kandydatach. Listę otwiera poseł Marek Ast, tuż za nim znalazł się wojewoda lubuski Władysław Dajczak. Trzecie miejsce otrzymał poseł Jerzy Materna, były wiceminister gospodarki morskiej i żeglugi zdymisjonowany przez premiera Mateusza Morawieckiego w ramach redukcji etatów w rządzie. Wysoko na liście znaleźli się także Elżbieta Płonka, była wicemarszałek woj. lubuskiego, poseł Jacek Kurzępa i były wojewoda lubuski Stanisław Iwan. Ten ostatni w przeszłości był senatorem Platformy Obywatelskiej. W lipcu 2015 roku złożył rezygnację z partii i jeszcze w tym samym roku startował do Senatu z ramienia PiS, ale tym razem bezskutecznie. Dalej znalazły się nazwiska znane w regionie. Na liście nie zabrakło m.in. zielonogórskiego radnego Piotra Barczaka, prezydent Zielonej Góry w latach 2002-2006 Bożeny Ronowicz, a także wiceprzewodniczącego gorzowskiej rady miasta Sebastiana Pieńkowskiego, który zamyka listę w okręgu nr 8. 1. Marek Ast 2. Władysław Dajczak 3. Jerzy Materna 4. Elżbieta Płonka 5. Jacek Kurzępa 6. Stanisław Iwan 7. Andrzej Wieczorek 8. Ewa Gancarz 9. Piotr Barczak 10. Małgorzata Gośniowska-Kola 11. Joanna Werstler-Wojtaszek 12. Anita Molicka 13. Tomasz Rafalski 14. Gabriela Trzpis 15. Jarosław Porwich 16. Grzegorz Grabarek 17. Alicja Szułcik 18. Mieczysław Jaszcz 19. Bożena Ronowicz 20. Anna Górska 21. Marzanna Kujtkowska 22. Urszula Słomińska 23. Krzysztof Czerniawski 24. Sebastian Pieńkowski",Marek Ast,
https://wiadomosci.onet.pl/kraj/wybory-parlamentarne-2019-lista-pis-w-wielkopolsce/v9144sl,Wielkopolskie: znamy kandydatów PiS do Sejmu,"Wybory parlamentarne 2019 odbędą się 13 października. Pierwszą z partii, która zaprezentowała swoje listy jest Prawo i Sprawiedliwość. Poniżej przedstawiamy listę wszystkich kandydatów PiS do Sejmu z okręgów nr 39 (Poznań), 38 (Piła), 37 (Konin) i 36 (Kalisz). Zgodnie z wcześniejszymi zapowiedziami, listę w poznańskim okręgu otwiera minister przedsiębiorczości i technologii Jadwiga Emilewicz.","Drugie miejsce na liście otrzymał poseł Tadeusz Dziuba, były szef poznańskiego PiS-u. Wśród kandydatów PiS do Sejmu znaleźli się też wiceminister spraw zagranicznych i były poznański radny Szymon Szynkowski vel Sęk (trzecie miejsce), a także poseł Bartłomiej Wróblewski (szóste miejsce na liście). Czwarte miejsce należy do radnej Sejmiku Województwa Wielkopolskiego Małgorzaty Stryjskiej, która przed Dziubą sprawowała funkcję szefa poznańskich struktur partii. O mandat poselski powalczą również Tadeusz Zysk (z piątego miejsca) i Wojciech Bratkowski (15. miejsce), którzy w ubiegłym roku bez powodzenia ubiegali się o fotel prezydenta Poznania. Bratkowski był wtedy kandydatem społeczników. Zostali pokonani przez prezydenta Jacka Jaśkowiaka, który wygrał już w I turze. Ani Zysk, ani też Bratkowski nie są członkami partii.  Na poznańskiej liście PiS nie zabrakło także miejsca dla Jacka Sommerfelda, wójta Czerwonaka (siódme miejsce) czy Filipa Żelaznego, radnego powiatu poznańskiego, który otrzymał dziesiąte miejsce na liście.  W okręgu 36 (Kalisz) listę kandydatów PiS do Sejmu otwiera poseł Jan Dziedziczak. Na liście znaleźli się także poseł i były wicestarosta ostrowski Tomasz Ławniczak, poseł Jan Mosiński, a także wicewojewoda woj. wielkopolskiego Marlena Maląg. Dwunaste miejsce otrzymał Jerzy Kozłowski, były wiceszef klubu Kukiz'15, który opuścił partię w ubiegłym tygodniu. Kaliską listę zamyka Andrzej Plichta, były radny PiS z Kalisza. Listę z okręgu 37 (Konin) otwiera z kolei wojewoda wielkopolski Zbigniew Hoffmann, obecny szef poznańskich struktur partii. Tuż za nim znaleźli się posłowie: Witold Czarnecki, Zbigniew Dolata, Ryszard Bartosik, Leszek Galemba i Krzysztof Ostrowski. Listę zamyka Zofia Itman, radna Sejmiku Województwa Wielkopolskiego. Jak wygląda lista z okręgu 38 (Piła)? Otwiera ją Krzysztof Czarnecki, szef PiS w okręgu pilskim. Kolejne miejsca należą do posłów: Marty Kubiak, Grzegorza Piechowiaka i Marcina Porzucka. Listę zamyka Krzysztof Błaszczyk, radny Sejmiku Województwa Wielkopolskiego. 1. Jadwiga Emilewicz 2. Tadeusz Dziuba 3. Szymon Szynkowski vel Sęk 4. Małgorzata Stryjska 5. Tadeusz Zysk 6. Bartłomiej Wróblewski 7. Jacek Sommerfeld 8. Zbigniew Czerwiński 9. Mateusz Raczkowski 10. Filip Żelazny 11. Anna Stachowiak-Gauden 12. Iwona Brzozowska 13. Ewa Krzyżanowska-Walaszczyk 14. Piotr Szelągowski 15. Wojciech Bratkowski 16. Ewa Kuleczka-Drzewiecka 17. Marian Markiewicz 18. Marta Daleszyńska 19. Katarzyna Włodarczyk 20. Krzysztof Dembiński 1. Krzysztof Czarnecki 2. Marta Kubiak 3. Grzegorz Piechowiak 4. Marcin Porzucek 5. Michał Zieliński 6. Dorota Banaś 7. Bogdan Fleming 8. Danuta Nijaka 9. Maja Jankowska 10. Józef Felcyn 11. Maria Miler 12. Robert Kasprzyk 13. Andrzej Okpisz 14. Rafał Prętkowski 15. Wiesław Pietruczuk 16. Emilia Muzyk 17. Anna Hoffmann 18. Krzysztof Błaszczyk 1. Zbigniew Hoffmann 2. Witold Czarnecki 3. Zbigniew Dolata 4. Ryszard Bartosik 5. Leszek Galemba 6. Krzysztof Ostrowski 7. Marek Waszkowiak 8. Robert Popkowski 9. Anna Woźniak 10. Paweł Wojna 11. Anita Szykowna 12. Małgorzata Wiśniewska-Zabłocka 13. Emilia Derucka-Kolata 14. Łukasz Grabowski 15. Małgorzata Cichacka 16. Jacek Bartkowiak 17. Halina Musiałek 18. Zofia Itman 1. Jan Dziedziczak 2. Tomasz Ławniczak 3. Jan Mosiński 4. Marlena Maląg 5. Piotr Kaleta 6. Lidia Czechak 7. Leszek Bierła 8. Marek Sowa 9. Roman Michniewicz 10. Katarzyna Sójka 11. Agnieszka Kubiak 12. Jerzy Kozłowski 13. Piotr Januszkiewicz 14. Krzysztof Dziedzic 15. Czesław Szymoniak 16. Alicja Śniegocka 17. Sławomira Kalak 18. Dorota Słowińska 19. Maciej Jagodziński 20. Teresa Andrzejewska 21. Joanna Nawrot 22. Jan Szczerbań 23. Marek Bąkowski 24. Andrzej Plichta",Jadwiga Emilewicz,
https://wiadomosci.onet.pl/kraj/wybory-parlamentarne-2019-listy-pis-na-podkarpaciu-rzeszow/k1xxt0r,Podkarpackie: PiS ogłosiło kandydatów do Sejmu,"Wybory parlamentarne 2019 odbędą się 13 października. Pierwszą z partii, która zaprezentowała swoje listy, jest Prawo i Sprawiedliwość. Poniżej przedstawiamy listę wszystkich kandydatów PiS z okręgu nr 22 (Krosno) i nr 23 (Rzeszów).","Afera z lotami marszałka Sejmu nie miała żadnego wpływu na jego miejsce na liście wyborczej. Marek Kuchciński stracił swoją funkcję, ale nie stracił pozycji w regionie. Polityk PiS otwiera listę w okręgu nr 22 (Krosno). Tuż zanim znalazła się poseł Anna Schmidt-Rodziewicz, która 18 czerwca 2019 została powołana na stanowisko sekretarza stanu w Kancelarii Prezesa Rady Ministrów i pełnomocnika prezesa Rady Ministrów do spraw dialogu międzynarodowego. Podium zamyka kandydat Solidarnej Polski poseł Piotr Uruski. Dopiero na piątym miejscu znalazł były prokurator Stanisław Piotrowicz. Z kolei 11 miejsce otrzymała wicewojewoda podkarpacka Lucyna Podhalicz. W okręgu nr 23 (Rzeszów) ""jedynkę"" otrzymał Krzysztof Sobolewski. Karierę w PiS zaczął w 2003 roku, najpierw jako pracownik biura poselskiego Marka Kuchcińskiego, potem już jako doradca wojewody podkarpackiego. Od stycznia 2018 r. jest przewodniczącym Komitetu Wykonawczego PiS. Drugie miejsce należy do wojewody podkarpackiej Ewy Leniart, a trzecie do posłanki PiS Józefy Hrynkiewicz. Dopiero 7 miejsce otrzymał były kandydat na prezydenta Rzeszowa poseł Wojciech Buczak. Listę zamyka Marcin Warchoł, który od 18 listopada 2015 roku pełni funkcję podsekretarza stanu w Ministerstwie Sprawiedliwości. 1.      Marek Kuchciński 2.      Anna Schmidt-Rodziewicz 3.      Piotr Uruski 4.      Piotr Babinetz 5.      Stanisław Piotrowicz 6.      Adam Śnieżek 7.      Piotr Pilch 8.      Teresa Pamuła 9.      Adam Pawluś 10.  Tadeusz Chrzan 11.  Lucyna Podhalicz 12.  Dorota Łukaszyk 13.  Adam Drozd 14.  Alicja Pocałuń 15.  Joanna Burbeło 16.  Ryszard Jędruch 17.  Joanna Brill 18.  Grzegorz Pers 19.  Robert Pieszczoch 20.  Andrzej Guzik 21.  Maria Kurowska 22.  Daniel Krawiec 1.      Krzysztof Sobolewski 2.      Ewa Leniart 3.      Józefa Hrynkiewicz 4.      Andrzej Szlachta 5.      Krystyna Wróblewska 6.      Kazimierz Moskal 7.      Wojciech Buczak 8.      Kazimierz Gołojuch 9.      Zbigniew Chmielowiec 10.  Rafał Weber 11.  Jan Warzecha 12.  Jerzy Paul 13.  Mieczysław Miazga 14.  Halina Szydełko 15.  Stanisław Kruczek 16.  Fryderyk Kapinos 17.  Kamil Kalinka 18.  Robert Bednarz 19.  Robert Godek 20.  Bernadeta Frysztak 21.  Czesław Łączak 22.  Magdalena Bartkowicz 23.  Helena Tłusta 24.  Marcin Fijołek 25.  Agata Krzek 26.  Anna Trwawińska 27.  Ewelina Kuś 28.  Ewa Fołta 29.  Zbigniew Tymuła 30.  Marcin Warchoł",Krzysztof Sobolewski,
https://wiadomosci.onet.pl/kraj/wybory-parlamentarne-2019-kandydaci-pis-do-sejmu-i-senatu-wroclaw/tpnnbtm,Wybory parlamentarne. Pełna lista kandydatów PiS we Wrocławiu,"Mirosława Stachowiak-Różecka otwiera listę PiS w wyborach do Sejmu z Wrocławia. Z dwójką wystartuje wojewoda dolnośląski Paweł Hreniak, a z trójką Jacek Świat. Z przedostatniego miejsca na liście o Sejm powalczy Cezary Kempa, syn Beaty Kempy.","Już wcześniej było pewne, że wrocławską listę PiS do Sejmu będzie otwierać Mirosława Stachowiak-Różecka, która jest szefową wrocławskich struktur partii. Mirosława Stachowiak-Różecka ma 46 lat, urodziła się w Świebodzinie. Od 2006 roku, przez ponad dwie kadencje, zasiadała w radzie miejskiej Wrocławia. W 2015 roku dostała się do Sejmu. Z PiS-em Stachowiak-Różecka jest związana od 17 lat. Dwukrotnie ubiegała się o fotel prezydenta Wrocławia. W 2014 r. przegrała w drugiej turze z Rafałem Dutkiewiczem, a w zeszłym roku już w pierwszej turze lepszy od reszty stawki okazał się Jacek Sutryk. Z drugiej miejsca do Sejmu wystartuje Paweł Hreniak. To obecny wojewoda dolnośląski, który wcześniej zasiadał w sejmiku wojewódzkim. Z trzeciego miejsca o kolejny już mandat posła powalczy natomiast Jacek Świat, wdowiec po Aleksandrze Natalii-Świat, która zginęła w katastrofie smoleńskiej, a z czwartego Przemysław Czarnecki, syn Ryszarda Czarneckiego. Na liście PiS do Sejmu znalazł się także dolnośląski kurator oświaty Roman Kowalczyk (14 miejsce), który wcześniej był radnym sejmiku. Na przedostatniej 27 pozycji znalazł się natomiast Cezary Kempa, syn Beaty Kempy. Poniżej prezentujemy pełną listę kandydatów PiS startujących z Wrocławia (z okręgu nr 3). PiS przedstawiło dziś także swoich kandydatów w wyborach do Senatu. Z tzw. obwarzanka wrocławskiego (okręg nr 6) wystartuje były wiceprezydent Wrocławia, a obecnie senator Jarosław Obremski, z okręgu nr 7 (południe Wrocławia) o mandat powalczy Marcin Krzyżanowski, obecny wicemarszałek województwa dolnośląskiego, a wcześniej radny miejski, natomiast na północy Wrocławia (okręg nr 8) PiS postawił na wrocławskiego radnego Sergiusza Kmiecika, który jest związany z Porozumieniem Jarosława Gowina.",Mirosława Stachowiak-Różecka,
https://wiadomosci.onet.pl/kraj/wybory-parlamentarne-2019-lista-kandydatow-pis-w-okregu-15-tarnow/6xljxbh,Wybory parlamentarne 2019. Kobieta lokomotywą wyborczą PiS w Tarnowie,"Wybory parlamentarne 2019 odbędą się 13 października. Pierwszą z partii, która zaprezentowała swoje listy, było Prawo i Sprawiedliwość. Poniżej przedstawiamy wszystkich kandydatów PiS, którzy wystartują z okręgu wyborczego numer 15. Listę otworzy Anna Pieczarka, która w ostatnich wyborach samorządowych zdobyła 72 tys. głosów - najwięcej w całej Polsce - i została radną sejmiku województwa małopolskiego.","Jedynka PiS z samorządem związana jest od blisko 20 lat. Pełniła m.in. funkcję dyrektora samorządowego centrum kultury. W latach 2014-2018 była radną sejmiku województwa małopolskiego. W ostatnich wyborach - dzięki rekordowemu wynikowi - raz jeszcze otrzymała mandat i została członkiem zarządu województwa małopolskiego. Tuż za Pieczarką miejsce otrzymała Jadwiga Szczurek-Żelazko, wiceminister zdrowia. Trzeci z kolei jest Michał Wojtkiewicz. Z kolei z dziesiątego miejsca wystartuje poseł Norbert Kaczmarczyk. W ostatnich wyborach uzyskał mandat z listy Kukiz'15. Jednak w lipcu tego roku odszedł z Kukiz'15 i przeszedł do klubu parlamentarnego PiS. Poniżej publikujemy nazwiska osób startujących z list PiS z okręgu wyborczego numer 15 (miasto Tarnów oraz powiaty: bocheński, brzeski, proszowicki, dąbrowski, wielicki, wielicki): O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",,
https://wiadomosci.onet.pl/kraj/wybory-parlamentarne-2019-lista-kandydatow-pis-opole/tdvs4f4,Kandydaci PiS do Sejmu i Senatu z Opola,PiS opublikowało dziś pełne listy wyborcze. Z pierwszego miejsca do Sejmu z okręgu opolskiego wystartuje Violetta Porowska. Tuż za nią na liście znaleźli się Katarzyna Czochara oraz Janusz Kowalski. Z ostatniego miejsca o mandat posła powalczy natomiast Marcin Ociepa.,"Już od połowy lipca, gdy PiS przedstawiło wszystkie ""jedynki"", wiadomo było, że opolską listę do Sejmu poprowadzi obecna wicewojewoda Violetta Porowska, która jednocześnie jest szefową opolskich struktur partii. W zeszłym roku Porowska już po raz drugi bez powodzenia rywalizowała o fotel prezydenta miasta. Z drugiego miejsca do Sejmu wystartuje obecna posłanka Katarzyna Czochara, która do niedawna była liderką PiS w regionie. Z trójki o Sejm powalczy były wiceprezydent Opola Janusz Kowalski. Na liście PiS do Sejmu z okręgu opolskiego znalazła się także Martyna Kolemba-Gaschka (21. miejsce), która jest rzeczniczką wojewody opolskiego Adriana Czubaka. Z ostatniego miejsca o mandat powalczy natomiast Marcin Ociepa, były przewodniczący opolskiej rady, a obecnie sekretarz stanu w ministerstwie przedsiębiorczości i technologii, związany z Porozumieniem Jarosława Gowina. Poniżej prezentujemy pełną listę kandydatów PiS startujących do Sejmu z Opola, z okręgu nr 21. Kandydatami PiS do Senatu w woj. opolskim będą natomiast: obecny senator Jerzy Czerwiński (okręg nr 51), opolski radny Marek Kawa (okręg nr 52) oraz były wojewoda, a obecnie radny sejmiku Bogdan Tomaszek (okręg nr 53).",Violetta Porowska,
https://wiadomosci.onet.pl/kraj/wybory-parlamentarne-2019-kandydaci-pis-do-sejmu-plock/74s99d9,Kandydaci PiS do Sejmu z okręgu płockiego,"Wybory parlamentarne 2019 odbędą się 13 października. Pierwszą z partii, która zaprezentowała swoje listy do Sejmu, jest Prawo i Sprawiedliwość. Poniżej przedstawiamy wszystkich kandydatów PiS z okręgu 16, czyli płockim.","Okręg wyborczy nr 16 do Sejmu RP obejmuje obszar miasta Płocka oraz powiatów ciechanowskiego, gostynińskiego, mławskiego, płockiego, płońskiego, przasnyskiego, sierpeckiego, sochaczewskiego, żuromińskiego i żyrardowskiego. Wybieranych jest w nim 10 posłów. Na czele listy kandydatów PiS w tym okręgu znalazł się Łukasz Szumowski. To kardiolog i elektrofizjolog, profesor nauk medycznych. Był wiceszefem Ministerstwa Nauki i Szkolnictwa Wyższego, a od ubiegłego roku pełni funkcję ministra zdrowia. „Dwójką” w Płocku jest natomiast Maciej Małecki. Z wykształcenia historyk, jest posłem na Sejm od dwóch kadencji. Był sekretarzem stanu w Kancelarii Prezesa Rady Ministrów, obecnie pełni funkcję wiceszefa Ministerstwa Skarbu Państwa. Z trzeciego miejsca wystartuje w wyborach Maciej Wąsik. Archeolog z wykształcenia, były burmistrz warszawskiego Wawra, radny, a także zastępca komendanta stołecznej straży miejskiej. W latach 2006-2009 był wiceszefem CBA. Obecnie jest posłem i sekretarzem stanu w Kancelarii Prezesa Rady Ministrów. Jest bliskim współpracownikiem Mariusza Kamińskiego, byłego szefa CBA, obecnie koordynatora ds. służb specjalnych – Wąsik pełni rolę jego zastępcy. Pierwszą piątkę zamykają Marek Opioła – politolog i poseł na Sejm od czterech kadencji, który zasłynął m.in. z wykorzystania w swoim spocie wyborczym policyjnego śmigłowca Black Hawk, po czym złożył rezygnację z funkcji przewodniczącego Komisji do Spraw Służb Specjalnych, oraz Anna Cicholska – nauczycielka, samorządowiec i posłanka na Sejm. 1. Łukasz Szumowski 2. Maciej Małecki 3. Maciej Wąsik 4. Marek Opioła 5. Anna Cicholska 6. Waldemar Olejniczak 7. Robert Kołakowski 8. Rafał Romanowski 9. Jacek Ozdoba 10. Krzysztof Bieńkowski 11. Maria Gajewska 12. Marlena Mazurska 13. Marek Kiełbiński 14. Violetta Kulpa 15. Anna Leśniewska 16. Łukasz Choiński 17. Beata Marzęda-Przybysz 18. Elżbieta Kuźniewska 19. Jolanta Karpińska 20. Waldemar Humięcki O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",Listę PiS w Płocku otwiera Łukasz Szumowski,
https://wiadomosci.onet.pl/kraj/wybory-2019-lista-kandydatow-pis-do-sejmu-z-podlasia-bialystok/ffltgxm,Kandydaci PiS do Sejmu z Podlasia,"Wybory parlamentarne 2019 odbędą się 13 października. Pierwszą z partii, która zaprezentowała swoje listy do Sejmu, jest Prawo i Sprawiedliwość. Poniżej przedstawiamy wszystkich kandydatów PiS z okręgu 24, czyli białostockiego.","Okręg wyborczy nr 24 obejmuje obszar województwa podlaskiego. Wybieranych jest w nim 14 posłów. Siedzibą okręgowej komisji wyborczej jest Białystok. Listę otwiera Dariusz Piontkowski. Z wykształcenia jest nauczycielem historii, przez wiele lat był białostockim radnym z ramienia PiS, marszałkiem województwa podlaskiego, a od dwóch kadencji jest posłem. Od lutego 2019 roku jest szefem struktur tej partii na Podlasiu. Od 4 czerwca tego roku jest ministrem edukacji narodowej. Stanowisko objął po Annie Zalewskiej, która dostała się do Parlamentu Europejskiego. ""Dwójką"" na białostockiej liście PiS jest Jarosław Zieliński. Absolwent filologii polskiej, były podlaski kurator oświaty. Zasiadał w zarządzie Porozumienia Centrum, a od 2001 roku należy do PiS. Jest posłem już piątą kadencję, a od 2015 roku sprawuje funkcję wiceszefa MSWiA. W ubiegłym roku głośne stały się anonimowe donosy policjantów z Suwałk, którzy zarzucali Zielińskiemu, że urządził tam sobie ""prywatny folwark"", a funkcjonariusze są m.in. zmuszani są do pilnowania przez całą dobę jego domu, czy do uczestnictwa w uroczystościach z jego udziałem. Kontrola KGP nie potwierdziła, by to on wydawał takie polecenia, ale stwierdzono uchybienia ze strony niektórych wyższych rangą policjantów. Trzecie miejsce na białostockiej liście PiS dostał Bohdan Paszkowski. Z wykształcenia radca prawny, przez wiele lat pełnił funkcję sekretarza miasta Białegostoku, trzykrotnie był wybierany na senatora z ramienia PiS. Od grudnia 2015 roku został po raz drugi w swym życiu powołany na stanowisko wojewody podlaskiego. Pierwszą piątkę zamykają Kazimierz Gwiazdowski, wieloletni samorządowiec, były wójt i radny, poseł przez trzy kadencji oraz Jacek Żalek, z wykształcenia prawnik, który był m.in. radnym, a od trzech kadencji jest posłem. Żalek współpracował z wieloma partiami politycznymi, od LPR i UPR, przez PO i ugrupowanie Polska jest Najważniejsza, po Polskę Razem, PiS i Porozumienie Jarosława Gowina. W ubiegłym roku był kandydatem PiS w wyborach na prezydenta Białegostoku, ale przegrał z Tadeuszem Truskolaskim. Co ciekawe, na pozycji nr 10 na liście PiS na Podlasiu znalazł się Adam Andruszkiewicz, były prezes Młodzieży Wszechpolskiej i stowarzyszenia Endecja, obecnie poseł na Sejm, którym został z ramienia Kukiz’15 i sekretarz stanu w Ministerstwa Cyfryzacji. Miał być zamieszany w fałszowanie podpisów na liście poparcia Młodzieży Wszechpolskiej (prokuratura miała na to dowody, ale śledztwa nie wszczęto), głośne było także pobieranie przez niego tzw. kilometrówek, mimo że nie miał prawa jazdy ani samochodu. 1. Dariusz Piontkowski 2. Jarosław Zieliński 3. Bohdan Paszkowski 4. Kazimierz Gwiazdowski 5. Jacek Żalek 6. Mieczysław Baszko 7. Lech Kołakowski 8. Bernadetta Krynicka 9. Henryk Wnorowski 10. Adam Andruszkiewicz 11. Agnieszka Muzyk 12. Łukasz Siekierko 13. Roman Czepe 14. Piotr Modzelewski 15. Tomasz Madras 16. Bożena Jolanta Jelska-Jaroś 17. Elżbieta Puczyłowska 18. Grzegorz Kucharewicz 19. Rafał Supiński 20. Alicja Biały 21. Andrzej Mioduszewski 22. Bożena Nienałtowska 23. Marek Dziatkowski 24. Henryk Łukaszewicz 25. Bożena Teresa Bujno 26. Agnieszka Zduńczyk 27. Izabela Wasilewska 28. Aleksandra Szczudło O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",Listę PiS w Białymstoku otwiera Dariusz Piontkowski,
https://wiadomosci.onet.pl/kraj/wybory-parlamentarne-2019-lista-pis-w-okregu-katowickim-katowice/s259yqv,Listy PiS w Katowicach. Liderem premier Mateusz Morawiecki,"Wybory parlamentarne 2019 odbędą się 13 października. Pierwszą z partii, która zaprezentowała swoje listy jest Prawo i Sprawiedliwość. Przedstawiamy listę wszystkich kandydatów PiS do Sejmu z okręgu katowickiego (lista nr 31). Jej liderem jest premier Mateusz Morawiecki.","Okręg 31 obejmuje miasta Chorzów, Katowice, Mysłowice, Piekary Śląskie, Ruda Śląska, Siemianowice Śląskie, Świętochłowice i Tychy oraz powiat bieruńsko-lędziński. Jak już wiadomo od kilku tygodni, katowicką listę Prawa i Sprawiedliwości do Sejmu otwiera premier Mateusz Morawiecki. Od ogłoszenia tej decyzji premier prowadzi intensywną kampanię, nawet kilka razy w tygodniu pojawia się z wizytą na Śląsku. Zaledwie w ciągu ostatnich czterech tygodni wziął udział w święcie policji w Katowicach, w Truskolasach, u boku uwielbianego Jakuba Błaszczykowskiego, obiecał budowę boiska, a w Gliwicach brał udział w podpisaniu umowy na modernizację czołgów. Otworzył fragment autostrady A1 i zabrzańskie centrum medyczne. Regularnie bywa na piknikach rodzinnych Prawa i Sprawiedliwości w regionie, a 15 sierpnia wziął udział w defiladzie z okazji Święta Wojska Polskiego, która pierwszy raz w historii odbyła się w Katowicach. Czołówka katowickiej listy to obecnie parlamentarzyści. Drugie miejsce na liście PiS otrzymał wiceminister sprawiedliwości Michał Wójcik. Trzecie miejsce przypadło byłemu ministrowi transportu posłowi Jerzemu Polaczkowi. Czwartek miejsce należy do cenionego na Śląsku posła Andrzeja Sośnierza. Piąte miejsce przyznano Marii Nowak. Najwyżej notowana kobieta na katowickiej liście PiS, choć w 2015 roku nie uzyskała mandatu posła, to od czerwca tego roku ponownie zasiada w ławach sejmowych, po odejściu do Parlamentu Europejskiego Grzegorza Tobiszowskiego. Wśród kandydatów PiS do Sejmu znaleźli się też m.in. wiceprezydent Katowic Mariusz Skiba (pozycja 7), katowicka radna Krystyna Panek (miejsce 15 na liście), Janusz Freitag, który ostatnio kandydował na burmistrza Lędzin (miejsce 11), czy Janina Zięba, kandydatka PiS w ostatnich wyborach samorządowych na prezydenta Świętochłowic (miejsce 19). O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",Liderem listy PiS w Katowicach premier Mateusz Morawiecki,
https://wiadomosci.onet.pl/kraj/wybory-2019-kandydaci-pis-z-regionu-swietokrzyskiego-kielce/glsfdbw,"PiS opublikowało listy wyborcze. W Świętokrzyskiem liderem Ziobro, a Tarczyński daleko","Wybory parlamentarne 2019 odbędą się 13 października. Pierwszą z partii, która zaprezentowała swoje listy, jest Prawo i Sprawiedliwość. Poniżej przedstawiamy listę wszystkich kandydatów PiS w okręgu nr 33 (Kielce). Zgodnie z wcześniejszymi zapowiedziami, otworzy ją minister sprawiedliwości i prokurator generalny Zbigniew Ziobro.","Jak już informowaliśmy, wszystkie decyzje dotyczące poszczególnych list Prawa i Sprawiedliwości w zbliżających się wyborach parlamentarnych zapadły pod koniec lipca podczas obrad komitetu politycznego partii. Dziś oficjalnie ogłosił je pełnomocnik wyborczy, szef Komitetu Wykonawczego PiS Krzysztof Sobolewski. Już wcześniej wiadomo było, że świętokrzyską listę PiS do Sejmu otworzy minister sprawiedliwości i prokurator generalny, a jednocześnie prezes Solidarnej Polski Zbigniew Ziobro. Teraz potwierdziło się, że na kolejnych miejscach jest kilka niespodzianek. Druga na liście jest wiceminister sportu i turystyki posłanka Anna Krupka, a trzeci lider PiS w regionie poseł Krzysztof Lipiec. Kolejne miejsca otrzymali: poseł Michał Cieślak, poseł Marek Kwitek, wiceminister spraw zagranicznych Piotr Wawrzyk, wojewoda świętokrzyski Agata Wojtyszek, posłanka Maria Zuba, poseł Bogdan Latosiński, poseł Andrzej Kryj i członek zarządu województwa Mariusz Gosek. Potwierdziło się też to, że dopiero piętnastą lokatę na liście otrzymał europoseł-elekt Dominik Tarczyński, który obejmie mandat dopiero po wyjściu Wielkiej Brytanii z Unii Europejskiej. Z kolei stawkę kandydatów PiS w Świętokrzyskiem zamyka wicewojewoda Bartłomiej Dorywalski. - Cała lista jest ważna, wszystkie 32 osoby. W moim przekonaniu najważniejsi są ci, którzy nie występują na tzw. miejscach biorących – mówił nam nie tak dawno poseł Krzysztof Lipiec. – Podnieśliśmy poprzeczkę po ostatnich wyborach do parlamentu Europejskiego, co mam nadzieję, przeniesie się na wynik w postaci dwucyfrowej liczby mandatów zdobytych przez posłów PiS w województwie świętokrzyskim. Przyjąłem bardzo proste założenie, trzynaście powiatów – trzynaście mandatów ma być i mam przekonanie, że nie jest to niemożliwe – dodał. Przypomnijmy, że obecnie na 16 posłów z województwa świętokrzyskiego, aż dziewięciu to przedstawiciele Prawa i Sprawiedliwości. PiS ma też w regionie wszystkich trzech senatorów. Dziś potwierdzono, że 13 października Krzysztof Słoń, Jarosław Rusiecki i Jacek Włosowicz będą starać się o reelekcję.   Oto wszyscy kandydaci PiS w wyborach parlamentarnych 2019 w woj. świętokrzyskim: Jacek Włosowicz – kandydat PiS do Senatu w okręgu numer 81 (powiaty: staszowski, buski, kazimierski, pińczowski, jędrzejowski, włoszczowski, konecki) – senator RP Jarosław Rusiecki – kandydat PiS do Senatu w okręgu numer 82 (powiaty: sandomierski, opatowski, ostrowiecki, starachowicki i skarżyski) – senator RP Krzysztof Słoń – kandydat PiS do Senatu w okręgu numer 83 (Kielce – powiat kielecki) – senator RP",Zbigniew Ziobro,
https://wiadomosci.onet.pl/kraj/wybory-parlamentarne-2019-kandydaci-pis-okreg-szczecinski/qbq0zym,Wybory parlamentarne 2019. Kandydaci PiS w okręgu szczecińskim,"Wybory parlamentarne 2019 odbędą się 13 października. Pierwszą z partii, która zaprezentowała swoje listy, jest Prawo i Sprawiedliwość. Poniżej przedstawiamy listę wszystkich kandydatów PiS do Sejmu z okręgu nr 41 (Szczecin) i Senatu. Zgodnie z wcześniejszymi zapowiedziami, listę w szczecińskim okręgu otwiera minister Marek Gróbarczyk.","Na ""jedynce"" bez zmian pozostaje minister gospodarki morskiej i żeglugi śródlądowej, Marek Gróbarczyk. Drugą lokatę dostał Leszek Dobrzyński, a tuż za nim znajduje się Artur Szałabawka. Kolejne numery na liście też nie są zaskoczeniem: czwórka to Michał Jach, piątka: Stefania Biernat, szóstka: Krzysztof Zaremba. Na miejscu siódmym zobaczymy nazwisko Rafała Muchy, brata Pawła Muchy, który jest posłem i bratem Pawła Muchy, wiceministra w Kancelarii Prezydenta Andrzeja Dudy. Na listach do Sejmu znajduje się też nazwisko młodego i kontrowersyjnego polityka ze Szczecina: Dariusza Mateckiego, który znajduje się pośrodku listy (15. miejsce). Dariusz Matecki znany jest ze swojej - często dość kontrowersyjnej - działalności w mediach społecznościowych. Prowadzi kilkanaście różnych fanpage'y na portalu Facebook, a także m.in. kanał na Youtube ""Prawicowy Internet"". Zarobki Mateckiego na celownik wziął portal money.pl. Faktycznie, według oświadczenia majątkowego, radny Matecki w ubiegłym roku zarobił w sumie ponad 161 tys. zł, z czego dieta radnego to zaledwie 700 zł. 66 tysięcy Dariusz Matecki zarobił na podstawie umowy o pracę. Pozostałe 94 tys. to zarobki... z reklam dzięki blogowi. Tak sam Matecki tłumaczy to w rozmowie z portalem. Na dowód pokazuje na swoim profilu jeden z przelewów na kwotę 10 tys. zł. Ostatni numer na liście przypada wiceministrowi edukacji narodowej, Maciejowi Kopeciowi. Do Senatu z okręgu nr 97 (powiat policki oraz miasto Szczecin) wystartuje Małgorzata Jacyna-Witt. Okręg nr 98 (powiaty: goleniowski, gryficki, gryfiński, kamieński, łobeski, myśliborski, pyrzycki, stargardzki oraz miasto Świnoujście) to Edward Kosmal. Kandydaci Prawa i Sprawiedliwości do Sejmu Okręg nr 41 (Szczecin)","""Jedynką"" na liście Prawa i Sprawiedliwości w Szczecinie jest Marek Gróbarczyk",
https://wiadomosci.onet.pl/kraj/wybory-2019-liderzy-list-pis-kandydaci-pis-w-woj-slaskim/12hp9ky,"""To nasi najlepsi ambasadorzy"". PiS przedstawia liderów list w woj. śląskim","Prawo i Sprawiedliwość zaprezentowało dziś w Katowicach liderów list do Sejmu i Senatu w woj. śląskim. Kandydaci wyznaczyli kierunek swoich działań na następną kadencję. To między innymi utrzymanie programów socjalnych, usprawnienie służby zdrowia, walka ze smogiem i dobra współpraca między samorządem a rządem.","– Współpraca administracji na poziomie wojewódzkim z administracją rządową bardzo dobrze i sprawnie działa. To dzięki posłom i posłankom śląskiej ziemi. Mam nadzieję, że obecni tu posłowie będą mieli okazję współpracować z nami w przyszłej kadencji, aby ten dobry czas dla Polski, dla województwa śląskiego trwał nadal. Jestem przekonany, że to będą nasi najlepsi ambasadorzy – mówił dziś marszałek woj. śląskiego Jakub Chełstowski, jednocześnie szef PiS w okręgu katowickim. W Katowicach, na tle ikonicznego Spodka, odbyła się konferencja prasowa ""jedynek"" do Sejmu i Senatu Prawa i Sprawiedliwości. Zabrakło jednak najważniejszego kandydata - startującego z okręgu katowickiego premiera Mateusza Morawieckiego. Przy okazji zaprezentowano również billboard i przyjętą na czas kampanii wyborczej PiS szatę graficzną. – Rząd Zjednoczonej Prawicy wszystkie rozpoczęte programy w zakresie rodziny, szeroko pojętej polityki społecznej, będzie kontynuował – zapewniała minister rodziny, pracy i polityki społecznej Bożena Borys-Szopa, która została liderką gliwickiej listy PiS do Sejmu. Minister przypomniała, że do tej pory, w ramach programu Rodzina 500+ rozdysponowano 75 mld złotych, a w woj. śląskim przeszło 7,5 mld złotych. – Ten program będzie kontynuowany i nie ma zagrożenia, że będzie zmieniony – dodała minister. Bolesław Piecha reprezentujący okręg rybnicki przypomniał, że obok Krakowa, to właśnie Rybnik jest miastem z najbardziej zanieczyszczonym powietrzem w Polsce. Zapewnił, że rząd PiS konsekwentnie będzie realizował programy mające sprzyjać walce ze smogiem. Dodał, że rząd zamierza również ulepszyć służbę zdrowia. – Będziemy doskonalić programy leki dla seniorów, będziemy poszerzyć zakres spraw związanych z onkologią. Jednocześnie będziemy mierzyć się z kolejkami – mówił. Przypomnijmy, że w ubiegły piątek partia Jarosława Kaczyńskiego, jako pierwsza zaprezentowała pełne listy wyborcze na jesienne wybory parlamentarne. W sześciu okręgach wyborczych do Sejmu, na jakie podzielone jest woj. śląskie, liderami list zostali: Stanisław Szwed (okręg nr 27 Bielsko-Biała), Szymon Giżyński (okręg nr 27 Częstochowa), Bożena Borys-Szopa (okręg nr 27 Gliwice), Bolesław Piecha (okręg nr 30 Rybnik), Mateusz Morawiecki (okręg nr 31 Katowice) i Ewa Malik (okręg nr 32 Sosnowiec). Do Senatu w Śląskiem startować będą: Ryszard Majer (okręg nr 68), Artur Warzocha (okręg nr 69), Krystian Probierz (okręg nr 70), Andrzej Misiołek (okręg nr 71), Ewa Gawęda (okręg nr 72), Wojciech Piecha  (okręg nr 73), Dorota Tobiszowska  (okręg nr 74), Czesław Wincenty Ryszka  (okręg nr 75), Arkadiusz Grabowski (okręg nr 76), Jacek Dudek (okręg nr 77), Andrzej Kamiński (okręg nr 78), Tadeusz Kopeć (okręg nr 79), Bronisław Korfanty (okręg nr 80).",,
https://wiadomosci.onet.pl/kraj/pomorze-pis-rozpoczyna-kampanie-bylo-o-500-lgbt-i-mniejszych-miejscowosciach/b22fnh7,"PiS rozpoczął kampanię na Pomorzu. Sellin: będziemy gryźć ziemię, by wynik wyborczy był jak najlepszy","""Dobry czas dla Polski"" - to przewodnie hasło, pod którym PiS chce walczyć o jak najlepszy wynik w najbliższych wyborach. Na dzisiejszej konferencji w Gdańsku partia Jarosława Kaczyńskiego ogłosiła oficjalny start kampanii. Jej leitmotivem (również i na poziomie lokalnym) może być kwestia LGBT. - Nikogo nie chcemy straszyć - zapewniał nas poseł Marcin Horała i przekonywał, że PiS jest silniejszy niż kilka lat temu.","Na dzisiejszej konferencji w Gdańsku poseł PiS Marcin Horała przedstawił pomorskich kandydatów partii Jarosława Kaczyńskiego w wyborach do Sejmu i Senatu. Już kilka dni temu pisaliśmy o niektórych nazwiskach z tej listy.  Dzisiaj w Gdańsku obok Horały pojawili się m.in. Jarosław Sellin, Kacper Płażyński, Tadeusz Cymański, czy Kazimierz Smoliński. Poseł Horała (""jedynka"" PiS w okręgu gdyńsko-słupskim) mówił: ""Mamy już pełne listy kandydatów. Opozycja nadal zajmuje się sama sobą i zajmuje się kłótniami. Prawo i Sprawiedliwość zajmuje się rozmową z Polakami o tym, co jest dla nich, dla wyborców najważniejsze"". W podobne tony uderzał minister Jarosław Sellin (""jedynka"" PiS w okręgu gdańskim): ""Liczymy, że nasz wynik na Pomorzu będzie lepszy niż cztery, czy osiem lat temu. Będziemy o to zabiegać ciężką pracą i spotkaniami z ludźmi. Będziemy gryźć ziemię, by na Pomorzu wynik dla Zjednoczonej Prawicy i PiS był jak najlepszy"". Politycy PiS przekonywali, że ostatnie lata były dobre dla Polski. Pojawiły się nawiązania m.in. do programu 500+. Sellin podkreślał: ""Przede wszystkim wspieramy rodziny"". Horała zapewniał z kolei, że politycy PiS nie wykluczają w Polsce nikogo. Jednocześnie jednak, przedstawiciele rządzącej partii nie ukrywali na konferencji, że nie godzą się na działania przedstawicieli środowisk LGBT. Postrzegają je jako ""wchodzenie z butami do polskich rodzin"". Poseł Smoliński (""szóstka"" PiS w okręgu gdańskim) w rozmowie z nami podkreślał, że samorządy nie powinny promować działań LGBT, i że w tej kwestii oczekuje jasnych deklaracji ze strony lokalnych polityków. Zgadzał się z nim Arwid Żebrowski (""trójka"" na liście PiS w okręgu gdańskim). Zgadzał się i Horała, który argumentował, że to PiS, w przeciwieństwie do lewicowej opozycji, stanowi tamę dla działań LGBT. Słuchając takich wystąpień, można było odnieść wrażenie, że tego typu narracja może być leitmotivem w kampanii wyborczej PiS, i to nie tylko na szczeblu ogólnopolskim, a właśnie przede wszystkim lokalnym.  Horała nie zgadza się z tezą, że właśnie na strachu przed LGBT, PiS chce w pewnym stopniu budować tegoroczną kampanię wyborczą. - To nie Prawo i Sprawiedliwość straszy środowiskiem LGBT. To nie my organizujemy marsze równości w każdym mieście. To nie my organizujemy kolejne profanacje symboli religijnych. To nie PiS wprowadza kartę LGBT do szkół - mówił Onetowi Horała. - To druga strona chce z butami wchodzić do szkół, promować swoją ideologię. Każdy ma prawo wychowywać dzieci tak, jak chce, zgodnie z własnymi wartościami. I nikt im nie powinien tego zakazywać. Nikomu pod kołdrę nie chcemy zaglądać, niech każdy żyje, jak chce, w swoim domu - dopowiadał. Politycy PiS przyznawali, że na Pomorzu ich partia nie ma łatwego zadania. W rozmowach z nami podkreślali, że ich zdaniem dobrym wynikiem będzie uzyskanie takiej samej liczby mandatów co Platforma Obywatelska. W kampanii PiS chce podkreślać, że w swojej polityce partia wspiera i będzie wspierać mniejsze miejscowości na Pomorzu, a także że nie zrezygnuje z dotychczasowej polityki socjalnej.  Horała uważa, że wynik PiS na Pomorzu będzie lepszy, niż w ostatnich latach. Zwraca uwagę, że PiS startuje ""z pozycji wiarygodnej partii rządzącej z określonym dorobkiem"". - Mamy też bardzo mocne listy, mamy kandydatów z każdego powiatu. Mamy pozycję programowe skierowaną do subregionów naszego województwa. Dość wspomnieć nasze propozycje co do rozbudowy portu, rozwoju kolei, stoczni, wielkie projekty morskie energetyki wiatrowej. Horała nie zgadza się z często pojawiającym się zarzutem, że PiS centralizuje państwo i swoją polityką sprawia, że samorządy mają mniej pieniędzy w budżetach, mniej kompetencji, a paradoksalnie więcej zadań. - Nie idziemy w kierunku centralizacji, a w kierunku racjonalizacji i pomocniczości. Zasada pomocniczości mówi, że pewne decyzje prowadzone są na tym szczeblu, na którym najlepiej można je prowadzić, a nie oznacza, że zawsze z automatu wszelkie pieniądze i kompetencje mają być na tym szczeblu prawie najniższym - odpowiadał nam Horała. Billboard z hasłem ""Dobry czas dla Polski"" ma odwiedzać po kolei kolejne miasta i miejscowości na Pomorzu, a politycy PiS obiecali szereg spotkań z mieszkańcami.",Pomorscy kandydaci PiS do Sejmu i Senatu,
https://wiadomosci.onet.pl/tylko-w-onecie/bartlomiej-sienkiewicz-w-onet-rano-to-przykrywanie-nieudolnosci-rzadow/1873ctp,"Bartłomiej Sienkiewicz w ""Onet Rano."": to przykrywanie nieudolności rządów","Bartłomiej Sienkiewicz był gościem Iwony Kutyny w programie ""Onet Rano."". Polityk Koalicji Obywatelskiej podkreślał, że KO koncentruje się na problemach, takich jak służba zdrowia, podczas gdy PiS unika takich rozmów. - To nic innego, jak przykrywanie nieudolności rządów przez cztery lata - mówił. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/piknik-pis-w-stalowej-woli-przemowienie-mateusza-morawieckiego/0s7z4g2,"Mateusz Morawiecki: czy chcemy, żeby państwo było stalowe, czy żeby było państwem tekturowym","- Nie będzie naszej zgody na podrzynanie gardeł kukłom, ani na żadne obrażanie Polaków, polskiej wiary, polskiego języka, na kłamstwa historyczne - mówił premier Mateusz Morawiecki dziś na pikniku rodzinnym w Stalowej Woli (Podkarpackie).","- Chcemy zaangażować się w budowanie poziomu życia takiego, jak w państwach Europy Zachodniej, ale wierzę, że w dekadę lub dwie przeskoczymy tamten poziom życia - powiedział dziś premier Mateusz Morawiecki. Morawiecki podkreślił, że na realizację programów społecznych rząd przeznacza rocznie 85-90 mld zł. - Jest dzisiaj szczególny czas - mamy rzeczywiście kilka najbliższych tygodni decydujących być może o dekadach, a więc zapytajmy siebie, naszych przyjaciół, sąsiadów, rodziny, najbliższych, czy chcemy, żeby państwo było stalowe jak ze stali, żeby miało stalową wolę realizacji programów społecznych czy żeby było państwem tekturowym? - mówił szef rządu w Stalowej Woli. - Chcemy zaangażować się w kolejnych latach w to, co jest dla Polski najważniejsze - budowanie poziomu życia takiego albo jeszcze lepszego, jaki jest w państwach Europy Zachodniej - to jest nasz cel, to jest dzisiaj nasz punkt odniesienia, ale ja wierzę, że za dekadę lub dwie w stosunku do niektórych państw przeskoczymy tamten poziom życia i będziemy lepiej, piękniej żyli i mieli również dużo więcej wolności - dodał Morawiecki. Podczas wystąpienia szef rządu zwracał uwagę, że środki, które ""ciężką pracą wyrwaliśmy mafiom VAT-owskim, przestępcom podatkowym, wielkim korporacjom międzynarodowym"" są również przeznaczane na podnoszenie naszego bezpieczeństwa. - Tak żeby to bezpieczeństwo było jak najwyższe. I nie będzie naszej zgody na podrzynanie gardeł kukłom, ani na żadne obrażanie Polaków, polskiej wiary, polskiego języka, na kłamstwa historyczne"" - podkreślił. Premier Mateusz Morawiecki przemawiając do mieszkańców Stalowej Woli na pikniku rodzinnym zwrócił uwagę na symboliczną nazwę tego miejsca: ""potrzebujemy stalowej woli do przebijania dalej szklanych sufitów niemożności, które krępowały nas w czasach III RP"". - Prosimy o stalową Wolę i ją deklarujemy - powiedział. Prosił zgromadzonych, by odpowiedzieli sobie na pytanie, ""czy lepiej żyło się w Polsce cztery lata temu, czy teraz?"". Czy było wtedy łatwiej o pracę, jak wyglądała polityka senioralna, wobec rodzin. I czy lepiej się żyło rodzinom wielodzietnym. Zapytał zgromadzonych, czy Polska może być lepsza. I odpowiedział, że poprzednicy uważali, że III RP to wszystko, co można osiągnąć. - My uważamy, że Polska może być lepsza. Że to jest podstawowe nasze zobowiązanie, żeby starać się rok po roku kadencja po kadencji, żeby Polska stawała się coraz lepsza - mówił premier. Zwrócił uwagę, że ""Unia Europejska to twarda walka o własne interesy"" i dodał, że ""potrafimy realizować tam swoje - czasami postawić się i postawić na swoim"". - Idziemy tą drogą. Ten ogień, który nieśli nasi przodkowie i przez ciemne lata faszyzmu, komunizmu - tej czerwonej zarazy - wierzyli, że ten ogień doprowadzi nas do niepodległej, suwerennej, my dzisiaj przejęliśmy - zapewnił na pikniku PiS premier Morawiecki. Premier dodał też, że chce ""naszym przodkom, ale także naszym wnukom"" obiecać, że ""z tej drogi ku Polsce dumnej, suwerennej, sprawiedliwej i wielkiej nie zejdziemy"". Mateusz Morawiecki zwrócił uwagę, że ""niektórzy obawiają się, czy wystarczy środków na realizacje wielkich programów społecznych PiS"". - Zadłużenie państwa odbywało się za naszych poprzedników. Jak zliczymy zabranie OFE i wyprzedanie majątku narodowego w ich czasach, to łącznie był to dług dodatkowy zaciągnięty przez naszych poprzedników w wysokości 600 mld zł - podkreślił Morawiecki. Dodał przy tym, że w 2018 r. deficyt budżetowy był najniższy w okresie ostatnich 30 lat. - Widać, kto jest dobrym gospodarzem finansów publicznych: PIS - oświadczył. - Mamy kompetencje, mamy lata doświadczeń i udanych polityk za sobą. Pokazaliśmy ludziom, że to nie jest tylko gadanie; że to jest działanie, że to jest czyn, który przemawia do narodu i stara się obudzić go do wielkości - podkreślił premier. - Chcemy przebijać te szklane sufity dalej właśnie dla polskich rodzin, bo to jest podstawą naszego programu i to będzie podstawą naszego programu w kolejnych latach - mam nadzieję - jeżeli państwo, jeżeli Polacy nam zaufają - mówił w niedzielę premier. - W tym naszym wielkim społecznym, gospodarczym programie jest pewien klucz, kluczyk, klucz do skarbca - dosłownie i w przenośni. To jest umiejętność, kompetencja zarządzania instytucjami państwa, w szczególności instytucjami podatkowymi - podkreślił Morawiecki. Jego zdaniem ci, ""którzy naiwnie lub z premedytacją chcą, żeby było tak jak było, to albo wiedzą, albo nie wiedzą, że Polska była pozbawiona naszych środków, nam należnych podatków (...), na dziesiątki różnych sposobów"" - mówił premier do zgromadzonych. - Trzeba było szkiełka i oka, trzeba było tej kompetencji, żeby wniknąć w te obszary, gdzie, w jaki sposób wielkie korporacje międzynarodowe nie płacą w Polsce podatków, w jaki sposób mafie VAT-owskie transferują pieniądze za granicę - stwierdził. - Bo ten wachlarz tych różnych metod, przez które Polacy byli pozbawieni pieniędzy, był bardzo szeroki i jest dalej bardzo szeroki. Tylko Prawo i Sprawiedliwość nie pozwala na jego stosowanie - wyjaśnił. - I tak długo, jak będziemy, nie pozwolimy na jego stosowanie - dodał. - To mechanizmy od całkiem legalnych - niestety - rajów podatkowych: Szwajcaria, Holandia, Irlandia, Luksemburg (...), a skończywszy na zupełnie nielegalnych mechanizmach, jak przemyt papierosów, alkoholu, paliwa, który my w końcu kontrolujemy - tłumaczył premier Morawiecki. Zaznaczył, że mówi o tym tak dużo, ponieważ trzeba zrozumieć, skąd się wzięły pieniądze przeznaczane obecnie na politykę społeczną i gospodarczą. - One właśnie wzięły się z tego, że Prawo i Sprawiedliwość potraktowało państwo polskie nie jak piąte koło u wozu, tylko jako najwyższą wartość, wspaniałą wartość - powiedział. Pytał, jak można było wolnej, suwerennej, niepodległej ojczyzny, odzyskanej po ""takich trudach, utopionych we krwi II wojny światowej i wcześniejszych powstań, wysiłków zbrojnych"" nie traktować jako naszego największego dobra. - A właśnie tak działo się w czasach do 2015 roku - oczywiście z krótkimi przerwami na inne rządy - stwierdził.",Mateusz Morawiecki,
https://wiadomosci.onet.pl/kraj/stalowa-wola-piknik-rodzinny-z-udzialem-politykow-pis/93rxfsh,Jarosław Kaczyński: jestem ogromnie wdzięczny abp. Markowi Jędraszewskiemu,"- Są dzisiaj w naszym kraju tacy, którzy chcą się wedrzeć do naszych rodzin, do naszych szkół, do naszego życia, którzy chcą odebrać nam naszą kulturę, naszą wolność - ocenił Kaczyński. Wyjaśnił, że chodzi mu o tych, którzy ""atakują nasze świętości, atakują Kościół"" i chcą, aby to, co dla Polaków jest normalnością, zostało podważone"".","Dodał, że on sam, ale też wielu innych zebranych w Stalowej Woli, jest wdzięcznych abp. Markowi Jędraszewskiemu ""za to, że w słowach zdecydowanych, jednoznacznych, ujął ten problem"". - To jest dzisiaj wielki problem dla Polski - ocenił. Kaczyński mówił też, że trzeba żyć ""w wolności"" i "" nie podlegać temu wszystkiemu, co dzieje się zachód od naszych granic, gdzie wolność jest likwidowana, gdzie ludzie są już karani nie tylko przez tzw. hejt, ale też są karani poprzez represje administracyjne, czy sądowe, za to, że mówią, to co myślą"". - Żeby to nie przyszło do naszego kraju, Polska musi być wyspą wolności, naszej wolności, polskiej wolności. A polska wolność, to jest właśnie to prawo do tego, aby nasze świętości były szanowane, byśmy mogli żyć, tak jak chcemy - powiedział prezes PiS. - W centrum tego wszystkiego jest rodzina. I tej rodziny, normalnej, polskiej rodziny (...) musimy bronić. Jej właśnie broni ks. arcybiskup. Chce powiedzieć: ""jesteśmy tobie ekscelencjo, najdostojniejszy arcybiskupie, głęboko wdzięczni, z serca wdzięczni"". I ja osobiście to mówię, bo jestem wdzięczny - podkreślił Kaczyński.  - Powtarzam: to w Polsce się nie uda, obronimy Polskę! Obronimy wtedy, kiedy 13 października podejmiemy odpowiednie decyzję i muszę o to prosić wszystkich w Polsce: wesprzyjcie tych, którzy Polskę rozwijają i bronią polskich wartości. Wesprzyjcie PiS, bo to jedyna droga. Po drugiej stronie jest to, co mogliście już zobaczyć. Jest jedna opcja: Prawo i Sprawiedliwość - dodał Kaczyński.",,
https://wiadomosci.onet.pl/kraj/marek-kuchcinski-na-listach-pis-ponad-polowa-ankietowanych-przeciw/xcgj4g6,Sondaż: ponad połowa badanych przeciw obecności Kuchcińskiego na listach PiS,"Były już marszałek Sejmu Marek Kuchciński jest ""jedynką"" na liście wyborczej PiS w okręgu krośnieńskim. Czy polityk, którego dymisja nastąpiła w wyniku kontrowersji wokół lotów rządowymi samolotami, powinien w ogóle znaleźć się na listach wyborczych? Ponad połowa badanych odpowiedziała przecząco - podaje rp.pl.","W piątek PiS przedstawiło swoich kandydatów w wyborach do Sejmu i Senatu. Listę dla okręgu nr 22 otwiera nazwisko byłego już marszałka Sejmu. Dymisję Kuchcińskiego ogłosił Jarosław Kaczyński podczas konferencji 8 sierpnia. Wcześniej wyszło na jaw, że marszałek mijał się z prawdą w kwestii lotów rządowymi samolotami. Jak informowała ""Rzeczpospolita"", Kancelaria Sejmu nadal nie chce przekazać domagającym się tego posłom opozycji i dziennikarzom dokumentacji dotyczącej wszystkich lotów, jakie wykonano na jej zamówienie. Uczestników sondażu SW Research dla rp.pl spytano ""czy Marek Kuchciński powinien znaleźć się na listach wyborczych PiS-u?"". Odpowiedzi ""Nie"" udzieliło 52,7 proc. ankietowanych, ""Tak"" - 19,7 proc. Zdania w tej sprawie nie ma 27,6 proc. respondentów - czytamy na portalu ""Rzeczpospolitej"" - rp.pl. - Przeciwko startowaniu Marka Kuchcińskiego jako kandydata w wyborach z list PiS są częściej osoby powyżej 50 lat (62 proc.), badani o wykształceniu podstawowym/ gimnazjalnym (62 proc.), ankietowani o dochodzie netto od 3001 do 5000 zł (65 proc.) oraz respondenci z największych miast (64 proc.) - skomentował wyniki sondażu Piotr Zimolzak z SW Research.",Marek Kuchciński,
https://wiadomosci.onet.pl/kraj/piec-wnioskow-z-czytania-list-wyborczych-pis-analiza/9bh2nsp,Pięć wniosków z czytania list wyborczych PiS [ANALIZA],"Nie jest ważne, kto startuje z list PiS i które ma na nich miejsce. Ważne jest to, co listy PiS mówią o strategii Jarosława Kaczyńskiego, bo to może być zwiastun jego planów na kolejną kadencję. Onet przeanalizował wszystkie listy wyborcze PiS w całej Polsce. Wyciągnęliśmy z nich pięć wniosków:","Szef struktur PiS Krzysztof Sobolewski ogłosił wczoraj pełny skład list wyborczych partii do parlamentu. Łącznie do Sejmu i Senatu z list PiS startuje ponad 900 kandydatów na posłów i 99 kandydatów na senatorów. Co wynika z kształtu tych list? …bo liczy się partyjny szyld PiS, najcenniejszy dziś towar na politycznym rynku. Wybory do Parlamentu Europejskiego pokazały, że elektorat głosował bardziej na listę PiS, niż na znajdujących się na niej konkretnych kandydatów. Nigdy wcześniej nie było tak, by wszyscy kandydaci z pierwszych miejsc listy PiS — czyli wyselekcjonowani osobiście przez prezesa — uzyskiwali mandaty. A w tegorocznych eurowyborach tak właśnie się stało. Po raz pierwszy wyborcy w ciemno poszli za wolą Jarosława Kaczyńskiego, nie szukali niżej na liście kogoś być może bardziej wartościowego. Skutek takiego wyniku eurowyborów widać teraz na listach do Sejmu. Patrząc obiektywnie, to są słabsze listy niż cztery lata temu. Nie ma na nich takich lokomotyw jak Beata Szydło, Joachim Brudziński, czy Elżbieta Rafalska — wszyscy wybrali Brukselę. Część nowych ""jedynek” PiS to politycy drugiego, a nawet trzeciego szeregu, jak Violetta Porowska w Opolu, Krzysztof Czarnecki w Pile, czy Anna Pieczarka w Tarnowie. Wielu jest na listach też tzw. spadochroniarzy, czyli działaczy z centrali zesłanych przez prezesa na obcy teren — choćby Mateusz Morawiecki w Katowicach, czy Jacek Sasin w Chełmie. Ale to bez znaczenia, bo szef PiS zakłada, że w wyborach sejmowych głosujący znów będą wybierać szyld partii, nie zaś nazwisko konkretnego kandydata. W ten sposób Kaczyński staje się jeszcze silniejszy — bo to nie od charyzmy kandydata zależy, czy dostatnie mandat, tylko od tego, w jakim okręgu i na jakim miejscu umieści go szef partii. Takie właśnie są te listy: bardzo ""kaczyńskie"", ułożone według subiektywnej wyceny wartości kandydatów w rankingu prezesa PiS. …nawet jeśli kochają Rosję tak jak Kornel Morawiecki. Było oczywiste, że Morawiecki senior jest satelitą PiS w kończącej się kadencji Sejmu. Ale jednak trzymanie go na dystans dawało Kaczyńskiemu komfort unikania odpowiedzialności za jego kontrowersyjne, proputinowskie tyrady. Teraz tata premiera został oficjalnie przyjęty na listy PiS jako kandydat na senatora z Podlasia. A zatem od dzisiaj Kaczyński odpowiada za każdy jego prorosyjski wtręt i reżimową pochwałę. A miał ich ostatnio co niemiara. Mówił na przykład, że ""Polska powinna przestać uzależniać poprawę stosunków z Rosją od kwestii zwrotu wraku ze Smoleńska"", krytykował też rząd i prezydenta za ""nastawianie Polaków przeciwko Rosjanom"". Ale obecność Morawieckiego seniora i kilkorga jego ludzi na listach to tylko element szerszego zjawiska. W eurowyborach niemal do ostatniej chwili PiS obawiał się dobrego wyniku nacjonalistycznej koalicji Konfederacja składającej się z narodowców oraz ugrupowań Janusza Korwin-Mikkego i Grzegorza Brauna. Żeby uderzyć w konfederatów, w ostatnich dniach kampanii PiS przejął część ich retoryki, w tym sprzeciw wobec zwrotu przedwojennego mienia żydowskiego. Teraz PiS sięga po prostu po ludzi o poglądach zbliżonych do Konfederacji, żeby pozyskać nacjonalistyczny elektorat. Na listach jest kilku prominentnych narodowców, takich jak Adam Andruszkiewicz czy też kukizowców jak Tomasz Rzymkowski. Gdy Andruszkiewicz wchodził do rządu PiS jako wiceminister cyfryzacji bez jasno określonych kompetencji, spekulowano, że to gra premiera Morawieckiego na pozyskanie elektoratu narodowego, z czego Jarosław Kaczyński miał być niezadowolony. Być może tak rzeczywiście było. Ale teraz Andruszkiewicz jest kandydatem PiS, a na to już Kaczyński musiał wyrazić zgodę. Na listach jest takich ludzi więcej, a zatem jest to świadoma polityka Kaczyńskiego — PiS się utwardza i nacjonalizuje. Przyciągając narodowców i rozbijając kukizowców, Kaczyński marginalizuje jednocześnie swych koalicjantów. Partie Zbigniewa Ziobry i Jarosława Gowina dostały pojedyncze atrakcyjne miejsca na listach, co oznacza, że po wyborach obaj ministrowie będą znacznie słabsi i mogą zostać zmuszeni do wstąpienia do PiS. … takie właśnie jak np. Andruszkiewicz. Dawny lider Młodzieży Wszechpolskiej jest bohaterem doniesień o fałszowaniu podpisów na listach poparcia w wyborach samorządowych w 2014 r. Nie on jeden budzi kontrowersje. Jest na listach — jako „jedynka” w Krośnie — lider sejmowych globtrotterów Marek Kuchciński. Choć za ponad sto lotów na Podkarpacie, często z rodziną, musiał oddać marszałkowską laskę, to jego pozycji na liście to nie zmieniło. Kaczyński nie tylko prowokacyjnie podtyka krośnieńskim wyborcom taką świeżą, aferalną ""jedynkę”. On przywraca do politycznego życia dawniejszych skandalistów, co jest przecież ryzykiem nieporównanie mniejszym. Na tej zasadzie do politycznej gry jako kandydat do Senatu wraca Marek Surmacz. To właśnie były milicjant Surmacz — za poprzednich rządów PiS wiceszef MSWiA — wysyłał policjantów, by dostarczyli hamburgery do pociągu, którym jechała wygłodniała Elżbieta Rafalska, ówczesna wiceminister pracy. To także na jego polecenie policjanci odwozili do Siedlec urzędnika ministerstwa i w drodze powrotnej zginęli w wypadku. Na listach do Sejmu jest także miłośnik picia na umór, Bogdan Pęk. Po tym, jak pod koniec poprzedniej kadencji został sfotografowany nieprzytomny na podłodze sejmowego hotelu, idące akurat po władzę PiS się od niego odcięło. — Pan Pęk na pewno nie będzie startował z naszych list — oświadczyła latem 2015 r. ówczesna rzeczniczka PiS Elżbieta Witek. Dziś PiS ma władzę, Witek jest marszałkiem Sejmu, a Pęk wraca na listy. Choć — po prawdzie — do PiS-u wrócił już w minionym roku, gdy został radnym tej partii w Małopolsce. Na senackiej liście w Świętokrzyskim znaleźliśmy Jacka Włosowicza. To skarbnik Solidarnej Polski, partii Zbigniewa Ziobry. Jego nazwisko pojawia się w doniesieniach dotyczących nielegalnego finansowania partii politycznych za defraudowane środki z Parlamentu Europejskiego. Po co Kaczyńskiemu politycy ze skazą? Przede wszystkim, wszystkie badania oraz wyniki wyborów pokazują, że skandale nie szkodzą PiS-owi. Zresztą w partii panuje przekonanie, że Kaczynski lubi polityków z kompromitującymi elementami w życiorysie, bo są bardziej od niego zależni, a przez to także posłuszni.   … do bycia parlamentarzystą. I nie chodzi o złośliwą ocenę fachowości kandydatów PiS przez opozycję czy media. Chodzi o ocenę kompetencji kandydatów PiS przez sam PiS. Na listach są bowiem ludzie, których Kaczyński w mijającej kadencji wyrzucił z zajmowanych przez nich stanowisk. Tak jest choćby z byłym ministrem zdrowia Konstantym Radziwiłłem czy też fatalnie ocenianym byłym prezesem Polskiej Fundacji Narodowej Cezarym Jurkiewiczem. Obaj kandydują do Senatu z Mazowsza. Skoro Kaczyński tak surowo oceniał ich kompetencje, że pozbawił ich stanowisk, to zadziwia, że zdecydował się ich umieścić na listach do głosowania. Powodów może być kilka, ale jednym z głównych jest krótka ławka PiS. Widać to także przy ostatnich zmianach w rządzie i Sejmie, gdzie na karuzeli stanowisk zasiadają wciąż ci sami gracze. …dlatego na listach PiS są całe polityczne klany. Obok ojca premiera, do Senatu startuje ojciec prezydenta, zaś do Sejmu ponownie chce się dostać prezydencki stryj. Do Sejmu kandyduje też brat prezydenckiego ministra Pawła Muchy. O reelekcję stara się m.in. syn europosła Ryszarda Czarneckiego, mandat chce zdobyć także pociecha europosłanki Beaty Kempy. Ponownie do wyborów stają: brat Janusza Wojciechowskiego, byłego europosła PiS, a także Łukasz Schreiber, minister w Kancelarii Premiera i syn byłego posła PiS Grzegorza Schreibera. Jak widać, zdaniem władz PiS kandydowanie w wyborach członków rodzin polityków PiS nepotyzmem nie jest.",Jarosław Kaczyński,
https://wiadomosci.onet.pl/kraj/wybory-parlamentarne-2019-pis-bez-kandydata-do-senatu-w-jednym-okregu/v2fdqyn,PiS zrezygnowało z jednego okręgu senackiego. Startuje tam Lidia Staroń,"Prawo i Sprawiedliwość oficjalnie zaprezentowało dziś nazwiska osób, które mają z listy partii kandydować do Sejmu i Senatu. Brakuje tam jednego okręgu senackiego. Wszystko przez to, że w Olsztynie o senacki mandat będzie ubiegać się niezależna senator Lidia Staroń.","Staroń od 2005 r. przez trzy kadencje była olsztyńską posłanką PO. Najbardziej zasłynęła z walki o prawa spółdzielców. W sierpniu 2015 r., na kilka miesięcy przed wyborami, wystąpiła z Platformy. Poszła do nich jako kandydatka swojego komitetu i zdobyła mandat senatorski. Również w Senacie wyróżniała się dużą aktywnością. Musiała ją jednak ograniczyć po tym, jak w marcu ubiegłego roku przeszła ciężki udar. Udało się jej jednak wrócić do pracy. W tegorocznych wyborach znów ma startować jako kandydatka niezależna. PiS dziś ogłosił swoich kandydatów w 99 okręgach senackich. Zostawił tylko Olsztyn. Właśnie z powodu senator. - Tam startuje niezależna Lidia Staroń, a my nie wystawiamy kandydata. Nie będziemy z nią rywalizować - powiedział Onetowi Radosław Fogiel, rzecznik PiS.",Lidia Staroń,
https://wiadomosci.onet.pl/kraj/wybory-parlamentarne-2019-dominika-chorosinska-na-liscie-pis/dqd0qp8,"Aktorka Teatru Polskiego we Wrocławiu wystartuje w wyborach z listy PiS. ""Polska stała się polem bitwy o tradycyjną rodzinę""","Dominika Figurska (nosząca po mężu nazwisko Chorosińska) znalazła się na liście kandydatów Prawa i Sprawiedliwości do Sejmu. W październikowych wyborach wystartuje w okręgu Warszawa II. Chorosińska znana jest m.in. z występów w serialu ""M jak Miłość"" i pracy w programie ""W tyle wizji"" na antenie TVP Info. ""Chcę budować Polskę prorodzinną i wierną swoim korzeniom"" - zadeklarowała.","Chorosińska znalazła się na ostatnim, 24. miejscu na liście w drugim okręgu warszawskim. Swój start skomentowała na Facebooku. ""Tegoroczne wydarzenia pokazują, że Polska stała się polem bitwy o tradycyjną rodzinę, model wychowania młodego pokolenia i miejsce wartości chrześcijańskich w przestrzeni publicznej"" - napisała. Zadeklarowała też, że ""jako posłanka chce budować Polskę prorodzinną i wierną swoim korzeniom"". Chorosińska została jesienią ubiegłego roku wybrana z listy PiS do sejmiku województwa mazowieckiego. W maju tego roku bezskutecznie startowała natomiast do Parlamentu Europejskiego. Zdobyła 12,7 tys. głosów. Z listy PiS w tym okręgu mandat zdobyli Jacek Saryusz-Wolski (186,8 tys. głosów), a także Ryszard Czarnecki (134,6 tys.). Aktorka jest związana z Teatrem Polskim. Występowała w serialu ""M jak miłość"" w TVP2, i zagrała w filmie ""Smoleńsk"". W 2016 roku zaczęła współprowadzić weekendowe pasmo w Telewizji Republika, a w 2017 roku zadebiutowała w programie ""W tyle wizji"" w TVP Info. Źródło: Facebook",Dominika Chorosińska,
https://wiadomosci.onet.pl/kraj/wybory-parlamentarne-2019-lubelskie-pis-oglosilo-kandydatow-do-sejmu-i-senatu/r2jb44q,Wybory parlamentarne 2019. Lubelskie: PiS ogłosiło kandydatów do Sejmu i Senatu,"Wybory parlamentarne 2019 odbędą się 13 października. Pierwszą z partii, która zaprezentowała swoje listy, jest Prawo i Sprawiedliwość. Poniżej przedstawiamy listę wszystkich kandydatów PiS z okręgu nr 6 (Lublin) i nr 7 (Chełm).","Prezentacja kandydatów PiS do Sejmu i Senatu nie przyniosła większych niespodzianek. Zgodnie z wcześniejszymi zapowiedziami lubelską listę PiS otwiera wiceminister MSWiA Sylwester Tułajew. Po raz pierwszy posłem został w 2015 roku, kiedy w wyborach parlamentarnych zdobył ponad 17 tys. głosów. W ubiegłorocznych wyborach samorządowych był kandydatem PiS na urząd prezydenta Lublina. Nie udało mu się pokonać Krzysztofa Żuka (PO), który wygrał w pierwszej turze, zdobywając 62,32 proc. głosów. Na Tułajewa zagłosowało 31,48 proc. wyborców.  Na drugim miejscu znalazł się wojewoda lubelski Przemysław Czarnek. Pierwotnie miał być kandydatem do Senatu, jednak ponad 500 działaczy PiS z woj. lubelskiego w specjalnym liście zaapelowało do prezesa Jarosława Kaczyńskiego, by Czarnek znalazł na liście do Sejmu. Wojewoda lubelski zasłynął z wygaszenia mandatu prezydenta Lublina oraz zażartą walką z LGBT. Samorządom, które przyjęły stanowiska przeciwko ideologii LGBT, wręczył nawet medale. Podium na lubelskiej liście zamyka poseł Gabriela Masłowska. W przeszłości była wykładowcą na UMCS. Nieustannie od 2001 roku zasiada w ławach poselskich. Do 2006 roku była posłem Ligi Polskich Rodzin. Pięć lat później wstąpiła do Prawa i Sprawiedliwości. Bardzo często jest gościem mediów należących do o. Tadeusza Rydzyka. Największą ciekawostką jest obecność na 30 miejscu Jana Kanthaka. To rzecznik prasowy ministra sprawiedliwości Zbigniewa Ziobro. Ponadto jest radnym miejskim... w Gdańsku. Do tej pory nie są znane żadne związki Kanthaka z regionem. Kolejnym spadochroniarzem jest wicepremier Jacek Sasin, który otworzy listę w okręgu nr 7 (Chełm). Od 4 czerwca 2019 roku pełni funkcję wiceprezesa Rady Ministrów. Wcześniej był też sekretarzem stanu w Kancelarii Prezesa Rady Ministrów oraz Przewodniczącym Komitetu Stałego Rady Ministrów. Od od 1 lutego 2007 do 29 listopada 2007 był wojewodą mazowieckim. Na drugim i trzecim miejscu znaleźli się posłowie Sławomir Zawiślak i Marcin Duszek. Na dalszych pozycjach są również członkowie zarządu województwa lubelskiego: Dariusz Stefaniuk i Zdzisław Szwed. Na 22 pozycji jest były radny sejmiku PSL Stanisław Misztal. Na liście zabrakło trzech obecnych parlamentarzystów PiS: Agaty Borowiec, Jana Szewczaka i Piotra O., któremu postawiono zarzut kupienia prawa jazdy. Wszystko jasne jest również w przypadku Senatu. W okręgu nr 14 wystartuje Stanisław Gogacz, w okręgu nr 15 Grzegorz Czelej, w okegu nr 16 Krzysztof Michałkiewicz, okręgu nr 17 Grzegorz Bierecki, w okręgu nr 18 Józef Zając i w okręgu nr 19 Jerzy Chróścikowski. 1.      Sylwester Tułajew 2.      Przemysław Czarnek 3.      Gabriela Masłowska 4.      Artur Soboń 5.      Lech Sprawka 6.      Krzysztof Szulowski 7.      Krzysztof Głuchowski 8.      Sławomir Skwarek 9.      Adam Kałaska 10.  Jerzy Bielecki 11.  Teresa Bogacka 12.  Magdalena Filipek-Sobczak 13.  Leszek Kowalczyk 14.  Kazimierz Choma 15.  Marek Wojciechowski 16.  Tomasz Pitucha 17.  Arkadiusz Jurek 18.  Piotr Patkowski 19.  Jolanta Szałas 20.  Andrzej Pruszkowski 21.  Ewa Zybała 22.  Krzysztof Podkański 23.  Renata Szczypa 24.  Dorota Baranowska 25.  Ewa Szałachwiej 26.  Dorota Skrzat 27.  Anna Matraszek-Furtak 28.  Ryszard Majkowski 29.  Ilona Duda 30.  Jan Kanthak 1.      Jacek Sasin 2.      Sławomir Zawiślak 3.      Marcin Duszek 4.      Teresa Hałas 5.      Tomasz Zieliński 6.      Dariusz Stefaniuk 7.      Marcin Romanowski 8.      Lucjan Cichosz 9.      Zdzisław Szwed 10.  Leszek Skiba 11.  Maria Gmyz 12.  Robert Gmitruczuk 13.  Beata Strzałka 14.  Krzysztof Gałaszkiewicz 15.  Konrad Sawicki 16.  Anna Kusiak-Janiec 17.  Jerzy Szwaj 18.  Barbara Barszczewska 19.  Iwona Chmielewska 20.  Mariusz Zańko 21.  Halina Czarnecka 22.  Stanisław Misztal 23.  Agnieszka Piekarska 24.  Anna Dąbrowska-Banaszek",Sylwester Tułajew,
https://wiadomosci.onet.pl/kraj/wybory-parlamentarne-2019-lista-kandydatow-pis-w-okregu-12/h79s3n6,Wybory parlamentarne 2019. Liderem PiS w okręgu 12 były rzecznik Beaty Szydło Rafał Bochenek,"Wybory parlamentarne 2019 odbędą się 13 października. Pierwszą z partii, która zaprezentowała swoje listy, było Prawo i Sprawiedliwość. Poniżej przedstawiamy wszystkich kandydatów PiS, którzy wystartują z okręgu wyborczego numer 12. Listę otwiera Rafał Bochenek, to były rzecznik prasowy premier Beaty Szydło, a obecnie przewodniczący małopolskiego sejmiku.","Bochenek pochodzi ze Strumiany. To wieś w powiecie wielickim (woj. małopolskie). Lider listy PiS, pomimo młodego wieku - 33 lata - ma bogate doświadczenie polityczne. Był m.in. radnym miejskim w Wieliczce, brał udział w wygranej kampanii wyborczej Andrzeja Dudy, piastował stanowisko rzecznika prasowego premier Beaty Szydło. Był także pełnomocnikiem ministra środowiska ds. organizacji sesji międzynarodowych negocjacji klimatycznych COP24. W ostatnich wyborach samorządowych w 2018 roku uzyskał mandat radnego sejmiku województwa małopolskiego, uzyskując blisko 38,5 tysiąca głosów. Na liście prócz Bochenka znalazła się Ewa Filipiak, to była burmistrz Wadowic, która swoje stanowisko piastowała przez 20 lat. Zaskakujące są z kolei dalekie miejsca Iwony Gibas (dziewiąte) oraz Filipa Kaczyńskiego - dwunaste. Obaj w ostatnich wyborach samorządowych zdobyli odpowiednio 25 795 oraz 38 702 głosów, co pozwoliło im uzyskać mandat radnego sejmiku województwa małopolskiego. Poniżej publikujemy nazwiska osób startujących z list PiS z okręgu wyborczego numer 12 (powiat chrzanowski, myślenicki, suski, oświęcimski, wadowicki): O mandat poselski może ubiegać się polski obywatel, który najpóźniej w dniu wyborów kończy 21 lat, a o mandat do Senatu - 30 lat. Kandydatów na posłów i senatorów mogą zgłaszać partie polityczne oraz wyborcy. Nie można kandydować równocześnie do Sejmu i Senatu. W wyborach parlamentarnych głosować mogą pełnoletni obywatele Polski. Zgodnie z konstytucją wybory parlamentarne zarządza prezydent nie później niż na 90 dni przed upływem czterech lat od rozpoczęcia kadencji Sejmu i Senatu. Data wyborów wyznaczana jest na dzień wolny od pracy, przypadający w ciągu 30 dni przed upływem czterech lat od rozpoczęcia kadencji obu izb parlamentu. Pierwsze posiedzenia Sejmu VIII kadencji i Senatu IX kadencji odbyło się 12 listopada 2015 roku. Dlatego Andrzej Duda mógł wybierać spośród dat: 13, 20, 27 października oraz 3 lub 10 listopada. Prezydent zdecydował, że nowych posłów i senatorów wybierzemy 13 października.",Rafał Bochenek wystartuje z pierwszego miejsca,
https://wiadomosci.onet.pl/kraj/listy-wyborcze-pis-do-sejmu-i-senatu-podano-nazwiska/hwkgegq,PiS opublikowało listy wyborcze,"Około 60 proc. osób z list PiS w nadchodzących wyborach parlamentarnych to aktywni samorządowcy; na listach znajdą się też członkowie partii koalicyjnych oraz m.in. przedstawiciele organizacji społecznych - poinformował pełnomocnik wyborczy, szef Komitetu Wykonawczego PiS Krzysztof Sobolewski.","Polityk przedstawił pełne listy wyborcze PiS i podkreślił, że były gotowe już ""od jakiegoś czasu"", ale przeszły drobne ""zmiany kosmetyczne"". - Są to listy po części samorządowe - ok. 60 proc. osób z list PiS, to aktywni samorządowcy, burmistrzowie, radni wszystkich szczebli samorządowych - mówił szef Komitetu Wykonawczego PiS. - Nasze listy to również listy koalicyjne, bo oprócz członków PiS, będą na nich znajdować się członkowie Solidarnej Polski, Porozumienia Jarosława Gowina, do niedawna członkowie Kukiz'15 - dodał. Sobolewski podkreślił, że na listach PiS znajdą się także przedstawiciele organizacji społecznych. Poniżej publikujemy nazwiska trzech pierwszych osób startujących z list PiS we wszystkich okręgach wyborczych do Sejmu: Krzysztof Sobolewski przedstawił także kandydatów PiS do Senatu. Wśród kilkudziesięciu nazwisk pojawia się Kornel Morawiecki - ojciec premiera Mateusza Morawieckiego. Będzie on startował z okręgu nr 59 w woj. podlaskim. Poniżej publikujemy wszystkich kandydatów PiS w wyborach do Senatu: Sobolewski pytany, czy jeszcze mogą nastąpić jakieś zmiany na listach PiS, odparł, że na tę chwilę, to jest ostateczny kształt list. - Ale zakładam, że mogą być jakieś wypadki losowe, różnie bywa (...) Nie wykluczam, że coś może się zmienić, ale na pewno nie będą to zasadnicze zmiany"" - zadeklarował. - Liczymy na to, że będziemy mieli - tak jak dotychczas większość i w Sejmie i w Senacie - powiedział Sobolewski. - Daj panie Boże 231 (mandatów - red.) w Sejmie i 51 w Senacie - dodał. Źródło: Onet, PAP",Krzysztof Sobolewski przedstawił listy wyborcze PiS,
https://wiadomosci.onet.pl/kraj/15-lat-nalezal-do-po-arkadiusz-litwinski-wystartuje-z-list-pis/v24exhf,Arkadiusz Litwiński na listach Prawa i Sprawiedliwości. Wielka zmiana po 15 latach w PO,"Arkadiusz Litwiński, który w 2016 roku odszedł z Platformy Obywatelskiej po 15 latach działalności, ma dziewiąty numer na liście Prawa i Sprawiedliwości. Co ciekawe, w maju dostał także propozycję pracy w Zachodniopomorskim Urzędzie Wojewódzkim.","Dzisiaj zostały oficjalnie ogłoszone listy kandydatów do Sejmu i Senatu Prawa i Sprawiedliwości. Jest na nich kilka zaskoczeń. Największym z nich jest start Arkadiusza Litwińskiego, który do 2016 r. był członkiem Platformy Obywatelskiej. Teraz startuje z list Prawa i Sprawiedliwości. - Trochę to zaskakujące, bo nie ma żadnej ciekawej lokaty. Dziewiąte miejsce na liście raczej nie da mu spektakularnego wyniku - słyszmy od jednego ze szczecińskich parlamentarzystów - Być może karta przetargowa była inna - dodaje. Co ciekawe Litwiński, który od 2016 roku pracował w Urzędzie Miasta w Szczecinie, w maju tego roku dostał propozycję pracy jako zastępca dyrektora Biura Logistyki i Zamówień Publicznych w Zachodniopomorskim Urzędzie Wojewódzkim w Szczecinie. Próbowaliśmy się skontaktować z Arkadiuszem Litwińskim, jednak nie odbiera telefonu od naszej redakcji. - Przyznaję, że jestem zaskoczony - mówi Onetowi z kolei Arkadiusz Marchewka, poseł Platformy Obywatelskiej ze Szczecina. - Tym bardziej że Arkadiusz Litwiński przez 15 lat był członkiem Platformy Obywatelskiej - dodaje. Kto na listach Prawa i Sprawiedliwości? Na ""jedynce"" bez zmian pozostaje minister gospodarki morskiej i żeglugi śródlądowej, Marek Gróbarczyk. Drugą lokatę dostał Leszek Dobrzyński, a tuż za nim znajduje się Artur Szałabawka. Kolejne numery na liście też nie są zaskoczeniem: czwórka to Michał Jach, piątka: Stefania Biernat, szóstka: Krzysztof Zaremba. Na miejscu siódmym zobaczymy nazwisko Rafała Muchy. Na listach do Sejmu znajduje się też nazwisko młodego i kontrowersyjnego polityka ze Szczecina: Dariusza Mateckiego, który znajduje się pośrodku listy. Ostatni numer na liście przypada wiceministrowi edukacji narodowej, Maciejowi Kopeciowi. Do Senatu wystartuje Małgorzata Jacyna-Witt, obecnie przewodnicząca klubu Prawa i Sprawiedliwości w zachodniopomorskim sejmiku.",Arkadiusz Litwiński,
https://wiadomosci.onet.pl/kraj/grzegorz-schetyna-o-obchodach-swieta-wojska-polskiego/7jx82g2,Schetyna oskarża PiS o wykorzystywanie symboli narodowych do polityki,"- Tegoroczne obchody 15 sierpnia odbywają się w Katowicach, bo to okręg wyborczy premiera Mateusza Morawieckiego, to niegodne traktowanie Wojska Polskiego i symboli narodowych - ocenił lider PO Grzegorz Schetyna.","Politycy PO, m.in. Schetyna, wicemarszałek Sejmu Małgorzata Kidawa-Błońska i rzecznik partii Jan Grabiec złożyli dziś rano wieńce przed pomnikiem marszałka Józefa Piłsudskiego i przy Grobie Nieznanego Żołnierza. Wieniec w imieniu prezydenta Warszawy złożyła wiceprezydent Renata Kaznowska. Schetyna po złożeniu kwiatów podkreślił, że 15 sierpnia to bardzo ważna data w polskiej historii. - Oprócz wielkiego zwycięstwa w Bitwie Warszawskiej, zatrzymania bolszewickiej nawały i uratowania Europy przed komunizmem, bolszewizmem, to oczywiście jest dla nas święta data, dlatego, że to dzień Wojska Polskiego - powiedział lider Platformy. Jak dodał, zobowiązaniem jego formacji jest niewykorzystywanie symboli narodowych i Wojska Polskiego do bieżącej polityki partyjnej. - Bo tak oceniamy to, co dzisiaj będzie się działo w Katowicach - powiedział Schetyna. - Dzisiaj obchody 15 sierpnia, dnia Wojska Polskiego, będą odbywać się w Katowicach, dlatego, że jest to okręg wyborczy obecnie urzędującego premiera (Mateusza Morawieckiego). To niegodne i nieprzyzwoite traktowanie Wojska Polskiego, symboli narodowych i tej daty - ocenił lider PO. Jak mówił, za rok przypada setna rocznica Bitwy Warszawskiej. - Przypomnę huczne zapowiedzi o budowie Muzeum Bitwy Warszawskiej 1920 roku, nic w tej sprawie nie zostało zrobione - zauważył lider PO. - Chcę też podjąć zobowiązanie - zrobimy wszystko, żeby wygrać wybory 13 października, ale też chcę powiedzieć, że po zwycięskich wyborach, godnie przygotujemy obchody setnej rocznicy Bitwy Warszawskiej w 2020 r. I także - to jest nasze zobowiązanie, to Muzeum Bitwy Warszawskiej musi powstać, to jest zobowiązanie każdego polskiego rządu - powiedział Schetyna. Ocenił, że obecnie polska armia nie daje gwarancji bezpieczeństwa Polakom, a 70 proc. zakupów i inwestycji dotyczących uzbrojenia lokowanych jest dzisiaj za granicą. - Wrócimy do dobrych tradycji inwestycji w polski przemysł zbrojeniowy i zakłady produkcyjne - zadeklarował lider PO. Główne uroczystości Święta Wojska Polskiego z udziałem prezydenta Andrzeja Dudy, premiera Mateusza Morawieckiego i innych przedstawicieli władz odbędą się dziś w Katowicach. Głównym punktem obchodów będzie wojskowa defilada ""Wierni Polsce"", która po południu przejdzie ulicami miasta. Przemarsz wojsk, organizowany co roku 15 sierpnia w Warszawie, tym razem odbędzie się w Katowicach, dla upamiętnienia setnej rocznicy wybuchu I powstania śląskiego.  Zastępca rzecznika PiS ocenił, że swoją wypowiedzią Schetyna ""obraża pamięć Powstań Śląskich"". - Decyzja, żeby zorganizować centralne obchody święta Wojska Polskiego w Katowicach zapadła dlatego, że w tym roku przypada stulecie Powstań Śląskich - zauważył. Jak dodał, ""nie ma to nic wspólnego z tym, kto z Katowic kandyduje"". - Co więcej, decyzja o miejscu zorganizowania defilady zapadła na długo przed tym zanim zapadła decyzja o kandydowaniu premiera Morawieckiego. Tego typu insynuacje są po prostu niskie – podkreślił. Czytaj również: Fogiel o pokazie drag queen w Poznaniu: absolutne kuriozum i skandal",Grzegorz Schetyna,
https://wiadomosci.onet.pl/kraj/pokaz-drag-queen-w-poznaniu-radoslaw-fogiel-komentuje/hx2m5pv,Fogiel o pokazie drag queen w Poznaniu: absolutne kuriozum i skandal,- Wydarzenie z jednego z poznańskich klubów dotyczące abpa Marka Jędraszewskiego to horrendalny pokaz nienawiści - ocenił zastępca rzecznika PiS Radosław Fogiel.,"- Ktoś taki używa przemocy symbolicznej w sposób absolutnie niedopuszczalny, stawia się w jednym rzędzie z tymi, którzy rzucają kamieniami, czy atakują na ulicach - powiedział Fogiel. Jak dodał, ""był jakiś horrendalny pokaz nienawiści, a nie występ"". - Oczekiwałbym tego samego poziomu oburzenia po tym jak kilku narodowców powiesiło portrety posłów. Oczekuję tej samej reakcji - podkreślił Fogiel. Do sprawy odniósł się wczoraj Rzecznik Konferencji Episkopatu Polski ks. Paweł Rytel-Andrianik. ""Z przykrością przyjęliśmy informację o manifestacji nienawiści, jaka miała miejsce w jednym z poznańskich klubów"" – napisał w oświadczeniu rzecznik KEP. Przypomniał, że podżeganie do nienawiści i aktów przemocy wobec jakiegokolwiek człowieka, niezależnie od jego pozycji w społeczeństwie, nie mieści się kanonach europejskiej cywilizacji. - W każdym wrażliwym człowieku budzi jedynie niesmak i oburzenie – dodał ksiądz. Wczoraj, kiedy o zdarzeniu poinformowały lokalne media, organizatorzy wydarzenia wydali oświadczenie, w którym przeprosili za występ z udziałem drag queen Mariolkaa Rebell. - Jako organizatorzy konkursu Miss Lesbian Poland 2019 oraz Mr Gay Poland 2019, które odbyły się 9 i 10 sierpnia w Poznaniu, pragniemy oświadczyć, że sprzeciwiamy się wszelkim rodzajom mowy nienawiści, nawoływania do przemocy oraz innym formom propagowania tego typu postaw – podkreślono w oświadczeniu. Wczoraj wieczorem rzecznik praw obywatelskich Adam Bodnar zapowiedział podjęcie z urzędu sprawy występu z ""kukłą"" przedstawiającą abpa Jędraszewskiego. ""Trudno mi znaleźć uzasadnienie dla tego typu działań promujących przemoc, szczególnie pod płaszczykiem wolności artystycznej"" – napisał na Twitterze Adam Bodnar. Abp Marek Jędraszewski jest krytykowany przez środowiska lewicowo-liberalne i homoseksualistów za słowa o ""tęczowej zarazie"", które wypowiedział 1 sierpnia w 75. rocznicę wybuchu Powstania Warszawskiego. Podczas homilii w bazylice Mariackiej w Krakowie metropolita podkreślił, że to z powstańczych mogił narodziła się wolna Polska. - Trzeba było długo na nią czekać (...) Czerwona zaraza już nie chodzi po naszej ziemi, ale pojawiła się nowa, neomarksistowska, chcąca opanować nasze dusze, serca i umysły. Nie czerwona, ale tęczowa – powiedział.",Radosław Fogiel,
https://wiadomosci.onet.pl/kraj/mariusz-kaminski-nowym-szefem-mswia-zastapi-elzbiete-witek/ejse7j0,Mariusz Kamiński nowym szefem MSWiA,Po odejściu z rządu dotychczasowej minister spraw wewnętrznych i administracji Elżbiety Witek jej stanowisko zajął koordynator służb specjalnych Mariusz Kamiński.,"- To kolejna zmiana na naszej scenie politycznej, nie tylko w obszarze władzy wykonawczej, ale i ustawodawczej. Dziękuję pani marszałek (Sejmu Elżbiecie Witek - red.) za wspaniałe wypełnianie obowiązków i za gotowość do służby - mówił prezydent Andrzej Duda podczas uroczystości zaprzysiężenia Kamińskiego w Pałacu Prezydenckim. - Bardzo się cieszę z tego wskazania (Mariusza Kamińskiego - red.) przez pana premiera. Jestem przekonany, że to właściwa osoba na właściwym miejscu, z doświadczeniem parlamentarnym i rządowym - dodał prezydent. Elżbieta Witek została w piątek wybrana na funkcję marszałka Sejmu. Zastąpiła na tym stanowisku Marka Kuchcińskiego, który złożył rezygnację wcześniej tego samego dnia. Jego odejście było efektem skandalu związanego z używaniem przez niego państwowych samolotów do podróżowania na swoje rodzinne Podkarpacie. Sama Witek była ministrem spraw wewnętrznych i administracji niewiele ponad dwa miesiące. Na początku czerwca zastąpiła na tym stanowisku Joachima Brudzińskiego, który uzyskał mandat w wyborach do Parlamentu Europejskiego. Nowy szef MSWiA nadal będzie koordynatorem służb specjalnych. W przeszłości Mariusz Kamiński był m.in. pełnomocnikiem rządu ds. utworzenia Centralnego Biura Antykorupcyjnego, a następnie jego szefem. W 2015 r. został uznany za winnego przekroczenia uprawnień ws. afery gruntowej i skazany nieprawomocnie na trzy lata pozbawienia wolności. Pół roku później został w kontrowersyjnych okolicznościach ułaskawiony przez prezydenta Andrzeja Dudę. Pozytywnie o kandydaturze Kamińskiego na szefa MSWiA wypowiadali się m.in. b. szef resortu Joachim Brudziński oraz wicepremier Jacek Sasin. Źródła: PAP, Onet",Mariusz Kamiński,
https://wiadomosci.onet.pl/kraj/pis-chce-by-tk-zamrozil-wyroki-sadow-dot-list-poparcia-do-krs/wcs2ecc,"PiS chce, by TK zablokował ujawnienie list poparcia do KRS","Posłowie PiS złożyli do Trybunału Konstytucyjnego wniosek o zamrożenie wykonania wyroków sądowych, które nakazują ujawnienie list poparcia kandydatów do KRS - donosi ""Gazeta Wyborcza"".","""Wnosimy o wstrzymanie wykonalności wyroków dotyczących ujawnienia list poparcia do KRS"" - piszą parlamentarzyści PiS w dokumencie, do którego dotarła ""Gazeta Wyborcza"". Jak podaje gazeta, pod wnioskiem, który wpłynął do TK 6 sierpnia, lecz nadal nie widnieje na stronach trybunału, podpisało się 54 parlamentarzystów PiS. ""Celem postępowania przed Trybunałem jest przywrócenie stanu zgodnego z konstytucją, a wykonanie orzeczeń, które zapadły, utrwaliłoby niekonstytucyjne rozumienie przepisów"" - piszą posłowie w uzasadnieniu. ""Posłowie PiS wystąpili do TK, aby uznał za niekonstytucyjny art. 11 ustawy o Krajowej Radzie Sądownictwa, którą PiS sam przegłosował w 2017 r."" - czytamy w ""Gazecie Wyborczej"". ""Praktyka orzecznicza sądów administracyjnych doprowadziła do ukształtowania takiego rozumienia treści przepisu, która jest sprzeczna z intencjami ustawodawcy i narusza postanowienia konstytucji"" - stwierdzają we wniosku posłowie PiS. Chcą, by Trybunał Konstytucyjny stwierdził, że decyzje sądów, które uznały, że nazwiska sędziów popierających kandydatów do KRS mogą być ujawnione w trybie dostępu do informacji publicznej, są niezgodne z konstytucją. ""Przyjęte w orzecznictwie sądów administracyjnych rozumienie art. 11a prowadzi do niekonstytucyjnego ograniczenia zakresu ochrony prywatności oraz zakresu ochrony autonomii informacyjnej jednostki, a więc praw chronionych w konstytucji"" - twierdzą posłowie we wniosku, do którego dotarła ""Gazeta Wyborcza"". Jak zaznaczono w nim, sędziowie, którzy udzielili swojego poparcia kandydatom do KRS, ""mieli uzasadnione prawo do przewidywania, że fakt udzielania poparcia nie zostanie upubliczniony"", a ujawnienie go ""może spowodować istotny uszczerbek dla ważnych interesów życiowych, czego nie mógł przewidzieć sędzia udzielający poparcia kandydatowi"". Więcej w ""Gazecie Wyborczej"". Po publikacji ""Gazety Wyborczej"" Polska Agencja Prasowa podała, że informację o złożeniu wniosku do TK przekazał jej poseł PiS Marek Ast. - Zaskarżyliśmy do Trybunału Konstytucyjnego przepis dot. ujawnienia zgłoszeń kandydatów do KRS - przekazał PAP poseł Ast. Dodał, że do skargi dołączono wniosek o zabezpieczanie ""tak, aby do czasu rozstrzygnięcia Trybunału, wyrok NSA nie podlegał wykonaniu"". Zaskarżony przez posłów PiS art. 11c ustawy o KRS stanowi, że zgłoszenia kandydatów do Rady marszałek Sejmu niezwłocznie przekazuje posłom i podaje do publicznej wiadomości, z wyłączeniem załączników. - Zaskarżyliśmy art. 11c ustawy o KRS w tym sensie, że jeżeli jego rozumienie miałoby być takie, iż należy te załączniki (z nazwiskami osób popierających kandydatów do KRS - PAP) ujawnić, to nie jest to zgodne z konstytucją i intencją ustawodawcy - wyjaśnił Ast. - Chcemy, żeby Trybunał potwierdził naszą wątpliwość - dodał. Z informacji przekazanych przez Asta wynika, że wniosek do TK w tej sprawie został złożony w czwartek przez kilkudziesięciu posłów PiS. ""Zaskarżyliśmy przepisy do Trybunału z wnioskiem o zabezpieczenie tak, aby wyrok Naczelnego Sądu Administracyjnego w tej sprawie nie podlegał wykonaniu"" - wyjaśnił Ast. Przypomnijmy, po nowelizacji ustawy o Krajowej Radzie Sądownictwa z grudnia 2017 r. została przerwana konstytucyjna kadencja 15 sędziów należących do KRS. Na ich miejsca wybrano nowych sędziów, na nowych zasadach - wcześniej członów rady, mającej stać na straży niezawisłości sędziów, wybierali sami sędziowie. Na mocy nowelizacji, wyboru członków nowej rady dokonał Sejm w marcu 2018 r. Organizacje pozarządowe i obywatele występowali do Kancelarii Sejmu o ujawnienie list poparcia dla sędziów wybranych do nowej KRS, twierdząc, że jest to informacja publiczna. Kancelaria Sejmu i minister sprawiedliwości odmawiali, argumentując, że chronią tym samym dane osobowe osób, które złożyły podpisy poparcia. Znowelizowana ustawa o KRS w art. 11c stwierdza, że listy poparcia nie są podawane do wiadomości publicznej. Sprawy trafiły do sądów. 28 czerwca zapadł prawomocny wyrok Naczelnego Sądu Administracyjnego, który podtrzymał wcześniejsze rozstrzygnięcie WSA - ustawa o KRS nie wyłącza stosowania przepisów o dostępie do informacji publicznej, a dane sędziów, którzy poparli kandydatów do nowej KRS, są informacją publiczną (zwłaszcza, że działali jako pełniący funkcje publiczne, a nie jako zwykli obywatele) podlegającą udostępnieniu. Mimo tego wyroku, 29 lipca prezes Urzędu Ochrony Danych Osobowych wydał dwa postanowienia, zobowiązujące Kancelarię do powstrzymania się od upublicznienia lub udostępnienia w jakiejkolwiek formie danych osobowych sędziów, zawartych w wykazach osób popierających zgłoszenia kandydatów do Krajowej Rady Sądownictwa. Powoływał się przy tym na art. 70 ust. 1 ustawy o ochronie danych osobowych stwierdzając, że upublicznienie tych danych w jakiejkolwiek formie niesie prawdopodobieństwo naruszenia tych przepisów i ""zagrożenie spowodowania poważnych i trudnych do usunięcia skutków"". PUODO przekonuje, że ""złożenie podpisu na liście poparcia nie stanowi powierzenia zadania publicznego, nie stanowi również wykonania jakiegokolwiek obowiązku sędziego w ramach sprawowania władztwa publicznego"". Tym samym - według niego - dane osobowe sędziów nie stanowią informacji o funkcjonariuszach publicznych i nie podlegają upublicznieniu. Postanowienia PUODO miały został wydane dzień przed tym, gdy mijał 14-dniowy termin na udostępnienie list poparcia, liczony od dostarczenia Kancelarii Sejmu pisemnego uzasadnienia wyroku NSA. Wówczas, 30 lipca, Centrum Informacyjne Sejmu poinformowało o wpłynięciu do Kancelarii Sejmu postanowienia prezesa UODO. Jak zaznaczono, postanowienie to ma charakter tymczasowy i zakazuje udostępniania danych do czasu wydania przez prezesa UODO decyzji kończącej postępowanie w sprawie. ""Kancelaria Sejmu będzie oczekiwać na wydanie przez Prezesa Urzędu Ochrony Danych Osobowych ostatecznej decyzji o dopuszczalności ujawnienia danych osobowych sędziów"" - dodano.",Trybunał Konstytucyjny,
https://wiadomosci.onet.pl/kraj/prezes-walbrzyskiej-spolki-przeprasza-za-koszulke-z-nadrukiem-z-obrazajacym-pis/373df91,Szef wałbrzyskiej spółki w koszulce z nadrukiem obrażającym PiS,"Piotr Rachwalski, były prezes Kolei Dolnośląskich, aktualnie szef wałbrzyskiej spółki Aqua-Zdrój przeprasza wszystkich, którzy poczuli się urażeni jego koszulką z akronimem obrażającym Prawo i Sprawiedliwość. Fotografia, na której widać go ubranego w koszulkę z napisem ""JBĆ PiS"" została już usunięta z Facebooka.","Na zdjęciu, które zostało już usunięte, Piotr Rachwalski był ubrany w koszulkę z nadrukiem ""JBĆ PiS"". Były szef Kolei Dolnośląskich, a obecnie prezes wałbrzyskiej spółki Aqua-Zdrój wystosował już przeprosiny. Podkreślił jednak, że zdjęcie zostało zrobione w czasie wolnym od pracy. ""Przepraszam wszystkich, którzy poczuli się urażeni, dotknięci lub obrażeni moją koszulką, którą założyłem w swoim prywatnym czasie. Wszyscy mamy prawo do sympatii i antypatii politycznych. Nie ma to jednak absolutnie żadnego wpływu i nie przekładam tego na moją pracę zawodową, co niejednokrotnie miałem okazję udowodnić"" – napisał na Facebooku Piotr Rachwalski.",Piotr Rachwalski,
https://wiadomosci.onet.pl/kraj/bydgoszcz-byly-radny-pis-skazany-za-znecanie-sie-nad-zona/g7bw1n9,Były radny PiS skazany za znęcanie się nad żoną,Sąd uznał Rafała P. za winnego fizycznego i psychicznego znęcania się nad żoną. Polityk został skazany na dwa lata pozbawienia wolności - informuje TVN24.,"Oprócz kary więzienia Rafał P. otrzymał pięcioletni zakaz zbliżania się do kobiety na odległość mniejszą niż 50 metrów. Musi także zapłacić pokrzywdzonej 75 tys. zł. zadośćuczynienia. Wyrok nie jest prawomocny. Polityk znęcał się nad swoją ówczesną żoną. Mężczyzna zastraszał Karolinę Piasecką, groził jej nawet śmiercią. W 2013 roku policja założyła Rafałowi P. Niebieską Kartę, jednak po pewnym czasie pod wpływem męża kobieta złożyła wniosek o jej zamknięcie. Wtedy P. znów zaczął stosować przemoc wobec żony. W 2017 roku do sieci trafił film potwierdzający zarzuty wobec byłego radnego. Na nagraniu słychać jęki ofiary i jej błagania, aby przestał ją bić. Żona polityka błaga m.in.: ""puść, nie mogę oddychać"". Pod wpływem nacisku opinii publicznej, polityk przeprosił. Stwierdził jednocześnie, że ""często był prowokowany przez żonę"". Prokuratura rozpoczęła śledztwo ws. Rafała P. Początkowo przed sądem zaproponowała karę w wysokości dwóch lat ograniczenia wolności w formie 30 godzin prac społecznych miesięcznie. Równolegle wszczęto kolejne postępowanie wobec polityka. Okazało się, że mężczyzna znęcał się także nad swoją kolejną partnerką. Była to policjantka, która pracowała w komisariacie, gdzie oprawcy założono Niebieską Kartę. Według kobiety polityk ""wydawał polecenia odnośnie godzin stawiania się w domu i wykonywania czynności w gospodarstwie domowym; zmuszał do uprawiania seksu, gdy on miał na to ochotę; dyktował kary za polecenia, które nie zostały wykonane po jego myśli"". Po pewnym czasie postępowanie w tej sprawie zostało umorzone na wniosek policjantki. Według portalu OKO.press kobieta została do tego zmuszona kolejnymi groźbami. ""Utopię cię, zniszczę. Wyrzucą cię z pracy. Czekaj na raport o zwolnieniu lub przeniesieniu"" - miał napisać do niej były radny.",Były radny PiS Rafał P.,
https://wiadomosci.onet.pl/tylko-w-onecie/joanna-kluzik-rostkowska-w-onet-rano-czy-za-klamstwa-ponosi-sie-konsekwencje/4lqc3v1,"Joanna Kluzik-Rostkowska w ""Onet Rano"".: czy za kłamstwa ponosi się konsekwencje?","Joanna Kluzik-Rostkowska była gościem Bartosza Węglarczyka w ""Onet Rano."". - Od wyborów 13 października będzie wiadomo, czy za kłamstwa ponosi się konsekwencje, czy też nie - mówiła posłanka PO, zastanawiając się, jak PiS zostanie oceniony przez wyborców. - Dla mnie najważniejsze w tej historii nie jest to, czy oni latali, ale to, że wszystko oparte jest na kłamstwie - mówiła o aferze z lotami marszałka Marka Kuchcińskiego. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/ustawa-ws-lotow-vip-ow-dworczyk-do-piatku-przygotujemy-projekt/60jf45j,Ustawa ws. lotów VIP-ów. Dworczyk: do piątku przygotujemy projekt,"- Chcemy skonsultować ten projekt nie tylko z instytucjami, które biorą udział w organizacji lotów, ale również z klubami parlamentarnymi - zapowiedział szef kancelarii premiera Michał Dworczyk, który poinformował, że projekt ustawy o organizacji lotów najważniejszych osób w państwie powstanie do piątku.","W poniedziałek w kancelarii premiera odbyło się spotkanie m.in. przedstawicieli klubów parlamentarnych w sprawie projektu ustawy, który ma uregulować loty służbowe najważniejszych osób w państwie. Dworczyk po jego zakończeniu oświadczył, że pojawił się na nim ""szereg merytoryczno-technicznych, ważnych spraw i wyzwań, z którymi trzeba się zmierzyć"". Dodał, że rozmawiano o sprawach, które trzeba rozstrzygnąć politycznie. - Na przykład kto może się znajdować na pokładzie statku powietrznego, którym podróżuje jedna z czterech najważniejszych osób w państwie. Pojawiły się też różne opinie na temat tego, w jaki sposób te przepisy powinny zostać sformułowane, czy na zasadzie doprecyzowania aktów prawnych już istniejących, czy też - i my stoimy na tym stanowisku jako KPRM - na gruncie nowej ustawy, ustawy o organizacji lotów najważniejszych osób w państwie - powiedział Dworczyk. POLECAMY: Podniebne taksówki Kuchcińskiego kosztowały podatników kilka milionów złotych Jak wskazał szef KPRM, po zebraniu opinii i informacji ""jako kancelaria premiera podjęliśmy decyzję, że do piątku przygotujemy pierwszą wersję projektu ustawy"". - Będziemy chcieli jeszcze ją konsultować, nie tylko oczywiście z instytucjami, które biorą udział w organizacji lotów, ale również klubami parlamentarnymi. Mamy nadzieję, że w tej kolejnej turze konsultacji PO weźmie udział - powiedział szef KPRM. - Członkowie rodzin najważniejszych osób w państwie nie będą mogli przebywać na pokładzie rządowych samolotów, jeśli nie będą wchodzić w skład oficjalnej delegacji - zapowiedział Dworczyk. Zaznaczył, że w przypadku prezydenta i pierwszej damy będą inne regulacje. - Wierzymy, że nie mamy szansę wspólnie jeszcze w tej kadencji wypracować dobre przepisy - powiedział szef KRPM. Jak mówił, podczas spotkania były różnego rodzaju opinie dotyczącego tego, kto będzie mógł latać z najważniejszymi osobami w państwie. - Decyzje polityczne to są właśnie te, kto powinien być jeszcze na pokładzie samolotów - powiedział Dworczyk. - Jedno jest pewne, na pewno członkowie rodzin tych najważniejszych osób w państwie - z wyłączeniem pana prezydenta i pierwszej damy, bo tutaj będą inne regulacje - jeżeli nie wchodzą w oficjalny skład delegacji, nie będą mogły przebywać na pokładzie. Podobnie jak rodziny parlamentarzystów, które ewentualnie by się znalazły na pokładzie takiego statku powietrznego - powiedział szef KPRM. POLECAMY: Marek Kuchciński odbył jeszcze więcej przelotów. Kancelaria Sejmu opublikowała wykaz podróży Jak mówił, do tej pory takich ograniczeń nie było, a instrukcja HEAD jest w tej sprawie ""niedookreślona i uznaniowa"". Dworczyk poinformował, że przedstawiciele kubów parlamentarnych podczas spotkania podnosili kwestię dot. bezpieczeństwa państwa. - To kwestia tego, czy wszystkie loty na pewno powinny być jawne, czy też nie powinno być możliwości wyłączenia z jawności niektórych lotów, ze wglądu na bezpieczeństwo państwa. Tutaj wszystkie kluby mówiły jednym głosem - stwierdził Dworczyk. ",Premier Morawiecki przed wylotem do Brukseli,
https://wiadomosci.onet.pl/swiat/tasmy-kaczynskiego-przesluchanie-birgfellnera-w-austrii/48dvkvr,Gerald Birgfellner zeznawał w Austrii,O godz. 9 rozpoczęto przesłuchanie Geralda Birgfellnera w urzędzie prokuratorskim na terenie Austrii. Po trzech godzinach się zakończyło. Birgfellner odpowiadał na pytania wysłane przez polskich śledczych.,"Przesłuchanie Birgfellnera w Austrii odbyło się w ramach postępowania sprawdzającego, w związku z zawiadomieniem o podejrzeniu popełnienia przestępstwa przez prezesa PiS Jarosława Kaczyńskiego, które pod koniec stycznia złożył w prokuraturze jeden z pełnomocników Birgfellnera. Austriak był już kilkukrotnie przesłuchiwany w tej sprawie przez warszawską prokuraturę okręgową. W kwietniu zapowiedział, że na kolejne przesłuchania będzie stawiał się tylko w urzędzie austriackim. Jeszcze przed rozpoczęciem przesłuchania, w rozmowie z Polską Agencją Prasową, pełnomocnik austriackiego biznesmena mec. Jacek Dubois zaznaczył, że przesłuchanie ma być prowadzone w języku niemieckim przez austriackich prokuratorów. Jak wskazał ""przesłuchanie dotyczy obywatela Austrii, więc czynności nie są prowadzone przez polską ambasadę tylko przez właściwe organy austriackie"". Podkreślił przy tym, że Birgfellner ma w poniedziałek odpowiadać na pytania wysłane do Austrii przez polską prokuraturę. Z informacji przekazanych przez Dubois wynika też, że protokoły z tego przesłuchania zostaną przesłane do Warszawy. Adwokat dodał, że w czynnościach na terenie Austrii nie będą uczestniczyć przedstawiciele polskich organów. Austriak był sześciokrotnie przesłuchiwany przez warszawską prokuraturę okręgową: 11, 13 i 28 lutego oraz 1, 11 i 13 marca. W marcu pełnomocnicy Birgfellnera złożyli zażalenie na opieszałość prokuratury w tej sprawie. Zgodnie z Kpk, ""jeżeli osoba lub instytucja, która złożyła zawiadomienie o przestępstwie, nie zostanie w ciągu 6 tygodni powiadomiona o wszczęciu albo odmowie wszczęcia śledztwa, może wnieść zażalenie do prokuratora nadrzędnego albo powołanego do nadzoru nad organem, któremu złożono zawiadomienie"". W kwietniu Prokuratura Regionalna w Warszawie nie uwzględniła tego zażalenia. Pod koniec stycznia ""Gazeta Wyborcza"" opublikowała zapisy i nagrania rozmowy z lipca 2018 r. - m.in. prezesa PiS Jarosława Kaczyńskiego z Birgfellnerem - dotyczącej planów budowy w Warszawie dwóch wieżowców przez powiązaną ze środowiskiem PiS spółkę Srebrna. Złożone pod koniec stycznia w prokuraturze zawiadomienie o podejrzeniu popełnienia przestępstwa przez prezesa PiS, dotyczy braku zapłaty za złożone austriackiemu biznesmenowi zlecenie, związane z przygotowaniami do tej budowy. W połowie lutego ""Gazeta Wyborcza"" podała, że Birgfellner zeznał w prokuraturze, iż Jarosław Kaczyński nakłonił go do wręczenia 50 tys. zł księdzu z rady fundacji, która jest właścicielem spółki Srebrna; chodziło o budowę drapaczy chmur w Warszawie.",Gerald Birgfellner w drodze do warszawskiej prokuratury (13.03.2019),
https://wiadomosci.onet.pl/kraj/pawel-kukiz-dla-rz-mowi-o-wspolpracy-psl-i-rzadach-pis/6909be7,Paweł Kukiz: PiS chce centralizować państwo i wrócić ustrojowo do czasów komunistycznych,"Zanim Paweł Kukiz wszedł we współpracę z PSL, próbował wybadać inne możliwości koalicyjne. - W pierwszej kolejności byłem w partii mającej największe moce, czyli w Prawie i Sprawiedliwości - przyznaje polityk w rozmowie z ""Rzeczpospolitą"".","Nie ustaje temat Pawła Kukiza i jego koalicji z PSL - partią, którą jeszcze nie tak dawno określał jako ""organizację przestępczą"". Kiedy polityk zmienił zdanie na temat partii ludowców? - Kiedy po czterech latach okazało się, że nikt nie został skazany. Z tego można wysnuć dwa wnioski: PSL nie jest organizacją przestępczą albo że jeśli jest, to w takim razie ci, którzy ich nie zamknęli, są szefami tej mafii - odpowiada Kukiz w wywiadzie dla ""Rzeczpospolitej"". - Porozumienie, które zawarłem z PSL, i postulaty programowe doprowadzą do tego, że taki ustrój, system postmagdalenkowy, który daje partiom politycznym władzę absolutną nad obywatelami, przestanie istnieć. Jeżeli przez cztery lata partia, która posiada wszelkie instrumenty: prokuraturę, policję, wymiar sprawiedliwości, nie zamyka ludzi, których sama wcześniej oskarżała o korupcję, to z tego wniosek, że albo to są niewinni, albo są w zmowie - ocenia Paweł Kukiz. Lider Kukiz'15 nie ukrywa, że początkowo badał inne możliwości koalicyjne. - W pierwszej kolejności byłem w partii mającej największe moce, czyli w Prawie i Sprawiedliwości. Rozmawiałem z prezesem Kaczyńskim o postulatach, o zmianie ordynacji wyborczej na model mieszany (...) Nie doszedłem do innych postulatów. Pan prezes nie był nawet zainteresowany powołaniem w kolejnej kadencji zespołu parlamentarnego do spraw zmiany ordynacji wyborczej. PiS chce centralizować państwo i wrócić ustrojowo do czasów komunistycznych - relacjonuje Kukiz. Paweł Kukiz przyznaje, że ma ""różne opcje"", ale jeśli wycofa się z polityki, to ""wszystkie partie polityczne zrobią wszystko, aby wywalić te postulaty (postulaty Kukiza - red.) z dyskursu politycznego"". Z drugiej strony jedna, zdaniem polityka, Koalicja Polska ma szansę ""na taki wynik, który spowoduje, że w nowym parlamencie będą języczkiem u wagi"", a to doprowadzi do wprowadzenia postulatów, które PSL zdążył już wpisać do swojego programu. Kukiz nie wyklucza koalicji ani z PiS, ani PO. Wymogiem jest podpisanie postulatów.",Paweł Kukiz,
https://wiadomosci.onet.pl/kraj/raport-nik-pis-lepiej-radzi-sobie-z-luka-vat-niz-rzady-po-psl/f70k0jn,NIK: obecny rząd jest skuteczniejszy w walce z luką VAT niż poprzednicy,"Najwyższa Izba Kontroli prześwietliła rządy PO-PSL i PiS pod względem walki z luką VAT. NIK nie ma wątpliwości, że obecna ekipa rządząca wypada w tej kwestii dużo lepiej - dowiadujemy się z ""Dziennika Gazety Prawnej"".","Partia rządząca zarzuca swoim poprzednikom bierność w sprawach dochodów podatkowych, twierdząc, że budżet był regularnie drenowany przez oszustów kreujących karuzele podatkowe na VAT. Rządzący powołali komisję śledczą, na przesłuchania, której regularnie wzywani są ministrowie i wiceministrowie poprzednich rządów. NIK prześwietliła rządy PO-PSL, a także trzy lata rządu PiS. Zdaniem Izby, choć ministrowie finansów od 2007 roku rzetelnie podchodzili do kwestii kontroli skarbowej, to tempo walki z wyłudzeniami nie zawsze było satysfakcjonujące. Poprzedni rząd w 2011 roku wprowadził mechanizm odwrotnego obciążenia przy rozliczaniu VAT, następnie instytucję odpowiedzialności solidarnej oraz jednolity plik kontrolny (PJK) w 2015 roku. Te działania eliminowały wyłudzenia VAT na stal czy elektronikę, jednakże NIK widzi w tym jedynie gaszenie pożaru i punktowe działania, które było w dodatku za każdym razem spóźnione - pisze ""Dziennik Gazeta Prawna"". Luka VAT w latach 2010-2015 wynosiła przeciętnie 24 proc., zaś średnia dla całej Unii to 14 proc. NIK docenia działania obecnych rządzących, której w latach 2016-2018 ""udało się istotnie obniżyć poziom luki podatkowej"". Sukces jednak przede wszystkim leży w działaniu mechanizmu wprowadzonego jeszcze przez poprzednią ekipę - PJK. PiS kompletnie owy jednolity plik kontrolny przebudowało, a następnie wprowadziło pakiet paliwowy, pakiet przewozowy, mechanizm podzielonej płatności, system informatyczny izby rozliczeniowej oraz utworzenie Krajowej Administracji Skarbowej. Politycy poprzedniej ekipy rządzącej tłumaczą się sytuacją geopolityczną. Ich zdaniem ich działania były ograniczone przez finansowy kryzys globalny oraz zadłużenie w strefie euro, zaś aktualna ekipa rządzi w czasie najlepszej od lat koniunktury. Wnioski zawarte w raporcie sugerują, że ""trudno będzie pociągnąć do odpowiedzialności urzędników, którzy w ostatnich latach - z różnym skutkiem - walczyli z luką VAT-owską"".",,
https://wiadomosci.onet.pl/kraj/zbuczyn-jaroslaw-kaczynski-salutowal-w-helmie-strazackim/2fy9qwh,Jarosław Kaczyński odwiedził Zbuczyn. Zabawna sytuacja z udziałem prezesa PiS,"Prezes Prawa i Sprawiedliwości w trakcie wizyty na pikniku rodzinnym w Zbuczynie (woj. mazowieckie) dostał od organizatorów strażacki hełm. Założył go, choć nie był pewien czy nie będzie za mały, a następnie zasalutował.","Nagranie z udziałem prezesa PiS zaprezentował na Twitterze Joachim Brudziński. Kaczyński podczas swojego wystąpienia zapowiedział, że 7 września będzie można usłyszeć, jak wygląda nowy program rolny Prawa i Sprawiedliwości. Zapowiedział przy tym utrzymanie i rozszerzenie dotychczasowych programów wsparcia wsi i rolnictwa. Prezes PiS mówił, że jego ugrupowanie robi wiele także w wymiarze ekonomicznym. Przypomniał, że wprowadzono już nowe regulacje dotyczące ubezpieczeń znacznie stabilizujące sytuację rolników dotkniętych różnego rodzaju nieszczęściami. Powiedział też, że tylko w przypadku wygranej przez PiS wyborów jest możliwe i realne utrzymanie programów dla wsi i transferów socjalnych.",Jarosław Kaczyński,
https://wiadomosci.onet.pl/kraj/wynajem-willi-dla-marszalka-karczewskiego-reakcja-cis/7ehmrdv,Wraca sprawa wynajmu willi dla marszałka Karczewskiego,"Posłanka PO zapytała o koszt wynajmu willi marszałkowi Senatu przez KPRM. ""Wynajmowanie willi dla marszałka Senatu Stanisława Karczewskiego od Kancelarii Prezesa Rady Ministrów jest korzystniejsze dla budżetu państwa, niż gdyby marszałek wynajmował mieszkanie »na mieście«"" - odpowiedziało Centrum Informacyjne Senatu.","Wczoraj posłanka PO Izabela Leszczyna poinformowała, że złożyła zapytanie do KPRM, ile kosztuje podatników wynajem willi przy ul. Parkowej dla marszałka Stanisława Karczewskiego. - Są informatorzy, którzy twierdzą, że utrzymanie wilii kosztuje dużo więcej, niż płaci za to Kancelaria Senatu - stwierdziła. Dziennikarka ""Newsweeka"" Renata Grochal w najnowszym numerze tygodnika opisała koszty wynajmu willi dla marszałka Karczewskiego. ""Za wynajem 180-metrowego mieszkania o podobnym standardzie w tej okolicy na wolnym rynku trzeba zapłacić miesięcznie 15-20 tysięcy złotych"" - zaznaczyła. Jak poinformowano w komunikacie umieszczonym na stronie internetowej Senatu, ""wynajmowanie willi od Kancelarii Prezesa Rady Ministrów jest korzystniejsze dla budżetu państwa: środki na wynajem służbowego mieszkania trafiają z budżetu Kancelarii Senatu do budżetu KPRM (pozostają w kasie państwowej), ponadto SOP nie ponosi kosztów dodatkowej ochrony"". ""Gdyby marszałek wynajmował mieszkanie »na mieście«, Służba Ochrony Państwa musiałby organizować ochronę takiego lokalu"" - dodano. Podkreślono, że marszałek nie ma możliwości odstąpienia od ochrony. Z informacji wynika, że kompleks mieszkaniowy przy ul. Parkowej od lat jest zabezpieczany przez SOP (wcześniej BOR). Podano, że Biuro Administracyjne Kancelarii Senatu zawarło umowę z Centrum Obsługi Administracji Rządowej na najem pomieszczeń w Zespole Rezydencjalnym ""Parkowa"". ""Marszałek Senatu korzysta z pomieszczeń wynajmowanych od Centrum Obsługi Administracji Rządowej od 2016 r. Opłata za korzystanie z obiektu to 5 tys. 601,85 zł netto miesięcznie. Zgodnie z umową, najemca zobowiązał się do pokrywania opłat za korzystanie z obiektu, a w stawce czynszu zawarte są wszystkie koszty związane z utrzymaniem obiektu"" - napisano. Zaznaczono, że kwota najmu nie zmieniła się od 2016 r. Dodano także, że ""umowa najmu nie obejmuje cateringu, a także usług prania i sprzątania willi"". Podkreślono, że ""lokal służący do zaspokojenia potrzeb reprezentacyjnych i mieszkaniowych przysługuje marszałkowi Senatu zgodnie z ustawą"". ""Jest to uprawnienie ustawowe, z którego od lat korzystają kolejni prezydenci, marszałkowie i premierzy. Podstawą są przepisy ustawy o wynagrodzeniu osób zajmujących kierownicze stanowiska państwowe oraz rozporządzenie Rady Ministrów z 12 marca 2002 r. w sprawie warunków i trybu obejmowania oraz zwalniania lokali przez osoby zajmujące kierownicze stanowiska państwowe"" - czytamy w wyjaśnieniu. Źródło: PAP, Newsweek, Onet",Stanisław Karczewski,
https://wiadomosci.onet.pl/politico/wybory-parlamentarne-2019-klopoty-stadniny-koni-w-janowie-podlaskim/wnk1vmb,Polskie konie czystej krwi arabskiej startują w wyborczym wyścigu,"Polscy miłośnicy koni twierdzą, że ich kraj jest znany z trzech rzeczy: papieża Jana Pawła II, Lecha Wałęsy i koni arabskich. Obawiają się jednak, że lista skarbów narodowych może wkrótce skurczyć się do dwóch, ponieważ przyszłość polskich koni czystej krwi staje się coraz bardziej uwikłana w spolaryzowaną politykę w okresie poprzedzającym wybory 13 października - pisze dla POLITICO Zosia Wanat.","Przez dwa stulecia światowej sławy specjaliści hodowali w południowej i wschodniej Polsce konie arabskie, o typowych delikatnych głowach i błyszczącej sierści. Ten profesjonalny dorobek zaczął się sypać, gdy w 2015 r. władzę przejął PiS. Do prowadzenia państwowych stadnin powołano nowych menadżerów z niewielką lub żadną wiedzą fachową, co spowodowało znaczne straty finansowe i katastrofalną utratę reputacji. PiS-owi zarzucono, że stał się przyczyną upadku hodowli i było to jednym z pierwszych haseł opozycji, twierdzącej, że partia nieudolnie rządzi krajem. Na dwa miesiące przed wyborami parlamentarnymi, rząd próbuje wymazać te wspomnienia i poprawić sytuację stadnin – dąży do tego, by aukcja Pride of Poland – znana impreza, która 11 sierpnia obchodzi 50. rocznicę swojego istnienia, stała się wielkim sukcesem. Największym problemem dla miłośników koni jest to, że próbując nadrobić straty, PiS jest skłonny sprzedać niezwykle dużą liczbę najlepszych koni, nawet jeśli oznacza to utratę najwyższej klasy materiału reprodukcyjnego do dalszej hodowli w Polsce. PiS odrzuca tę krytykę jako głęboko niesprawiedliwą. Najstarsza polska stadnina, której początki sięgają 1817 r., znajduje się w Janowie Podlaskim, we wschodniej części kraju, tuż przy granicy z Białorusią. Stało się częścią mitologii narodowej - jak stadnina odradzała się najpierw po zniszczeniach spowodowanych przez rewolucję październikową, potem ponownie podczas II wojny światowej pod niemiecką okupacją, a wreszcie powrót do Polski w 1950 r. koni po ich ewakuacji do Niemiec przed nadciągającą Armią Czerwoną. Przez lata ta licząca niespełna 3 tys. mieszkańców wieś, połączona z resztą świata zakurzoną leśną drogą, ściągała czołowych międzynarodowych hodowców i nabywców na coroczne zawody i licytacje. - Hodowcy z całego świata wiedzieli, że warto przyjeżdżać do Polski po dobre konie. Lata całe zajęło budowanie dobrej reputacji, świadomości że państwo troszczy się o konie i że do opieki są zatrudniani najlepsi eksperci - mówi Anna Stojanowska, ekspert ds. koni arabskich z 22-letnim doświadczeniem. Jednak wysoki status polskich stadnin spadł po tym, jak rządzący PiS zdecydował się zwolnić janowskich menedżerów i osoby odpowiedzialne za organizację aukcji, zastępując ich partyjnymi nominatami. Od 2015 r. janowska stadnina miała już trzech różnych szefów. - Nawet nie zdawałam sobie sprawy, jak krucha jest ta reputacja i jak łatwo jest zniszczyć 50 lat budowania sobie pozycji na rynku - dodała Stojanowska, która sama została zwolniona z państwowej placówki. Kolejne lata były ciężkie. Kilka miesięcy po przetasowaniu Janów trafił na czołówki światowych gazet po śmierci dwóch klaczy należących do Shirley Watts, żony perkusisty The Rolling Stones Charliego Wattsa. Jedna z jej klaczy została przetransportowana w czasie zaawansowanej ciąży. W 2016 r. jeden z najcenniejszych koni został licytowany dwukrotnie, co wywołało oskarżenia o oszustwo. W zeszłym roku mistrzostwa - coroczna impreza związana z aukcją - zostały przeniesione do centrum Warszawy, co przyciągnęło uwagę, ale szlachetne konie prezentowane były w deszczu i błocie. Zła kondycja stadnin znalazła odzwierciedlenie w wynikach finansowych i dochodach z aukcji. W 2015 r. Janów zarobił 3,2 mln zł (740 tys. euro). Po trzech latach pod nowym kierownictwem stadnina odnotowała stratę 3 mln zł. W 2015 r. dochód z aukcji wyniósł 4 mln euro, sprzedano 25 koni - jeden z nich poszedł za 1,4 mln euro. W 2018 r. aukcja przyniosła tylko 254 tys. zł i sprzedano tylko trzy konie. W oczach przypadkowego gościa stadnina w Janowie nie wygląda jakby znajdowała się w trudnej sytuacji finansowej. Stajenni pracują w spokojnym rytmie, budynki są dobrze utrzymane, a trawniki schludnie skoszone. Tydzień przed „Pride of Poland” wszystko było już przygotowane. - W tym roku wszyscy chcą, żeby aukcja okazała się sukcesem – mówi Stojanowska. Opozycja twierdzi, że wysiłek, by przywrócić świetność aukcji to element kampanii wyborczej. - Aukcja odbywa się na dwa miesiące przed wyborami. PiS ma te stadniny na sumieniu. Gdyby aukcja zakończyła się znów klapą, wszyscy by pamiętali o poprzednich porażkach – mówi posłanka opozycyjnej PO Joanna Kluzik-Rostkowska, która walczy o większą przejrzystość w sprawach stadniny. - Są gotowi na wszystko, by odnieść sukces. Wkładają wszystkie swoje jajka do jednego koszyka, ryzykując przyszłość rasy w Polsce. Posłanka odnosi się do oferowanych na aukcji zwierząt: według ekspertów, w tym roku na sprzedaż trafi aż pięć „gwiazd”, czyli koni o najlepszych rodowodach. Zazwyczaj na jednej aukcji pojawiał się jeden lub najwyżej dwa wyjątkowe konie. - Oferta aukcji zawsze opierała się na dwóch aspektach: hodowlanym i finansowym. W tym roku mamy tylko gwiazdy. To tak, jakby wystawić wszystkie dzieła sztuki, jakie posiadasz, na sprzedaż - narzeka Kluzik-Rostkowska. Jerzy Sawka, szef toru wyścigów konnych we Wrocławiu i głośny krytyk zmian w stadninach za czasów PiS, twierdzi, że jest sens zagrać najlepszymi kartami, aby odbudować swoją reputację. - Rozumiem organizatorów: muszą przełamać impas, muszą zaliczyć sukces. Marek Szewczyk, ekspert od koni i bloger mówi, że poprzedni zarządcy stadniny starali się zrównoważyć podaż najlepszych koni na aukcjach. - Sprzedawali też bardzo dobre konie, ale nigdy tak wiele podczas jednej imprezy. Proporcje zostały zachwiane - powiedział. Organizatorzy aukcji odrzucają te oskarżenia. - Pięćdziesiąta rocznica to niezwykłe wydarzenie. Oferta musi być adekwatna - mówi POLITICO Grzegorz Czochański, obecny kierownik janowskiej stadniny. - Przy wyborze koni na aukcję sporo uwagi poświęciliśmy utrzymaniu materiału genetycznego w nietkniętym stanie. Minister rolnictwa Jan Ardanowski argumentuje, że krytyka wyprzedaży najlepszych klaczy była nieuzasadniona. - W zeszłym roku, kiedy wybraliśmy mniej wartościowe klacze, krzyczano, że to sprzedaż tandetnych, niskiej jakości koni. W tym roku, kiedy precyzyjnie wybraliśmy konie w każdej kategorii, podniosła się wrzawa: ""Sprzedają najlepsze, jakie mają - mówił na konferencji prasowej. Jak twierdzi Szewczyk, i tak najważniejsza na koniec jest cena. - Jeśli ceny minimalne będą wysokie, a nie wszystkie najlepsze konie zostaną sprzedane, to aukcja może mieć całkiem dobry efekt. Będzie to też korzystne dla stadnin, bo one naprawdę potrzebują tych pieniędzy - powiedział. - Ale jeśli konie zostaną sprzedane po zbyt niskiej cenie, to będzie to katastrofalne dla stadnin i ogólnie dla hodowli koni arabskich w Polsce. Ceny minimalne ustala zamknięty krąg organizatorów. Ardanowski zapewnił, że jeśli żaden z oferentów nie zaproponuje odpowiedniej ceny za konia, nabywcy nie będą mieli możliwości nabycia konia po aukcji za niższą cenę. - Nie będzie łatwych ścieżek do pozyskania konia. Jeśli nie zostaną pójdą na aukcji, nie wyjadą z kraju na rok. Żadnych oszustw - powiedział. Według ekspertów niektóre z najlepszych koni na aukcji powinny osiągnąć cenę 200 tys. lub 300 tys. euro. - Jeśli cała aukcja przyniesie milion dolarów, PiS będzie mogło ogłosić, że impas został przełamany - mówi Sawka. - PiS uczyniło z koni arabskich kwestię polityczną. Ewentualny sukces będzie miał wymiar polityczny, znaczenie symboliczne – dodaje.",,
https://wiadomosci.onet.pl/kraj/daily-telegraph-homoseksualizm-w-polsce-wymaga-odwagi/ezszgb4,"""Daily Telegraph"": PiS podsyca nienawiść do LGBT","Bycie homoseksualistą w roku 2019 w Polsce, zwłaszcza na wsiach i w małych miejscowościach, wymaga nie lada odwagi - pisze w obszernym reportażu brytyjski ""Daily Telegraph"".","""Telegraph"" wskazuje, że zarówno Kościół, jak i państwo dokładają starań, by stworzyć wrogie środowisko wobec społeczności LGBT. Autor reportażu pisze, że zajścia w Białymstoku, gdy pierwszy w tym mieście Marsz Równości został zaatakowany przez pseudokibiców i nacjonalistów, nie są w Polsce przypadkiem odosobnionym. Przypomina uchwały anty-LGBT przyjmowane przez samorządy, m.in. w Rzeszowie. Dziennik rozmawiał z Jackiem Kotulą, rzeszowskim samorządowcem, aktywistą pro-life odpowiedzialnym za uchwałę anty-LGBT. Kotula mówi, że działa dla dobra swoich wnuków. - Dla nas to całe LGBT jest czymś nienormalnym. Mniejszość usiłuje narzucić swoje przekonania zdrowej większości. Tolerujemy ich, ale nie akceptujemy - oświadcza. Czytaj więcej: Abp Gądecki broni słów abpa Jędraszewskiego o LGBT Dla Kotuli LGBT jest następną falą zachodniego zepsucia i sekularyzacji. Dla rządzących - jak pisze ""Telegraph"" LGBT jest kolejnym, po migrantach, wrogiem z którym trzeba walczyć. - To atak na rodzinę i na dzieci - przypomniano w gazecie słowa Kaczyńskiego, który o ruchu LGBT mówił jako o ""importowanej ideologii"". ""Telegraph"" rozmawiał także z dwoma rzeszowskimi aktywistami LGBT, Jakubem Gawronem i Nikitą Szafrańskim. Opowiadają o ""podziemnej"" atmosferze społeczności - kontaktowaniu się przez zamknięte grupy na Facebooku oraz aplikacji Grindr (odpowiedniku randkowej aplikacji Tinder, tylko dla osób LGBT), na której pojawia się mniej zdjęć twarzy niż wśród homosekualistów w Iranie. Czytaj więcej: Gdzie w Polsce przyjęto uchwały przeciw ""ideologii LGBT""? - Musimy być ostrożni - mówi Szafrański.- Ale jeśli nie ma się znajomych LGBT w regionie, to bardzo ciężko jest dołączyć do większej grupy, znaleźć ludzi, wśród których czujesz się dobrze - dodaje. Mimo to badania pokazują zmianę nastrojów społecznych. 24 procent badanych przez CBOS deklaruje, że homoseksualizmu nie toleruje, ale jest to znaczący spadek, w 2001 bowiem takich głosów było aż 41 procent. 55 procent Polaków opowiada się za tolerancją wobec homoseksualistów. Nikita Szafrański mówi, że te liczby muszą wzrastać. I podkreśla, że w marszach równości nie chodzi o manifestowanie preferencji seksualnych. - Chodzi o to, kim jesteśmy i o to, żebyśmy byli akceptowani - podkreśla.",Marsz Równości w Rzeszowie,
https://wiadomosci.onet.pl/kraj/torun-miasteczko-rydzyka-pnie-sie-w-gore-budowa-kosztuje-podatnikow-161-mln-zl/ee988t5,"""Miasteczko Rydzyka"" pnie się w górę. Budowa kosztuje podatników ponad 160 mln zł","Na terenach redemptorystów w zachodniej części Torunia roboty idą pełną parą. Powstają tam ciepłownia, muzeum oraz park, którymi będą zarządzać zakonnicy. Wszystko jest budowane przy znaczącym udziale majątku publicznego - rząd dokłada do inwestycji 161 mln zł.","""Miasteczko Rydzyka"" to potoczna nazwa terenów zajmowanych przez redemptorystów w Porcie Drzewnym w Toruniu, przy wylotówce w stronę Bydgoszczy. Zakonnicy mają już tam swoją Wyższą Szkołę Komunikacji Społecznej i Medialnej, a także monumentalny kościół. Jego konsekracja odbyła się w 2016 r. Do świątyni przylega amfiteatr. Stoją przy niej również liczne rzeźby, a jej okazałe wnętrze pełne jest malowideł i zdobień. Można je zobaczyć tutaj. W pobliżu nikt nie mieszka na stałe, ale nie była to przeszkoda, aby powstał na tych terenach również plac zabaw, siłownia zewnętrzna, boisko do siatkówki plażowej, miejsce na ogniska oraz nowoczesne boisko, wybudowane ze środków toruńskiego budżetu obywatelskiego. Wszystkie te atrakcje można obejrzeć w publikacji ""»Miasteczko Rydzyka« rośnie w Toruniu"". Ten rok jest jednak przełomowy dla rozbudowy ""miasteczka"". Robotnicy w szybkim tempie pracują tam przy trzech dużych inwestycjach. Na najbardziej zaawansowanym etapie wydaje się być Park Pamięci Narodowej, który upamiętni Polaków ratujących Żydów w czasie Holokaustu oraz Ukraińców ratujących Polaków podczas rzezi wołyńskiej. Na placu stoją już lampy. Wytyczono również alejki. Premier dwukrotnie wydawał decyzję o dofinansowaniu budowy parku z publicznych środków. Łącznie przeznaczył na ten cel 8 mln zł. W górę pnie się Muzeum ""Pamięć i Tożsamość"". Ma prezentować głównie historię chrześcijaństwa w Polsce oraz ratowania Żydów przez Polaków. Powinno zostać udostępnione zwiedzającym najpóźniej wiosną 2021 r. Buduje je spółka Rafako z Raciborza. Rząd wsparł budowę muzeum kwotą 117 mln zł. Oficjalnie będzie to wspólny projekt Ministerstwa Kultury oraz fundacji Lux Veritatis. Obiekt znajdzie się między okazałym kościołem redemptorystów a ich uczelnią. Całkiem nieźle idzie też budowa ciepłowni, która znajdzie się za kościołem. Prace ruszyły ledwie kilka miesięcy temu, a już są na zaawansowanym etapie. Toruńscy zakonnicy mają nadzieję, że już za rok będą za stosowną opłatą dostarczać ciepło do zachodniej części Torunia z pomocą państwowej grupy PGE. Rząd PiS wsparł ich dotacjami na projekt geotermalny wartymi 36 mln zł. Łącznie więc za trzy realizowane inwestycje przez ojca Rydzyka i jego współbraci podatnicy zapłacą 161 mln zł. Należy jednak pamiętać, że ta kwota może być większa, ponieważ rząd PiS i niektóre podległe mu publiczne spółki nie chcą ujawniać wszystkiego na temat wsparcia finansowego, jakiego udzielają toruńskim redemptorystom.  ",Port Drzewny w Toruniu,
https://wiadomosci.onet.pl/kraj/rz-panstwo-pis-nie-jest-przyjazne-ani-dobrze-urzadzone/fj18dyt,"""Rz"": państwo PiS nie jest przyjazne ani dobrze urządzone","""Ludzie, weźcie od nas pieniądze i się odczepcie – tak niedawno streścił pewien uczestnik internetowych debat podejście rządzącego PiS do państwa i jego obywateli (...). To paradoksalne podsumowanie rządów ugrupowania przedstawianego jako rzecznik silnej, sprawczej państwowej machiny, jeśli nie aspirant do dyktatury"" - pisze Piotr Zaremba w weekendowym wydaniu ""Rzeczpospolitej"".","Wizerunek partii rządzącej po 2015 roku to obraz silnej władzy, z którą walczą zwolennicy uwiądu państwa. PiS co prawda przeprowadza reformy - jak usprawnienie poboru podatków - ale nie ma ich zbyt wiele - pisze Piotr Zaremba. ""Rz"" podaje przykłady sektorów, w których PiS cokolwiek zmienia: służba zdrowia, edukacja, administracja, sądownictwo. We wszystkich tych obszarach zmiany następują, ale są albo fatalnie przeprowadzane, albo są niewystarczające. Przykładem jest przebudowa szkolnictwa, która budzi wiele emocji. Jej przeciwnicy postulują naprawę funkcjonowania gimnazjów, a nie ich likwidację. Zwolennicy popierają odtworzenie silnych liceów. Konsekwencją reformy pozostaje chaos w postaci np. kumulacji roczników. Kolejnym punktem wymienianym w ""Rz"" jest wymiar sprawiedliwości, a jego reforma została nazwana w tekście ""widownią rewolucji"". Część zmian zakwestionowało sądownictwo europejskie, ale, jak pisze Zaremba, ""gorliwi zwolennicy PiS wierzą, że gdy w składzie Krajowej Rady Sądownictwa zasiądą ludzie bliżsi obecnej władzy, sędziowie zaczną sprawiedliwiej sądzić"". To przekonanie wyborców partii rządzącej się nie urzeczywistniło, bo sądy nadal pozostają niesprawne.  ""Niezależnie od swoich zabiegów, aby pomagać sobie łokciami w utrzymaniu i umacnianiu swojej władzy, co bywa stosunkowo proste, PiS pozostaje partią transferów socjalnych, nie zawsze najcelniej skierowanych, ale jakoś odnoszących się do nierówności w dochodach. Oraz partią załatwienia pewnych postulatów tożsamościowych. Najczęściej reaktywnych, jak wojna z ideologią LGBT"" - podsumowuje Zaremba. Więcej przeczytasz w internetowym wydaniu ""Rzeczpospolitej"".",Prezes PiS Jarosław Kaczyński,
https://wiadomosci.onet.pl/kraj/nowa-ustawa-po-aferze-z-lotami-kuchcinskiego-uderzy-w-pierwsza-dame/l18e64p,"Rząd chce wprowadzić nową ustawę. ""PiS zapomniało o żonie prezydenta, skazując ją na upokorzenie""","Po doniesieniach o służbowych lotach Marka Kuchcińskiego, który na pokład samolotów zabierał członków rodziny, rząd PiS planuje wprowadzić ustawę o organizacji lotów czterech najważniejszych osób w państwie. Nowe przepisy uderzą jednak w pierwszą damę - informuje ""Rzeczpospolita"".","Ustawa ma wprowadzić jawność lotów (wykaz będzie gromadzić i publikować KPRM, która dziś jest tylko „notariuszem” lotów), a odpowiedzialność za nie podejmie Kancelaria Premiera, który może odmówić lotu niespełniającego kryteriów. Zdecydowany będzie też zakaz zabierania na pokład rodzin, poza oficjalnymi zaproszeniami dla współmałżonków. PiS zapomniało, że wśród czterech najważniejszych osób w państwie jest także prezydent RP, którego małżonka pełni razem z nim funkcję reprezentacyjną głowy państwa - pisze ""Rzeczpospolita"". Agata Kornhauser-Duda na czas trwania na stanowisku męża, zrzekła się pracy w szkole i w efekcie nie tylko nie zarabia pieniędzy, ale i dodatkowo nie opłaca sama składek ZUS - robi to za nią mąż, wykorzystując prywatne fundusze. Jak wskazuje ""Rzeczpospolita"", gdyby zastosować proponowany zakaz, lot do siedzib, z jakich może korzystać głowa państwa - jak Centrum Konferencyjno–Reprezentacyjne Jurata Hel lub Zameczek w Wiśle - byłby niemożliwy. ""Zakazując całkowicie lotów z rodziną poza oficjalnymi obowiązkami, PiS zapomniało o żonie prezydenta Dudy skazując ją na upokorzenie, na które żona głowy państwa nie zasługuje"" - ocenia autorka tekstu. Źródło: Rzeczpospolita",Agata Kornhauser-Duda,
https://wiadomosci.onet.pl/kraj/rz-kto-z-ministrow-rzadu-beaty-szydlo-oddal-nagrody/5rx53n2,"""Rz"": kto z ministrów rządu Beaty Szydło oddał nagrody?","Większość ministrów byłej premier Beaty Szydło zapewnia, że wpłat dokonała. Dwoje ministrów unika odpowiedzi na pytanie, czy przekazało ""drugie pensje"" na Caritas - informuje ""Rzeczpospolita"".","– Z Panem Bogiem, wszystkiego najlepszego – powiedział ""Rzeczpospolitej"" były minister środowiska Jan Szyszko, po czym się rozłączył. Dziennikarze zadzwonili, by spytać, czy przekazał na cele charytatywne nagrodę za 2017 rok. Dotąd publicznie tego nie deklarował i można mieć wątpliwości, czy to uczynił. Zdecydowana większość ministrów rządu Beaty Szydło twierdzi, że przelała kwoty. Tak wynika z sondy, którą przeprowadziła ""Rzeczpospolita"". Wysokość nagród ujawnił przed rokiem poseł PO Krzysztof Brejza. Z jego informacji wynikało, że w 2017 roku przyznawanie ""drugich pensji"" dotyczyło zarówno wiceministrów, jak i ministrów konstytucyjnych. Na liście tych drugich znalazło się 21 nazwisk. W 2017 roku otrzymali nagrody od 65,1 tys. do 82,1 tys. zł rocznie. W kwietniu 2018 roku prezes PiS Jarosław Kaczyński nakazał ministrom przekazanie nagród na Caritas. Wątpliwości, czy przelewy miały miejsce, pojawiły się w poniedziałek. Caritas Polska poinformowała, że darowizny przekazało tylko 12 ministrów. Kto tego nie zrobił? ""Gazeta Wyborcza"" podała nazwiska siedmiorga, którzy nie deklarowali wpłat. Jej zdaniem to Witold Waszczykowski (MSZ), Anna Streżyńska (cyfryzacja), Andrzej Adamczyk (infrastruktura), Antoni Macierewicz (MON), Jan Szyszko oraz dwie byłe minister bez teki Beata Kempa i Elżbieta Witek. ""Rzeczpospolita"" postanowiła sprawdzić te informacje u źródła i wysłała SMS bądź zadzwoniła do większości z 21 ministrów z listy Brejzy. Dokonanie wpłat zadeklarowało dziesięcioro, również osoby wymienione przez ""Wyborczą"". ""Na Caritas na dzieci"" – napisał przykładowo Waszczykowski. ""Oczywiście, że przekazałam. Caritas Diecezji Legnickiej"" – to z kolei treść SMS od Elżbiety Witek. Antoni Macierewicz zapewnił telefonicznie, że zrobił przelew i powiedział, że może przedstawić dowód. Z kolei w imieniu Andrzeja Adamczyka zadzwonił jego rzecznik i podał, że dowód przelewu jest na Twitterze ministra. Spośród ministrów, z którymi ""Rzeczpospolita"" nie nawiązała kontaktu, większość dokonanie przelewu potwierdzała już wcześniej, czasami ustami swoich rzeczników. Czy ministrowie mówią prawdę, trudno zweryfikować, bo tylko kilkoro przedstawiło dowód wpłaty. Wiadomo za to, którzy unikają odpowiedzi. Oprócz Szyszki to tylko była minister cyfryzacji Anna Streżyńska. Dziennikarzom nie udało się z nią skontaktować. O tym, że nie przekazała ona nagrody, mówiła w 2018 roku ówczesna rzeczniczka PiS Beata Mazurek. Dlaczego Caritas twierdził więc, że tylko 12 ministrów przekazało nagrody? Później wyjaśniał, że informacja dotyczyła wyłącznie organizacji ogólnopolskiej, a nie oddziałów diecezjalnych. A wielu ministrów twierdziło, że to do nich robiło przelewy. „Nagrodę przekazałam dawno, w deklarowanym terminie na Caritas Diecezji Zielonogórsko-Gorzowskiej"" – napisała np. była minister rodziny Elżbieta Rafalska.",Beata Szydło,
https://wiadomosci.onet.pl/kraj/wykaz-lotow-premiera-morawieckiego-na-stronie-kprm/qdzg5cd,Na stronie internetowej KPRM opublikowano wykaz lotów premiera Mateusza Morawieckiego,Dziś po południu na stronie internetowej KPRM opublikowano wykaz lotów premiera Mateusza Morawieckiego; publikację tych informacji zapowiadał wcześniej szef kancelarii premiera Michał Dworczyk.,"Dworczyk wcześniej poinformował, że w związku z pojawiającymi się pytaniami dziennikarzy i polityków o loty premiera Morawieckiego, na stronie kancelarii zostanie wywieszony wykaz lotów premiera. - Na moje polecenie w tej chwili są gromadzone wszystkie dokumenty, to są setki stron - mówił Dworczyk wczesnym popołudniem podczas konferencji prasowej. - Do tej pory takiego centralnego rejestru nie było, więc gdyby te dokumenty, które w tej chwili przetwarzamy (...) wymagały jeszcze jakiegoś uzupełnienia, to zrobimy - zaznaczył. Wykaz zawiera 207 pozycji lotów premiera Morawieckiego. Pierwszy lot - 14-15.12.2017; ostatni - 04-05.08.2019. Większość lotów wykonano rządowym samolotem Embraer 175, jednak są tam też także loty modelami CASA i Gulfstream 550 oraz wielozadaniowym śmigłowcem W-3 Sokół. - Wykaz lotów byłej premier i wicepremier Beaty Szydło również zostanie upubliczniony; będziemy opracowywać materiał dotyczący tych lotów i myślę, że upublicznimy go na początku przyszłego tygodnia - zapewnił Michał Dworczyk. Była premier (w latach 2015-2017) i była wicepremier (w latach 2017-2019) Beata Szydło poinformowała, że wystąpiła do szefa Kancelarii Premiera o opublikowanie wszystkich lotów premierów rządu od 2015 r. Dworczyk potwierdził, że informacje w sprawie lotów premier Szydło zostaną opublikowane. - Zbieramy sukcesywnie informacje i dokumenty, żeby skompletować wykaz, który zostanie upubliczniony. Myślę, że będzie to na początku przyszłego tygodnia - powiedział szef kancelarii premiera.",Mateusz Morawiecki,
https://wiadomosci.onet.pl/kraj/elzbieta-witek-nowa-marszalek-sejmu-fala-komentarzy/dh3z0gl,Fala komentarzy po wyborze Elżbiety Witek na nową marszałek Sejmu,"Sejm wybrał Elżbietę Witek na stanowisko marszałka Sejmu. Za jej kandydaturą głosowało 245 posłów. Witek zastąpi Marka Kuchcińskiego, który podał się do dymisji po ujawnieniu, że latał rządowymi samolotami wraz z rodziną. Wcześniej Witek została odwołana z funkcji szefa MSWiA. W mediach społecznościowych rozgorzała dyskusja.","""Marszałek Elżbieta Witek próbuje nowego otwarcia, przynajmniej komunikacyjnie: Zrobię wszystko, by wszyscy byli traktowani równo na tej sali"" - pisze Michał Kolanko. ""Pierwsze wystąpienie Elżbiety Witek skierowane do opozycji. Widać, że to wizerunkowym pomysł PiS na ocieplenie sytuacji przed wyborami. Potępia agresję itp..."" - czytamy we wpisie Michała Szułdrzyńskiego. ""Wybór min. E. Witek na marszałka Sejmu wydaje się trafną decyzją PiS. Nie boi się dziennikarzy, nie przepada za celebrą, mówi ludzkim językiem. Po dramatycznym Kuchcińskim to szansa ocieplenia wizerunku przez PiS"" - podkreśla Paweł Wroński. ""Do końca kadencji aż jedno posiedzenie Sejmu. Ogrom pracy przed nową marszałkinią"" - zauważa Agnieszka Rucińska. Joanna Scheuring Wielgus wypisała zadania, jakie jej zdaniem stoją przed nową Marszałek. ""Dziś jest dzień Sławomira Nitrasa, najbardziej represjonowany poseł opozycji przez Marka Kuchcińskiego zadał ostateczny cios i spuentował to w dniu, w którym jego prześladowca odchodzi w niebyt. I nie mówcie mi  już więcej, że ""opozycja nic nie może"". Szacunek za upór"" - pisze Bartłomiej Sienkiewicz. ""Posłowie PiS oklaskami żegnają najgorszego w III RP marszałka sejmu Marka Kuchcińskiego. Niczego nie zrozumieli, zero refleksji. Parafrazując znane powiedzenie: pycha leci przed upadkiem"" - pisze Borys Budka i zamieszcza wideo z Sejmu. ""Nowa marszałek Elżbieta Witek ma od razu zadanie istotniejsze niż odsłonięcie kotary i otwarcie sejmowego korytarza. Na wykonanie czeka prawomocny wyrok Naczelnego Sądu Administracyjnego ws. list poparcia kandydatów do KRS. Elżbieta Witek może zlecić jego wykonanie"" - czytamy na profilu Patryka Słowika. W głosowaniu udział wzięło 419 posłów, za kandydaturą Witek było 245 posłów. Kandydaturę obecnej wicemarszałek izby Małgorzaty Kidawy-Błońskiej (PO-KO) poparło 135 posłów, a wiceszefowej PSL Urszuli Pasławskiej - 29 posłów.- Nie można mi odmówić patriotyzmu ani kwalifikacji moralnych. Każdego z państwa traktuję jako kolegów, każdy mandat państwa szanuję. Możemy się spierać, ale spierajmy się na rację. Nie używajmy inwektyw, nie obrażajmy ludzi. Możemy krytykować zachowanie, ale nie człowieka, tego mnie uczono od dziecka - podkreśliła nowowybrana marszałek. - Każdy z państwa jest ważny i każdy musi być wysłuchany - powiedziała. - Proszę o pomoc i wsparcie w tej olbrzymiej roli. Dziękuję za głosy. Mam nadzieję, że się nie zawiedziecie - dodała. Z doniesień PAP wynika, że w MSWiA Elżbietę Witek zastąpi koordynator ds. służb specjalnych Mariusz Kamiński. Dziś Marek Kuchciński na posiedzeniu Prezydium Sejmu złożył rezygnację z funkcji marszałka i przekazał ją na piśmie - poinformowała wicemarszałek Sejmu Małgorzata Kidawa-Błońska. Pod koniec lipca media podały, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. Na stronach Sejmu opublikowano ""wykaz krajowych podróży służbowych drogą powietrzną Marszałka Sejmu w czasie VIII kadencji"". Wykaz CIS zawiera 85 pozycji opisujących podróże krajowe marszałka Sejmu Marka Kuchcińskiego między 17 marca 2016 r. a 22 lipca 2019 r. Jak wynika z wykazu 70 z nich odbywało się na trasie między Warszawą i Rzeszowem (w tym często z drogą powrotną). Jak przypomina ""Fakt"" Elżbieta Witek również zasłynęła z niestandardowej podróży. Dziennik przywołuje jej przejazd taksówką z Wałbrzycha do Warszawy. ""Pociąg się zepsuł, nie było nawet miejsc siedzących, więc wie Pan – troje posłów już w tym wieku, w którym się nie wytrzyma dziewięć godzin. Nikt się nami nie zainteresował. Wzięliśmy więc taksówkę i przyjechaliśmy"" - opowiadała posłanka Witek dziennikarzowi Faktu, który zadzwonił do niej, podając się za pracownika kolei. Posłanka przebyła wówczas taksówką 460 km, zapłaciła 300 zł, za co dostała zwrot z Kancelarii Sejmu. Pochodząca z Jawora Elżbieta Witek z zawodu jest nauczycielką. W czasach PRL była działaczką opozycji, przez co doświadczyła represji – była aresztowana na trzy miesiące. Przed pojawieniem się w Sejmie była dyrektorką jednej ze szkół w swoim rodzinnym mieście. Zasiadała też w radzie miejskiej Jawora. W 2005 r. Witek została posłanką. W trzech kolejnych wyborach – w 2007, 2011 i 2015 r. – ponownie była wybierana do Sejmu. Jej kariera nabrała tempa, gdy PiS przejęło władzę. To właśnie wtedy została rzeczniczką rządu premier Beaty Szydło i szefem jej gabinetu politycznego. Przez ten czas Witek blisko współpracowała z Beatą Szydło. 4 czerwca 2019 r., w ramach rekonstrukcji rządu, Elżbieta Witek została nowym ministrem spraw wewnętrznych i administracji. Dziś - po zaledwie dwóch miesiącach - została z tego stanowiska odwołana.",Jarosław Kaczyński gratuluje Elżbiecie Witek,
https://wiadomosci.onet.pl/kraj/elzbieta-witek-nowym-marszalkiem-sejmu-relacja-na-zywo/9fpxzs5,Elżbieta Witek nowym marszałkiem Sejmu [RELACJA NA ŻYWO],Posłanka Prawa i Sprawiedliwości została wybrana dzięki głosom 245 posłów izby niższej. 135 głosów otrzymała Małgorzata Kidawa-Błońska z PO a 29 Urszula Pasławska z PSL.,,Elżbieta Witek,
https://wiadomosci.onet.pl/kraj/marek-kuchcinski-zlozyl-rezygnacje-z-funkcji-marszalka-sejmu/bs9j9hg,Marek Kuchciński złożył rezygnację z funkcji marszałka Sejmu,"Marek Kuchciński na posiedzeniu Prezydium Sejmu złożył rezygnację z funkcji marszałka i przekazał ją na piśmie - poinformowała wicemarszałek Sejmu Małgorzata Kidawa-Błońska. Kto go zastąpi? Kandydatką klubu PiS jest b. szefowa MSWiA Elżbieta Witek. Klub PO-KO zgłosił wicemarszałek izby Małgorzatę Kidawą-Błośnką, a PSL Urszulę Pasławską.","Kidawa-Błońska po wyjściu z posiedzenia Prezydium Sejmu powiedziała dziennikarzom, że Marek Kuchciński zrezygnował z funkcji marszałka Sejmu. Wicemarszałek Barbara Dolniak (PO-KO) dodała, że Kuchciński na piśmie przekazał rezygnację najstarszemu wicemarszałkowi, informując całe prezydium o treści rezygnacji. Kidawa-Błońska podkreśliła, że prezydium przebiegło bardzo spokojnie, a Kuchciński podziękował za współpracę. Dodała, że kandydatury na stanowiska marszałka Sejmu będą zgłaszane do godz. 15. - Także Sejm rozpoczniemy o godz. 15.30 - zaznaczyła. Klub PiS zgłosił na stanowisko marszałka Sejmu obecną szefową resortu spraw wewnętrznych Elżbietę Witek. Z informacji PAP wynika, że w fotelu szefa MSWiA zastąpi ją koordynator ds. służb specjalnych Mariusz Kamiński. Jak przypomina ""Fakt"" Elżbieta Witek również zasłynęła z niestandardowej podróży. Dziennik przywołuje jej przejazd taksówką z Wałbrzycha do Warszawy. - Pociąg się zepsuł, nie było nawet miejsc siedzących, więc wie Pan – troje posłów już w tym wieku, w którym się nie wytrzyma dziewięciu godzin. Nikt się nami nie zainteresował. Wzięliśmy więc taksówkę i przyjechaliśmy - opowiadała posłanka Witek dziennikarzowi ""Faktu"", który zadzwonił do niej, podając się za pracownika kolei. Posłanka przebyła wówczas taksówką 460 km, zapłaciła 300 zł, za co dostała zwrot z Kancelarii Sejmu Pod koniec lipca media podały, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. W poniedziałek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony. Z kolei w poniedziałek wieczorem na stronach Sejmu opublikowano ""wykaz krajowych podróży służbowych drogą powietrzną Marszałka Sejmu w czasie VIII kadencji"". Wykaz CIS zawiera 85 pozycji opisujących podróże krajowe marszałka Sejmu Marka Kuchcińskiego między 17 marca 2016 r. a 22 lipca 2019 r. Jak wynika z wykazu 70 z nich odbywało się na trasie między Warszawą i Rzeszowem (w tym często z drogą powrotną). W wykazie opublikowanym przez CIS znalazły się też informacje dotyczące liczby podróży krajowych, liczby pasażerów na pokładzie (bez uwzględnienia nazwisk czy funkcji) oraz cel wizyty. Kwestia lotów Kuchcińskiego była krytykowana przez polityków PO, którzy chcą, by marszałek Sejmu przedstawił szczegóły lotów rządowym samolotem, kiedy na pokładzie byli jego bliscy: ile było takich lotów i kto brał w nich udział. Posłowie PO w związku z informacjami o lotach Kuchcińskiego złożyli wniosek o odwołanie go z funkcji marszałka Sejmu, nad którym Sejm miał debatować w piątek. Ponadto politycy PO-KO powołując się na doniesienia medialne, zarzucili Kuchcińskiemu, że w sposób nieuprawniony podróżowali z nim podczas służbowych lotów m.in. poseł PiS Stanisław Piotrowicz i jego żona Maria, Zdzisław Krasnodębski, Anna Krasnodębska, Bogdan Rzońca, Krystyna Wróblewska ""i wielu innych, w tym asystenci marszałka Kuchcińskiego"". W środę Prokuratora Okręgowa w Warszawie poinformowała, że trwa postępowanie sprawdzające ws. ewentualnych nieprawidłowości w związku z lotami marszałka Marka Kuchcińskiego.",Marek Kuchciński,
https://wiadomosci.onet.pl/kraj/nieoficjalnie-elzbieta-witek-zastapi-marka-kuchcinskiego/sz98jl1,Nieoficjalnie: PiS zgłosi kandydaturę Elżbiety Witek na stanowisko marszałka Sejmu,"W resorcie Elżbietę Witek zastąpi koordynator ds. służb specjalnych Mariusz Kamiński - wynika z informacji PAP uzyskanych w kierownictwie ugrupowania. Obecny marszałek Sejmu Marek Kuchciński zapowiedział, że dziś złoży rezygnację z funkcji marszałka. Decyzja ma związek z informacjami dotyczącymi lotów samolotami rządowymi.","Szef klubu PiS Ryszard Terlecki zapowiedział wczoraj, że dziś odbędzie się posiedzenie Sejmu, na którym Izba wybierze nowego marszałka. Według nieoficjalnych informacji PAP klub PiS zgłosi na stanowisko marszałka Sejmu obecną szefową resortu spraw wewnętrznych Elżbietę Witek. Ją z kolei w fotelu szefa MSWiA zastąpi koordynator ds. służb specjalnych Mariusz Kamiński. Jak przypomina ""Fakt"" Elżbieta Witek również zasłynęła z niestandardowej podróży. Dziennik przywołuje jej przejazd taksówką z Wałbrzycha do Warszawy. ""Pociąg się zepsuł, nie było nawet miejsc siedzących, więc wie Pan – troje posłów już w tym wieku, w którym się nie wytrzyma 9 godzin. Nikt się nami nie zainteresował. Wzięliśmy więc taksówkę i przyjechaliśmy"" - opowiadała posłanka Witek dziennikarzowi Faktu, który zadzwonił do niej podając się za pracownika kolei. Posłanka przebyła wówczas taksówką 460 km, zapłaciła 300 zł, za co dostała zwrot z Kancelarii Sejmu Pod koniec lipca Radio Zet podało, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. W poniedziałek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony. Z kolei w poniedziałek wieczorem na stronach Sejmu opublikowano ""wykaz krajowych podróży służbowych drogą powietrzną Marszałka Sejmu w czasie VIII kadencji"". Wykaz CIS zawiera 85 pozycji opisujących podróże krajowe marszałka Sejmu Marka Kuchcińskiego między 17 marca 2016 r. a 22 lipca 2019 r. Jak wynika z wykazu 70 z nich odbywało się na trasie między Warszawą i Rzeszowem (w tym często z drogą powrotną). W wykazie opublikowanym przez CIS znalazły się też informacje dotyczące liczby podróży krajowych, liczby pasażerów na pokładzie (bez uwzględnienia nazwisk czy funkcji) oraz cel wizyty. Kwestia lotów Kuchcińskiego była krytykowana przez polityków PO, którzy chcą, by marszałek Sejmu przedstawił szczegóły lotów rządowym samolotem, kiedy na pokładzie byli jego bliscy: ile było takich lotów i kto brał w nich udział. Posłowie PO w związku z informacjami o lotach Kuchcińskiego złożyli wniosek o odwołanie go z funkcji marszałka Sejmu, nad którym Sejm miał debatować w piątek. Ponadto politycy PO-KO powołując się na doniesienia medialne, zarzucili Kuchcińskiemu, że w sposób nieuprawniony podróżowali z nim podczas służbowych lotów m.in. poseł PiS Stanisław Piotrowicz i jego żona Maria, Zdzisław Krasnodębski, Anna Krasnodębska, Bogdan Rzońca, Krystyna Wróblewska ""i wielu innych, w tym asystenci marszałka Kuchcińskiego"". W środę Prokuratora Okręgowa w Warszawie poinformowała, że trwa postępowanie sprawdzające ws. ewentualnych nieprawidłowości w związku z lotami marszałka Marka Kuchcińskiego.",Elżbieta Witek,
https://wiadomosci.onet.pl/kraj/kto-nowym-marszalkiem-sejmu-marek-suski-komentuje/nc52p0r,Suski: kandydat na nowego marszałka Sejmu może być zaskoczeniem,"- Będzie to dobry kandydat. Jestem przekonany, że będzie bardzo dobrym marszałkiem - powiedział dziś szef gabinetu politycznego premiera Marek Suski, komentując spekulacje dotyczące wyboru następcy Marka Kuchcińskiego. Decyzja ma zapaść dziś po południu.","Suski pytany był w Sygnałach Dnia w Polskim Radiu o to, kto z ramienia PiS jest kandydatem na marszałka Sejmu. - Będzie to być może dla niektórych zaskoczenie, ale będzie to bardzo dobry kandydat na marszałka i jestem przekonany, że będzie bardzo dobrym marszałkiem - odpowiedział Suski. Na uwagę, że na liście kandydatów wymieniane są nazwiska Ryszarda Terleckiego, Małgorzaty Gosiewskiej i Małgorzaty Wassermann szef gabinetu premiera odparł, że jest oczywiście długa lista dobrych kandydatów na marszałka. Dopytywany, czy tym kandydatem będzie ktoś z wyżej wymienionych nazwisk Suski powiedział, że nie może powiedzieć. - To będzie ogłoszone w odpowiednim momencie i nie jestem uprawniony do przekazywania tej informacji - podkreślił. Na pytanie, czy dymisja marszałka Kuchcińskiego oznacza przyznania się formacji rządzącej do błędu Suski powiedział, że nie. - To jest przyznanie społeczeństwu, że słuchamy. Zostało to źle odebrane przez społeczeństwo, chociaż poprzednicy latali też bardzo w różnych okolicznościach, nawet puste samoloty leciały za premier Ewą Kopacz, kiedy jak to niektórzy mówią dokonywała inspekcji kotlecika w samolocie. Ale wtedy to nie wzbudzało takiego zainteresowania i oburzenia. Dzisiaj myślę, że nasze społeczeństwo wymaga, żeby była większa klarowność, przejrzystość - zaznaczył polityk PiS. - To będzie uregulowane. Już nad tym pracują prawnicy - dodał. A z drugiej strony - mówił Suski - ""słuchamy tego w jaki sposób jesteśmy odbierani. Jeżeli społeczeństwo tego nie akceptuje to dokonamy zmian, a marszałek podał się do dymisji"" - zaznaczył. Dopytywany, czy w tej sprawie ekipa rządząca popełniła jakieś błędy albo zbyt długa czekała z reakcją Suski odpowiedział: - Może nie tyle, że zbyt długo czekała, tylko dotychczas jest taka zasada w prawie, że jeżeli coś jest obyczajem i nie wzbudza kontrowersji, to nie należy tego regulować, więc to było obyczajem, nie wzbudzało to większych kontrowersji. Chociaż nawet swego czasu b. premier Donald Tusk zdaje się kandydata na swojego zięcia woził samolotem, czy liczne przeloty chociażby pani Ewy Kopacz do Gdańska, choć nie mieszkała w Gdańsku. Właśnie na weekendy latała do Gdańska też w ramach możliwości poselskich i to nie wzbudzało jakiś większych protestów czy zdziwienia - mówił szef gabinetu premiera. Przypomniał też, że prezes PiS Jarosław Kaczyński zwracał uwagę, iż najważniejsze osoby w państwie mają prawo do korzystania z samolotów. - W normalnym państwie to jest normą, że premier, prezydent, marszałek Sejmu czy Senatu korzystają z tego rodzaju środka transportu, bo muszą być w wielu miejscach, aktywnie pracować, a dojazd samochodem w wiele miejsc w Polsce jeszcze zajmuje wiele godzin, więc tego rodzaju środki transportu wykorzystywane są na całym świecie i to nie jest niczym nadzwyczajnym - podkreślił Suski. ",Marek Suski,
https://wiadomosci.onet.pl/kraj/gen-tomasz-drewniak-o-lotach-kuchcinskiego-lamano-instrukcje-head/ltwvdjd,Gen. Drewniak: to nie jest radio taxi,"- Obecną sytuacją jestem zdumiony, żeby nie powiedzieć zażenowany. (...) Takiej sytuacji, jaką opisują media w przypadku marszałka Kuchcińskiego, z czasów mojej służby nie pamiętam - mówi w rozmowie z ""Gazetą Wyborczą"" gen. Tomasz Drewniak, były inspektor Sił Powietrznych, który tworzył nową instrukcję HEAD.","- Tworząc różnorodne regulaminy, w tym instrukcję HEAD, zakładamy, że ludzie na najwyższych stanowiskach w państwie zachowują się racjonalnie i odpowiedzialnie. Że kierują się wewnętrzną etyką i troską o kraj - mówi w rozmowie z ""GW"" gen. Drewniak. Nie kryje oburzenia doniesieniami o tym, że dowódca mógł kogoś dopisywać do listy pasażerów w ostatniej chwili. - Zasada, ze ""dowódca decyduje"" skończyła się po Smoleńsku - zaznacza, wyjaśniając, że niezbędna jest teraz forma pisemnej zgody. - Jeśli to wyglądało tak, jak opisywał marszałek, to byłoby to naruszenie regulaminu - twierdzi. Zaznacza, że - dopóki był w Dowództwie Generalnym Sił Zbrojnych, do 2016 r. - dbał o to, by osoby korzystające z samolotów rządowych przechodziły specjalne szkolenia. Dotyczyły one zasad zapisanych w instrukcjach, ale też opis tego, jak potężny mechanizm jest uruchamiany, by taki samolot wzbił się w powietrze, jakie są koszty i jaki wysiłek ludzi się z tym wiąże. Pytany, czy takie szkolenia są wciąż przeprowadzane, odpowiada: nie wiem. Drewniak tłumaczy, że w każdym roku dany samolot może spędzić w powietrzu określoną liczbę godzin, które podzielone są na godziny operacyjne i szkoleniowe. - Jeśli samolot leciał tylko z żoną marszałka, to pula lotów operacyjnych na ten czas została wykorzystana - mówi. Dodaje, że ""lot z jednym pasażerem to mało sensowna forma wykorzystania samolotu Gulfstrem, kupionego za 220 mln zł z pieniędzy podatników"". - Będzie tak jak w specpułku z czasów przed Smoleńskiem, gdy pilot leciał z prezydentem i udawał, że się szkoli - kwituje rozmówca ""GW"". Gen. Drewniak przypomina też o tym, którzy często ""tyrają po nocach"", żeby przygotować samolot dla VIP-ów. Mówi też o załodze. - Przecież za sterami siedzi elita pilotów, i to bojowych, którzy latali do Iraku i Afganistanu. (...) Widzą, jak ich ciężka praca jest wykorzystywana przez polityków - zaznacza. Marek Kuchciński poinformował na wczorajszej konferencji prasowej, że dziś złoży rezygnację ze swojej funkcji. Ruch marszałka Sejmu ma związek z ujawnieniem przez Radio ZET, że latał rządowymi samolotami wraz z rodziną. - Utraciłem zaufanie opinii publicznej i dlatego podjąłem taką decyzję - zaznaczył Kuchciński. - Decyzja pana marszałka jest dowodem postawy związanej z naszym hasłem: słuchać Polaków i służyć Polsce - powiedział z kolei prezes PiS Jarosław Kaczyński Według informacji Onetu, Kuchciński mimo nowych doniesień o lotach nie zamierzał podawać się do dymisji.",Generał Tomasz Drewniak,
https://wiadomosci.onet.pl/kraj/pis-ujawnia-liste-lotow-donalda-tuska-na-liscie-odwolane-loty/0wbq6x4,PiS pokazał listę lotów Donalda Tuska. Są na niej też te odwołane,"Wicerzecznik Prawa i Sprawiedliwości Radosław Fogiel podczas dzisiejszej konferencji z udziałem Jarosława Kaczyńskiego i Marka Kuchcińskiego przedstawił długą listę lotów Donalda Tuska, gdy ten był premierem. W programie ""Fakty po Faktach"" Fogiel przyznał, że lista zawierała również loty anulowane.","Marszałek Sejmu Marek Kuchciński podczas konferencji prasowej ogłosił, że podaje się do dymisji. - Uznałem, że nie będę mógł dłużej pełnić tej funkcji - powiedział. Dymisja ma związek ze skandalem związanym z używaniem państwowych samolotów. Według informacji Onetu, Kuchciński mimo nowych doniesień o lotach nie zamierzał podawać się do dymisji. W trakcie konferencji, po oświadczeniach marszałka Kuchcińskiego i prezesa PiS, zastępca rzecznika prasowego PiS Radosław Fogiel apelował o uczciwość i sprawiedliwość w traktowaniu wysokich rangą urzędników państwowych oraz poświęcenie tej samej uwagi lotom poprzednich rządzących. Rozwinął wtedy długą listę z lotami, jakie wykonywali Donald Tusk i Ewa Kopacz za poprzednich rządach koalicji PO-PSL. - Powiedział pan o wykazie lotów Tuska, szczęśliwie odnalezionym po wielu latach. Czy może pan powiedzieć, że to był wykaz lotów, czy też tam były wpisane loty anulowane? - zapytał w trakcie programu polityk Platformy Obywatelskiej Krzysztof Brejza. - Loty anulowane również tam figurowały - przyznał wicerzecznik PiS. - Dlaczego pan nie powiedział prawdy? - chciał wiedzieć Brejza. Jak tłumaczył Radosław Fogiel, wykaz obejmował wszystkie loty Donalda Tuska. Odparł też, że członkowie PiS nie negują potrzeby premiera Tuska do korzystania z samolotów rządowych, chodzi im jednak o równe standardy w ocenie polityków.","Wicerzecznik PiS Radosław Fogiel oraz marszałek Sejmu Marek Kuchciński podczas oświadczenia dla mediów w siedzibie partii w Warszawie, 8 sierpnia 2019 r.",
https://wiadomosci.onet.pl/kraj/prezes-pis-zapowiada-ustawe-ktora-ureguluje-loty-czy-regulacje-rzeczywiscie-nie/0nfmlvv,"Prezes PiS zapowiada ustawę, która ureguluje loty. Czy regulacje rzeczywiście nie istniały?","Przepisy nie pozwalają marszałkowi, by zabierał dodatkowych pasażerów po znajomości na pokład służbowego samolotu. Mimo tego, podczas dzisiejszej konferencji z Markiem Kuchcińskim, prezes PiS stwierdził, że czas na wprowadzenie procedur. - Uregulujemy tę sprawę, bo do tej pory regulacji, odnoszącej się do tego, kto, w jakich okolicznościach może latać, po prostu nie było - stwierdził na konferencji prezes PiS. Czy miał rację?","- Jeżeli chodzi o latanie samolotem, cóż, premier ma takie prawo. To jest prawo premiera, każdy ma prawo być w swoim domu, nie można przyjąć, że każdy, kto jest premierem musi mieszkać w Warszawie. Ja bym z tego sprawy nie robił - mówił na wspominanej konferencji Kaczyński, podkreślając, że podtrzymuje swoje stanowisko z roku 2011. - Pan marszałek nie złamał prawa, pan marszałek nie złamał też istniejących w tej dziedzinie obyczajów. To chcę bardzo mocno podkreślić - podkreślał prezes PiS. - W krótkim czasie zostanie złożony projekt ustawy, który ureguluje w sposób ""rygorystyczny"", kto i w jakich okolicznościach może latać samolotami rządowymi - zapowiedział następnie Kaczyński. Jak mówił, potrzebne jest skoordynowanie działalności kancelarii: premiera, prezydenta, Sejmu i Senatu. - Uregulujemy tę sprawę, bo do tej pory regulacji, odnoszącej się do tego, kto, w jakich okolicznościach może latać, po prostu nie było. Było kilka osób w państwie, które miały prawo korzystać z samolotów i w gruncie rzeczy na tym to się kończyło - powiedział prezes PiS. POLECAMY: Marek Kuchciński przeprasza za loty i wpłaca kolejną kwotę. Fala komentarzy - Potrzebna jest ustawa z tego względu, że trzeba skoordynować działalność kilku kancelarii, które są oddzielne: Kancelarii Prezesa Rady Ministrów, Kancelarii Prezydenta, Kancelarii Sejmu i Kancelarii Senatu - która to ureguluje i to w sposób rygorystyczny tak, jak tego oczekuje opinia publiczna - wskazał. - Skoro opinia publiczna domaga się rygorów, to rygory rzeczywiście będą - oświadczył Kaczyński. Jak wynika z dokumentacji lotów marszałka Kuchcińskiego - pisała dziennikarka Onetu Edyta Żemła - od marca 2018 r. do maja 2019 r., 49 z 98 lotów było zamawianych z dnia na dzień, a korekty często robiono z godziny na godzinę, nawet już w dniu wylotu. Zmian w programie lotów było ponad 20. Ten pośpiech rodzi jednak za każdym razem poważne konsekwencje dla przygotowującego loty HEAD wojska. Instrukcja HEAD nakazuje bowiem m.in., by samoloty, którymi podróżuje jedna z czterech najważniejszych osób w państwie, były drobiazgowo sprawdzane. Do lotów dopuszczane są tylko statki powietrzne stuprocentowo sprawne, z pełną i doświadczoną załogą. Dowódca lotu musi mieć na swoim koncie co najmniej 250 wylatanych godzin, a jego zastępca 150 godzin. Ten czas muszą spędzić dokładnie na tym typie maszyny, którymi będą wozić VIP-ów. Czytaj więcej w tekście Edyty Żemły o procedurach i lotach Kuchcińskiego Oprócz maszyny głównej podczas lotu HEAD w gotowości czeka też druga – tak samo sprawdzona i z równie doświadczoną załogą. Jest to tzw. zapasowy statek powietrzny, przygotowany na wypadek, gdyby ten, którym podróżuje VIP, uległ np. awarii.  Gen. Drewniak: – Instrukcja bardzo dokładnie opisuje, kto jest uprawniony do lotu z VIP-em i jak ma być przygotowany statek powietrzny oraz zapasowy. Natomiast jeżeli wszystko dzieje się w pośpiechu, to kiedy ci ludzie mają sprawdzić i oblatać samoloty, kiedy mają się przygotować do lotu? Jedziemy dokładnie w kierunku drugiego Smoleńska...  Okazuje się, że tylko w 30 zamówieniach na lot marszałka o statusie HEAD do dokumentacji został wpisany zapasowy statek powietrzny, choć powinno tak być – zgodnie z instrukcją – za każdym razem. Większość dokumentów nie ma tej adnotacji. Ponadto, jak pisała Edyta Żemła, w ujawnionych dokumentach o lotach marszałka najczęściej pojawia się jedynie liczba współpodróżnych, w dodatku nie zawsze precyzyjna. Czasem w rubryce „Liczba osób” pojawia się ""2/3"". – Nie wiem, co to znaczy. Że dwie osoby polecą, a trzecia się jeszcze nie zdecydowała? To jest niepoważne – mówi były lotnik. Najbardziej bulwersuje go jednak to, że w 23 przypadkach na prawie 100 lotów, do zamówienia nie dodano imiennej listy pasażerów. – Pewnie te osoby były zgłaszane w ostatniej chwili na telefon lub e-mailem. Nie wyobrażam sobie, jak inaczej wpuszczono by je na teren wojskowego lotniska i na pokład samolotów – mówi lotnik.  To zaniechanie utrudniało pracę nie tylko wojsku, lecz również służbom ochrony, które przeforsowały zapis o dostarczeniu pełnej listy pasażerów 48 godzin przed lotem o statusie HEAD. Chodziło o to, by służby mogły dokładnie sprawdzić osoby, z którymi podróżują najważniejsze osoby w państwie. Obecnie zasady organizacji lotów dla takich osób jak marszałek, określone są ponadto w ""Instrukcji organizacji lotów"" z 2018 r. Kto według instrukcji ma prawo korzystać z lotów? Prezydent, marszałek Sejmu oraz marszałek Senatu i premier RP, członkowie delegacji oficjalnych, które towarzyszą najważniejszym osobom w kraju oraz osoby na odpowiednikach ich stanowisk z państw obcych. Ponadto inne osoby, które zajmują kierownicze stanowiska w państwie i inne osoby, jeśli jest potrzeba pomocy humanitarnej. Źródło: Onet, PAP",Marek Kuchciński,
https://wiadomosci.onet.pl/kraj/ryszard-czarnecki-marek-kuchcinski-polozyl-wlasna-glowe-na-oltarzu-spraw-panstwowych/c6bq9xm,Ryszard Czarnecki: Marek Kuchciński położył własną głowę na ołtarzu spraw państwowych,"- To była bardzo trudna, ale słuszna decyzja - tak o zapowiedzi podania się do dymisji przez marszałka Sejmu mówi w rozmowie z Onetem Ryszard Czarnecki. Zdaniem europosła PiS, Marek Kuchciński nie powinien jednak rezygnować z kandydowania do Sejmu."," - Marek Kuchciński pokazał się jako polityk, który sprawy państwa polskiego uważa za ważniejsze niż swój interes osobisty - mówi w rozmowie z Onetem Ryszard Czarnecki. - Na ołtarzu spraw państwowych położył własną głowę - dodaje europoseł Prawa i Sprawiedliwości. Czarnecki stanowczo podkreśla, że Kuchciński - nadużywając rządowych samolotów - nie złamał ani prawa, ani obyczaju. Czy jego dymisja została przez kierownictwo partii wymuszona? - To oczywiście była decyzja polityczna, Marek Kuchciński uznał, że tak będzie lepiej dla Sejmu, dla państwa oraz dla Prawa i Sprawiedliwości - ocenia Czarnecki. Jego zdaniem Kuchciński, który jest ""jedynką"" PiS na liście w Krośnie w wyborach do Sejmu, w żadnym wypadku nie powinien teraz rezygnować z kandydowania. - To oczywiście moja prywatna opinia, ale absolutnie nie powinien. Będąc pierwszym marszałkiem Sejmu z Podkarpacia, bardzo dbał o ten region. Teraz zyskał szacunek wielu osób, pokazując, że interes państwa jest dla niego ważniejszy niż jego własny. Dlatego według mnie nie powinien się wycofywać z kandydowania i pozostać ""jedynką"" w swoim okręgu - podkreśla. Sposób korzystania ze służbowych samolotów przez marszałka Marka Kuchcińskiego wywołał oburzenie. Finalnie Kancelaria Sejmu zgodziła się opublikować dane dotyczące przelotów Kuchcińskiego. Chociaż w wyliczeniach pojawiają się błędy i nieścisłości, pokazują one jasno, że marszałek Sejmu odbył więcej podniebnych podróży, niż szacowały nawet media. Z wyliczeń Onetu dokonanych na podstawie dokumentacji lotów, którą dysponujemy, wynika, że te loty kosztowały budżet państwa, czyli wszystkich podatników, ponad 4 mln zł. W dodatku, podczas lotów rządowych samolotów lecących na Podkarpacie Marek Kuchciński zabierał na pokład polityków PiS wraz z rodzinami - wynika z dokumentów, do których dotarł ""Fakt"". W rozmowie z Onetem Stanisław Piotrowicz zapewnił, że jego lot miał związek z jak najszybszym przetransportowaniem leku dla jego żony. Poseł ocenił, że był to ""stan wyższej konieczności"". Do rządowego samolotu Marek Kuchciński - według informacji ""Faktu"" - zabierał również np. posła Bogdana Rzońcę i posłankę Krystynę Wróblewską. Służba Ochrony Państwa nadawała tym lotom najwyższy status: HEAD. - Mam świadomość, że liczba lotów była duża, ale wynikała z modelu pracy, jaki przyjąłem - tak informacje o swoich lotach tłumaczył sam Marek Kuchciński. Poinformował, że dokonał kolejnej wpłaty, tym razem 28 tys. zł na fundusz modernizacji Sił Zbrojnych. Przeprosił też wszystkich, ""którzy poczuli się urażeni"".",Ryszard Czarnecki,
https://wiadomosci.onet.pl/kraj/marek-kuchcinski-podaje-sie-do-dymisji-fala-komentarzy/r1j3nhd,Marek Kuchciński podaje się do dymisji. Fala komentarzy,"Marek Kuchciński poinformował o swojej rezygnacji z funkcji marszałka Sejmu. Jego decyzja ma związek z ujawnieniem przed media informacji, że polityk wielokrotnie korzystał z rządowych samolotów i zabierał na ich pokład członków swojej rodziny. Sprawę na gorąco komentują politycy, dziennikarze i publicyści.","Marszałek Sejmu podkreślił, że jego loty nie łamały prawa i wynikały z przyjętego modelu sprawowania funkcji. - Utraciłem zaufanie opinii publicznej i dlatego podjąłem taką decyzję - dodał Kuchciński na krótkiej konferencji prasowej. - Prawo nie zostało złamane. Skoro poważna część opinii publicznej ma inne zdanie, decyzja pana marszałka jest dowodem postawy związanej z naszym hasłem: słuchać Polaków i służyć Polsce - powiedział z kolei Jarosław Kaczyński. Prezes PiS przypomniał też liczne loty do Gdańska i egzotycznych krajów, które odbywał w czasie swojego premierostwa Donald Tusk. - Apelowalibyśmy do dziennikarzy o poświęcenie takiej samej uwagi lotom polityków poprzedniej ekipy - dodał zastępca rzecznika PiS Radosław Fogiel. Według informacji Onetu, Kuchciński mimo nowych doniesień o lotach nie zamierzał podawać się do dymisji. Zdecydować miało to, że Kaczyński uznał, iż w bezpośredniej rozmowie kilka dni temu Kuchciński okłamał go co do liczby lotów, w tym lotów z rodziną. Podczas wczorajszego spotkania ścisłych władz PiS, Kuchciński nie był obecny, chociaż jest ich członkiem. Wtedy zapadła decyzja, że kierownictwo partii wymusi na nim dymisję. Pozwolono mu ją honorowo ogłosić, bo od niemal 30 lat jest wiernym politycznym druhem Jarosława Kaczyńskiego – pisze o kulisach dymisji marszałka Andrzej Stankiewicz. Całość przeczytasz tutaj. Łukasz Schreiber (PiS) pisze o ""honorowej rezygnacji"" Marka Kuchcińskiego. ""Zwracam uwagę, że dotąd nawet na jedno »przepraszam« nie było stać żadnego z poprzedników, którzy te standardy i obyczaj wyznaczali"" - uważa. ""Prawda jest taka, że wspólnie z J. Kaczyńskim tego dokonaliśmy"" - uważa Sławomir Nitras. Poseł PO ujawnił sprawę ""rodzinnych lotów"" Marka Kuchcińskiego. ""Ciekawe jest to przejście od hasła »wystarczy nie kraść« do hasła »oni też kradli«. Za długo się na tym nie pojedzie"" - pisze dziennikarz Onetu Mateusz Baczyński. ""Naprawdę porównywanie marszałka Sejmu z szefem rządu, który ma na głowie całe państwo, jest absurdalne. Nikt nie ma pretensji do MM (Mateusza Morawieckiego - red.), że lata po kraju samolotem"" - uważa dziennikarz Onetu Kamil Dziubka. Michał Szułdrzyński z ""Rzeczpospolitej"" pyta wicerzecznika PiS o wykaz lotów premier Beaty Szydło i premiera Mateusza Morawieckiego. Łukasz Pawłowski z ""Kultury Liberalnej"" przekonuje, że dymisja Marka Kuchcińskiego nic nie zmienia. ""To nie był problem lotów - to jest problem korupcji, kłamstw i brania pod but kadry urzędniczej. Afera pokazuje naprawdę głęboki kryzys państwa i to na wielu poziomach"" - twierdzi. ""Dymisja Kuchcińskiego była jedyną możliwą reakcja PiS na kryzys. Spóźnioną, powinna nastąpić co najmniej tydzień wcześniej"" - zwraca uwagę Wojciech Wybranowski z tygodnika ""Do Rzeczy"". ""Kaczyński tak pewny siebie, że uciekł przed pytaniami. Jak już mowa o Tusku, to przypomnijmy, że po wybuchu afery w Sowie, w Kancelarii Premiera była półtoragodzinna konferencja prasowa premiera Tuska. Ale wtedy nie rządził Polską tchórz"" - pisze dosadnie Tomasz Lis, redaktor naczelny ""Newsweeka"".",Marek Kuchciński,
https://wiadomosci.onet.pl/kraj/marek-kuchcinski-poda-sie-do-dymisji-brejza-oczywiscie-wina-tuska/221hp6c,Marek Kuchciński poda się do dymisji. Krzysztof Brejza: to absolutnie nie rozwiązuje problemu,"Marek Kuchciński ogłosił swoją rezygnację z funkcji marszałka Sejmu a prezes PiS Jarosław Kaczyński zwrócił uwagę na sprawę licznych lotów premiera Donalda Tuska. - Nie przypominam sobie, żeby Tusk organizował jakieś obloty nad Kaszubami, zabierał ze sobą siostrę, leciał do siostrzenicy na wesele, albo żeby ktoś mu wiózł krawat. Przecież to jest ze strony PiS kuriozalny sposób odwrócenia uwagi od istoty problemu - mówi w rozmowie z Onetem poseł Krzysztof Brejza (PO).","Marszałek podkreślił, że jego loty nie łamały prawa i wynikały z przyjętego modelu sprawowania funkcji. - Utraciłem zaufanie opinii publicznej i dlatego podjąłem taką decyzję - dodał Kuchciński. - Prawo nie zostało złamane. Skoro poważna część opinii publicznej ma inne zdanie, decyzja pana marszałka jest dowodem postawy związanej z naszym hasłem: słuchać Polaków i służyć Polsce - powiedział z kolei Jarosław Kaczyński. Prezes PiS przypomniał liczne loty do Gdańska i egzotycznych krajów, które odbywał w czasie swojego premierostwa Donald Tusk. - Apelowalibyśmy do dziennikarzy o poświęcenie takiej samej uwagi lotom polityków poprzedniej ekipy - dodał zastępca rzecznika PiS Radosław Fogiel. - To Jarosław Kaczyński powinien podać się do dymisji. To on w 2016 r. latał policyjnym helikopterem. PiS stworzyło sobie wielkie, podniebne, luksusowe taxi. Latają czym mogą. Gdyby mieli dywany latające, lataliby na dywanach - mówi w rozmowie z Onetem poseł Krzysztof Brejza. Polityk uważa, że Jarosław Kaczyński w czasie konferencji był bardzo zdenerwowany. - Wymowna jest jego ucieczka przed pytaniami dziennikarzy - dodaje. Jak poseł komentuje sprawę odniesienia się przez prezesa PiS do lotów Donalda Tuska? - Oczywiście, wina Tuska. To jest standard tej oligarchii. Przypominam sobie jak nasz rząd podjeżdżał do Sejmu skodami. Teraz mamy cały wybieg luksusowych, niemieckich limuzyn - przekonuje. - Nie przypominam sobie, żeby Donald Tusk organizował jakieś obloty nad Kaszubami, zabierał ze sobą siostrę, leciał do siostrzenicy na wesele, albo żeby ktoś mu wiózł krawat. Przecież to jest ze strony PiS kuriozalny sposób odwrócenia uwagi od istoty problemu. Mamy do czynienia z czterema czy pięcioma kłamstwami tej ekipy i to urzędników, którzy poświadczają nieprawdę w dokumentach dla dziennikarzy. Kłamstwo goni kłamstwo - mówi Brejza. Przyznaje też, że dymisja Marka Kuchcińskiego ""absolutnie nie rozwiązuje problemu"". Podkreśla, że w przypadku lotów marszałka Sejmu doszło do łamania instrukcji HEAD. - Do dymisji powinien podać się też minister Błaszczak, minister Witek, konsekwencje powinni ponieść też ich poprzednicy - przekonuje poseł PO. - Szefowie MON, MSWiA, SOP nie wiedzieli co się dzieje? Tylko jeden Kuchciński, gdy cała dywizja działaczy latała z przyzwoleniem wszystkich ministrów? - pyta retorycznie.",Krzysztof Brejza,
https://wiadomosci.onet.pl/kraj/pis-szuka-pieniedzy-na-obietnice-beda-podwyzki/4kr3w2p,"""GW"": PiS szuka pieniędzy na realizację swoich obietnic. Po wyborach planuje podwyżki składek na ZUS","Rząd chce zmniejszyć dotacje budżetowe do ZUS, dlatego planuje podwyżkę składek obejmujących zwykłych obywateli, jak i przedsiębiorców. Nowe przepisy mają zostać uchwalone po wyborach, w ostatnich tygodniach pracy Sejmu - informuje ""Gazeta Wyborcza"".","Programy socjalne, jak 500 plus czy 13. emerytura wymagają dziesiątków miliardów złotych. Do tego dochodzi np. obniżka PIT do 17 proc. czy zerowa stawka podatku dla osób do 26. roku życia. Z kolei Fundusz Ubezpieczeń Społecznych tylko w tym roku wyniesie 50 mld zł. Dziennik wyjaśnia, że rząd chce ograniczyć wpłaty do FUS z budżetu, dlatego zamierza w pełni oskładkować umowy-zlecenia. Zmiany mają doprowadzić do konieczności płacenia składek od każdej umowy, niezależnie od jej wysokości. Rozważane jest także oskładkowanie umów o dzieło i pracy studentów, ale w tej sprawie nie zapadły jeszcze ostateczne decyzje. Kolejna nowość - według ""GW"" - to zniesienie limitu składek ZUS, czyli tzw. 30-krotności. Dotychczas składki emerytalne opłaca się do momentu, aż ktoś osiągnie limit 142 950 zł. Dotyczy to osób, które zarabiają co najmniej trochę ponad 8 tys. zł na rękę. PiS chce ten limit znieść. Gazeta wymienia też planowaną likwidację Otwartych Funduszy Emerytalnych (OFE). Przeniesienie środków na nowe Indywidualne Konta Emerytalne (IKE) spowoduje potrącenie 15 proc. na rzecz państwa. - Oczywiście każdy z nas, płacąc większą składkę emerytalną do ZUS, zwiększa swój kapitał emerytalny i w przyszłości ma szansę na większą emeryturę. Pytanie tylko, skąd kolejne rządy za 10-20 lat wezmą na te większe emerytury pieniądze, skoro na kontach w ZUS nie ma żadnej gotówki, tylko wirtualne zapisy o przyszłych zobowiązaniach, a kolejne rządy wciąż powiększają te zapisy o kolejne dziesiątki miliardów złotych - mówi ""GW"" doradca podatkowy Przemysław Hinc.",,
https://wiadomosci.onet.pl/kraj/jan-dziedziczak-o-lotach-kuchcinskiego-i-stanowisku-pis/9t3jc1v,"Dziedziczak: jesteśmy zdeterminowani, by ujawnić wszystkie fakty o lotach","- Badamy te sprawę i tutaj nie ma żadnej taryfy ulgowej. Jesteśmy zdeterminowani, żeby opinia publiczna poznała wszystkie fakty, również te niewygodne, jeżeliby się pojawiły - zapewnił poseł PiS Jan Dziedziczak, pytany w Polsat News o sprawę wykorzystywania przez marszałka Sejmu Marka Kuchcińskiego samolotów specjalnych do podróży z rodziną.","Dziedziczak zaznaczył, że ""kierownictwo partii bardzo stanowczo zażądało nie kluczenia, tylko prawdziwych informacji"". - Druga rzecz to jest to, na czym panu prezesowi zawsze zależy - odejście od arogancji władzy – powiedział Dziedziczak. Przypomniał też, że Kaczyński w 2011 r. odnosząc się do lotów premiera Donalda Tuska powiedział, że szef rządu musi mieć możliwość lotów. Podkreślił, że Kaczyński mówił to o swoim rywalu politycznym. - Nie ma w naszym ugrupowaniu zacięcia opozycji totalnej – dodał. Dziedziczak kilkakrotnie odsyłał do zapowiedzianego na godz. 12.30 oświadczenia prezesa PiS Jarosława Kaczyńskiego, o którym poinformowano po wczorajszym posiedzeniu kierownictwa partii. Jak powiedział Dziedziczak, ""bardzo długie prace kierownictwa partii"" były związane z wyborami, a temat lotów marszałka ""również oczywiście się pojawił"". Spotkanie zakończyło się wczoraj późnym wieczorem. Uczestniczyli w nim prezes PiS Jarosław Kaczyński, premier Mateusz Morawiecki, szef MON Mariusz Błaszczak i marszałek Senatu Stanisław Karczewski. Pod koniec lipca Radio Zet poinformowało, że Kuchciński latał rządowymi samolotami z rodziną. Po tych informacjach dyrektor CIS przekazał, że Kuchciński wpłacił 15 tys. zł na cele dobroczynne za 23 loty samolotem rządowym, w których towarzyszyli mu członkowie rodziny. W poniedziałek Kuchciński przyznał, że raz rządowym samolotem podróżowała tylko jego żona. Przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na Fundusz Modernizacji Sił Zbrojnych za lot żony. Źródła: Polsat News, Onet, PAP",Jan Dziedziczak,
https://wiadomosci.onet.pl/kraj/marsz-rownosci-w-plocku-poslanka-pis-apeluje-do-prezydenta-plocka-o-wycofanie/htw6dwk,Posłanka PiS apeluje do prezydenta Płocka o wycofanie patronatu nad Marszem Równości,"Posłanka Anna Cicholska z PiS zaapelowała do prezydenta Płocka Andrzeja Nowakowskiego z PO o wycofanie honorowego patronatu nad Marszem Równości, który ma się odbyć 10 sierpnia.","W oświadczeniu przesłanym w środę wieczorem PAP, Cicholska poparła stanowisko 46 płockich naukowców i prawników, lekarzy, artystów, duchownych oraz opozycjonistów z okresu PRL, którzy wcześniej zwrócili podobnym apelem do prezydenta miasta. Cicholska, która jest posłanką z okręgu płockiego, podkreśliła w oświadczeniu, że jest zdumiona, że prezydent Nowakowski objął honorowym patronatem Marsz Równości. ""Proszę Pana Prezydenta o wycofanie honorowego patronatu nad marszem równości. Popieram w tej sprawie apel naukowców, lekarzy, byłych opozycjonistów i płocczan skierowany do Pana Prezydenta"" – napisała m.in. w oświadczeniu Cicholska, zwracając się do Nowakowskiego. Posłanka zaznaczyła przy tym, że szanuje osoby o odmiennych skłonnościach seksualnych i tożsamości płciowej. ""Nie zgadzam się natomiast na publiczne epatowanie i afirmację własnej seksualności. Poza tym, jak uczy doświadczenie, w czasie marszów równości dochodzi do profanacji symboli i przedmiotów kultu religii chrześcijańskiej"" – uzasadniła swe stanowisko Cicholska. Jak oceniła, objęcie honorowym patronatem Marszu Równości ""jest w takich okolicznościach co najmniej niezręczne"". W środę Urząd Miasta Płocka poinformował, że Marsz Równości, który odbędzie się 10 sierpnia, już kilka tygodni temu został objęty honorowym patronatem prezydenta Płocka i pod nim pozostaje. Dyrektor wydziału wspierania inicjatyw społecznych w płockim magistracie Monika Maron, zaznaczyła jednocześnie, że nie wpłynęły żadne oficjalne skargi poza listem podpisanym przez 46 sygnatariuszy, jak i nie odbyły się protesty przeciwko marszowi. Cicholska pytana przez PAP o komentarz do stanowiska przedstawionego przez płocki Urząd Miasta, także w kontekście jej apelu, przyznała, że ma nadzieję, iż prezydent Płocka zmieni zdanie i wycofa się z patronatu nad Marszem Równości. - Mam nadzieję, do końca mam nadzieję – oświadczyła. - Każdy ma prawo do wyrażania swoich opinii, natomiast prezydent reprezentuje całe środowisko i społeczność miasta – dodała m.in. posłanka. I zaznaczyła: - Ja nie jestem przeciwna, żeby taki marsz się odbył. Jestem tylko zaniepokojona honorowym patronatem pana prezydenta.",Anna Cicholska,
https://wiadomosci.onet.pl/kraj/w-siedzibie-pis-zebralo-sie-kierownictwo-partii-pap-tematem-marek-kuchcinski/2j20p24,Zebrało się kierownictwo PiS. PAP: tematem loty marszałka Marka Kuchcińskiego,"Tematem spotkania władz PiS, które rozpoczęło się wieczorem, jest sytuacja związana z marszałkiem Sejmu Markiem Kuchcińskim - wynika z informacji Polskiej Agencji Prasowej, która jednocześnie wskazuje, że to jeden z tematów, które są poruszane.","W spotkaniu uczestniczą m.in. prezes Jarosław Kaczyński, premier Mateusz Morawiecki, szef MON Mariusz Błaszczak, marszałek Senatu Stanisław Karczewski. Pod koniec lipca Radio Zet podało, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. W poniedziałek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony. W środę Prokuratora Okręgowa w Warszawie poinformowała, że trwa postępowanie sprawdzające ws. ewentualnych nieprawidłowości w związku z lotami marszałka Marka Kuchcińskiego.",Marek Kuchciński,
https://wiadomosci.onet.pl/kraj/loty-marszalka-prokuratura-zbada-loty-marszalka-marka-kuchcinskiego/qjqtb76,Jest zawiadomienie ws. lotów Marka Kuchcińskiego. Trwa postępowanie sprawdzające,- Trwa postępowanie sprawdzające ws. ewentualnych nieprawidłowości w związku z lotami marszałka Marka Kuchcińskiego - informuje prok. Mirosława Chyr z Prokuratury Okręgowej w Warszawie. Śledczy weryfikują informacje zawarte w pisemnym zawiadomieniu o podejrzeniu popełnienia przestępstwa.,"- Prokuratura Okręgowa w Warszawie prowadzi postępowanie sprawdzające w tej sprawie. Trwa weryfikacja informacji zawartych w pisemnym zawiadomieniu o podejrzeniu popełnienia przestępstwa - mówi prokurator Mirosława Chyr z Prokuratury Okręgowej w Warszawie. Zaznacza, że postępowanie jest obecnie na ""bardzo wczesnym etapie"". Śledczy nie informują o szczegółach postępowania. Chyr jednocześnie zaprzeczyła, by prokuratura wszczęła w tej sprawie śledztwo. Taką informację, podał dziś portal rp.pl. - Absolutnie zaprzeczam, że zostało wszczęte śledztwo - mówi Chyr. Prokuratura Okręgowa w Warszawie zaznaczyła, że pisemne zawiadomienie o możliwości popełnienia przestępstwa zostało złożone przez osobę fizyczną. Osobą składającą zawiadomienie nie jest polityk - podaje Polska Agencja Prasowa. Sposób korzystania ze służbowego samolotów przez marszałka Marka Kuchcińskiego wywołał oburzenie. Finalnie Kancelaria Sejmu zgodziła się opublikować dane dotyczące przelotów Kuchcińskiego. Chociaż w wyliczeniach pojawiają się błędy i nieścisłości, pokazują one jasno, że marszałek Sejmu odbył więcej podniebnych podróży, niż szacowały nawet media. Z wyliczeń Onetu dokonanych na podstawie dokumentacji lotów, którą dysponujemy, wynika, że tylko te loty i tylko w tym okresie kosztowały budżet państwa, czyli wszystkich podatników, ponad 4 mln zł. W dodatku, podczas lotów rządowych samolotów lecących na Podkarpacie Marek Kuchciński zabierał na pokład polityków PiS wraz z rodzinami - wynika z dokumentów, do których dotarł ""Fakt"". W rozmowie z Onetem Stanisław Piotrowicz zapewnił, że jego lot miał związek z jak najszybszym przetransportowaniem leku dla jego żony. Poseł ocenił, że był to ""stan wyższej konieczności"".Do rządowego samolotu Marek Kuchciński - według informacji ""Faktu"" - zabierał również np. posła Bogdana Rzońcę i posłankę Krystynę Wróblewską. Służba Ochrony Państwa nadawała tym lotom najwyższy status: HEAD. - Przede wszystkim nie wiemy, czy to prawda, nie wiemy też, jaki to był lot i w jakim charakterze się odbył. Na komentarz jest za wcześnie, ale jeśli wystąpią nowe informacje czy przesłanki, to będziemy je analizować i podejmiemy decyzję - powiedział Onetowi zastępca rzecznika prasowego Prawa i Sprawiedliwości Radosław Fogiel. Bartosz Węglarczyk: Żadna procedura nie chroni przed pazernością. Przed nią chroni tylko poczucie przyzwoitości [KOMENTARZ] - Mam świadomość, że liczba lotów była duża, ale wynikała z modelu pracy, jaki przyjąłem - tak informacje o swoich lotach tłumaczył sam Marek Kuchciński. Poinformował, że dokonał kolejnej wpłaty, tym razem 28 tys. zł na fundusz modernizacji Sił Zbrojnych. Przeprosił też wszystkich, ""którzy poczuli się urażeni"". Marszałek podkreślał w tłumaczeniach, że duża liczba spotkań i uroczystości, w których brał udział, bierze się z jego dużej aktywności na zajmowanym stanowisku. - Olbrzymia aktywność legislacyjna Sejmu wymaga uczestnictwa obywateli w procesie tworzenia prawa - twierdził.",Loty marszałka. Prokuratura zbada loty marszałka Marka Kuchcińskiego,
https://wiadomosci.onet.pl/kraj/warszawa-spotkanie-sztabu-wyborczego-pis-ws-wyborow-parlamentarnych-2019/ey2rg94,W siedzibie PiS odbyło się posiedzenie sztabu wyborczego partii,"W spotkaniu sztabu wyborczego PiS uczestniczyli m.in. lider PiS Jarosław Kaczyński, premier Mateusz Morawiecki, wicepremier Piotr Gliński, a także szef klubu parlamentarnego partii Ryszard Terlecki. - Omawialiśmy różne pomysły i koncepcje. Robimy swoje, nie oglądamy się na opozycje - powiedziała rzeczniczka PiS Anita Czerwińska po zakończeniu spotkania.","- Kolejne spotkanie sztabu za nami. Tego typu narady odbywamy regularnie od wielu tygodni i nie ma w tym nic nadzwyczajnego - dodaje rzeczniczka Anita Czerwińska pytana o przebieg spotkania. - Omawiamy różne pomysły i koncepcje. Robimy swoje, nie oglądamy się na opozycje. Mamy nasz plan na kampanię i systematycznie go realizujemy - podkreśliła. We wtorek rzecznik prezydenta Błażej Spychalski poinformował, że prezydent Andrzej Duda podpisał postanowienie o zarządzeniu wyborów parlamentarnych na 13 października. Postanowienie - jak dodał - zostało przesłane do kancelarii premiera. Po opublikowaniu postanowienia prezydenta o zarządzeniu wyborów w Dzienniku Ustaw - najpóźniej piątego dnia od dnia zarządzenia wyborów - formalnie ruszy kampania wyborcza. PiS przedstawiło w połowie lipca ""jedynki"" na najbliższe wybory. Liderami list wyborczych tej partii będą m.in.: Jarosław Kaczyński - w Warszawie, premier Mateusz Morawiecki - w Katowicach. W okręgu podwarszawskim ""jedynką"" został szef MON Mariusz Błaszczak, wicepremier Jacek Sasin w Chełmie, wicepremier i szef resortu kultury Piotr Gliński w Łodzi, a szef KPRM Michał Dworczyk w Wałbrzychu. Według informacji Polskiej Agencji Prasowej do końca bieżącego tygodnia mają zostać zaprezentowane kompletne listy kandydatów do Sejmu i Senatu. Pod koniec lipca Radio Zet podało, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. W poniedziałek Marek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony.",Na zdjęciu Ryszard Terlecki z Jarosławem Kaczyńskim i Mariuszem Błaszczakiem,
https://wiadomosci.onet.pl/kraj/czestochowa-kasuje-inwestycje-przez-decyzje-rzadu/6g67mtg,"Częstochowa kasuje inwestycje. ""Przez decyzje rządu""","Ponad 125 mln zł zabraknie w budżecie Częstochowy przez negatywne działania polityki rządu PiS - poinformował prezydent Częstochowy Krzysztof Matyjaszczyk. Pod znakiem zapytania stoją inwestycje, ale też bezpłatna komunikacja dla dzieci, programy zdrowotne, finansowanie in vitro, czy ulgi w podatkach dla przedsiębiorców inwestujących w mieście.","O skutkach wprowadzonych przez rząd PiS ustaw mówił podczas konferencji prasowej prezydent Częstochowy Krzysztof Matyjaszczyk oraz jego zastępcy. Wyliczono, że w budżecie miasta zabraknie ponad 125 mln złotych. To niemal 68 mln zł ubytku w dochodach i ponad 57 milionowy wzrost wydatków. Według przedstawionych szacunków, same zmiany w dochodach z podatku PIT zmniejszą wpływy do budżetu miasta o blisko 63 mln zł rocznie (zwolnienie z podatku PiT dla osób do 26. roku życia oraz obniżenie stawki PIT do 17 proc.). Wzrost wydatków to jednak głównie koszty oświaty. Samorząd w 2014 roku dopłacał z budżetu miasta na oświatę 50,6 mln zł, a w 2019 roku 122,9 mln zł. To m.in. pieniądze na pokrycie przyznanych przez rząd podwyżek dla nauczycieli. – Żaden z poprzednich rządów nie zabierał dochodów i nie nakładał nowych zadań na taką skalę jak teraz. Nigdy nikt nie robił tego w trakcie roku budżetowego, to katastrofa dla finansów miasta, której nikt nie przewidział, bo nikt nie podejrzewał o tak nieracjonalne działania organy państwa. Trudno nie zgodzić się z tezą, że ktoś chce zamordować samorządy – mówił prezydent Krzysztof Matyjaszczyk. Miasto musi więc zacisnąć pasa. Dlatego zapowiedziało rezygnację z części inwestycji. Nie starczy m.in. na budowę ulic Złotej, Traugutta i Lwowskiej, na przebudowę oświetlenia ulicznego wzdłuż trakcji tramwajowej, budowę ścieżek rowerowych, rewitalizację Parku Lisiniec, czy na świąteczne iluminacje. Samorządu nie będzie też stać na sfinansowanie wkładu własnego, więc wstrzymane zostaną duże projekty unijne.  Pod znakiem zapytania stoją nie tylko inwestycje miejskie, ale też m.in. bezpłatna komunikacja dla dzieci, dofinansowanie in vitro, ulgi w podatkach dla przedsiębiorców, wspieranie klubów sportowych i organizacji pozarządowych.",Ponad 125 mln zł zabraknie w budżecie Częstochowy przez działania rządu PiS - mówi prezydent Matyjaszczyk,
https://wiadomosci.onet.pl/tylko-w-onecie/wybory-parlamentarne-2019-leszek-balcerowicz-komentuje-w-onet-rano/21n7ehy,"Leszek Balcerowicz w ""Onet Rano."": grupa rządząca nie ma skrupułów. Już tego dowiedli","Leszek Balcerowicz był gościem Jarosława Kuźniara w ""Onet Rano."". Były prezes NBP wypowiedział się m.in. na temat zbliżających się wyborów parlamentarnych. - Powinna być absolutna mobilizacja społeczeństwa obywatelskiego i opozycji, żeby jednak PiS nie było przy władzy. Jeżeli wygrają, to będą sięgać jeszcze bardziej do tego, co jest bronią ostateczną, czyli zastraszania – stwierdził Balcerowicz. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/siemoniak-komentuje-loty-marszalka-kuchcinskiego/c8b7yef,Siemoniak o lotach Kuchcińskiego: druga osoba w państwie publicznie kłamie,"Marszałek Sejmu Marek Kuchciński kłamie - stwierdził b. szef MON, wiceprzewodniczący PO Tomasz Siemoniak. Jego zdaniem sytuacja związana z lotami marszałka rządową flotą jest ""nie do obrony"". - PiS ma serial, który zatapia pana Kuchcińskiego - mówił.","Pod koniec lipca Radio Zet podało, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. Do sprawy odniósł się w środę wiceszef PO w radiowej Jedynce. Jego zdaniem ta sytuacja jest ""nie do obrony"". - PiS ma z tym ogromny problem. Gdyby stanęli w prawdzie od razu i powiedzieli, co było, byłoby zupełnie inaczej, a tak to mają serial, który zatapia pana Kuchcińskiego - powiedział Siemoniak. Jego zdaniem ""druga osoba w państwie publicznie kłamie"", czego nie zmieniają ani - jak mówił Siemoniak - ""spóźnione przeprosiny"" Kuchcińskiego, ani wpłata pieniędzy. - Jeżeli on w poniedziałek skłamał na konferencji prasowej, że żona - co samo w sobie jest skandalem - poleciała rządowym samolotem bez niego i to było zdecydowane w ostatniej chwili, a potem się okazuje, że zamówienie było wcześniej, to mamy do czynienia z głęboką patologią - podkreślił polityk PO. W poniedziałek Marszałek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony. Z kolei wieczorem na stronach Sejmu opublikowano ""wykaz krajowych podróży służbowych drogą powietrzną Marszałka Sejmu w czasie VIII kadencji"". Wykaz CIS zawiera 85 pozycji opisujących podróże krajowe marszałka Sejmu Marka Kuchcińskiego między 17 marca 2016 r. a 22 lipca 2019 r. Jak wynika z wykazu 70 z nich odbywało się na trasie między Warszawą i Rzeszowem (w tym często z drogą powrotną). W wykazie opublikowanym przez CIS znalazły się też informacje dotyczące liczby podróży krajowych, liczby pasażerów na pokładzie (bez uwzględnienia nazwisk czy funkcji) oraz cel wizyty.",Tomasz Siemoniak,
https://wiadomosci.onet.pl/kraj/posel-pis-krzysztof-kubow-nowym-wiceministrem-energii/6weqcwh,Poseł PiS Krzysztof Kubów nowym wiceministrem energii,"Rzeczniczka resortu Joanna Borecka-Hajduk poinformowała, że poseł PiS Krzysztof Kubów został nowym wiceministrem energii.","Należący do PiS poseł Krzysztof Kubów napisał na Twitterze, że premier Mateusz Morawiecki powołał go we wtorek na stanowisko sekretarza stanu w Ministerstwie Energii. ""Bardzo dziękuję za ogromne wyróżnienie i zaufanie. Postaram się nikogo nie zawieść"" - napisał. Krzysztof Kubów pisze o sobie, że jest rodowitym lubinianinem. Ukończył Uniwersytet Wrocławski na wydziale Prawa i Administracji z tytułem magistra oraz studia menedżerskie w Wyższej Szkole Bankowej we Wrocławiu. Doświadczenie zawodowe zdobywał w dziale celnym i finansowym, w firmach na terenie Lubina. ",Krzysztof Kubów,
https://wiadomosci.onet.pl/kraj/dolnoslaskie-po-chce-przeprosin-za-grafike-na-profilu-pis/r55f41d,Grafika z politykami PO na profilu dolnośląskiego PiS. Posłowie Platformy chcą przeprosin,Grafika przedstawiająca ściek i pływających w nim polityków PO została udostępniona przez dolnośląski PiS na Twitterze. Politycy opozycji zażądali przeprosin. - Na Dolnym Śląsku pojawiła się grafika obrażająca i poniżająca wielu przedstawicieli naszego kraju - powiedziała Małgorzata Kidawa-Błońska.,"Wczoraj w nocy na Twitterze konto dolnośląskiego PiS udostępniło grafikę przedstawiającą ściek, a w nim pływających polityków i dziennikarzy. Na obrazku znaleźli się: b. prezydent Bronisław Komorowski, b. premierzy Donald Tusk i Ewa Kopacz, szef PO Grzegorz Schetyna, unijna komisarz Elżbieta Bieńkowska, b. wicepremier i minister finansów Leszek Balcerowicz, b. lider Nowoczesnej Ryszard Petru, redaktor naczelny ""Gazety Wyborczej"" Adam Michnik, redaktor naczelny tygodnika ""Newsweek Polska"" Tomasz Lis i b. szef KOD Mateusz Kijowski. Tweet został już usunięty z konta PiS na Dolnym Śląsku. Wicemarszałek Sejmu Małgorzata Kidawa-Błońska podkreśliła na konferencji prasowej, że ugrupowanie polityczne powinno odpowiadać treści umieszczane są na swoich oficjalnych stronach. - Na Dolnym Śląsku pojawiła się grafika obrażająca i poniżająca wielu przedstawicieli naszego kraju. Jak partia, która nawołuje wszystkich do tego, żeby mówić odpowiednim językiem, toleruje na swojej stronie obrazki obrażające ważne osoby w naszym państwem, polskich obywateli? - pytała Kidawa-Błońska. Posłanka PO-KO zaapelowała do przewodniczącej PiS we Wrocławiu Mirosławy Stachowiak-Różeckiej o jak najszybsze zamieszczenie przeprosin na stronie ugrupowania. Były europoseł PO Piotr Borys zwracał uwagę, że z Dolnego Śląska pochodzą m.in. pełnomocnik rządu ds. równego traktowania Adam Lipiński, szefowa MSWiA Elżbieta Witek, czy wiceminister edukacji narodowej Marzena Machałek. - Żądamy jednoznacznego ustosunkowania się tych osób do tego, co zostało przedstawione w internecie. Nie możemy tolerować nawoływania do agresji przez partię rządzącą i dlatego prosimy wszystkie te osoby o jednoznaczne odcięcie się od tych treści, które zostały zamieszczone na oficjalnych kontach PiS - oświadczył Borys.",Małgorzata Kidawa-Błońska,
https://wiadomosci.onet.pl/tylko-w-onecie/onet-rano-gosciem-pawel-kowa-co-sadzi-o-lotach-marszalkach-kuchcinskiego/yzm2m7v,"Paweł Kowal w ""Onet Rano"": trzy rzeczy wkurzają mnie w sprawie Kuchcińskiego","- Po pierwsze, w tej sprawie mamy nieprawdziwe dane podane przez Kancelarię Sejmu. Zostawiam samego marszałka, bo on jest teraz zestresowanym i zdruzgotanym człowiekiem. Nie usprawiedliwiam go, napsocił i nagrzeszył i to jest karygodne. Kończy się mit, kariera. Pamiętam go sprzed lat jako miłego i wesołego człowieka - mówił w ""Onet Rano"" Paweł Kowal. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/loty-marszalka-kuchcinskiego-zlamano-procedury-bezpieczenstwa/spk02mr,"Loty marszałka Kuchcińskiego odbywały się ze złamaniem procedur bezpieczeństwa. ""To prosta droga do drugiego Smoleńska""","Pośpiech, bałagan i łamanie zasad bezpieczeństwa lotów — taki obraz wyłania się z analizy dokumentów o blisko stu lotach marszałka Marka Kuchcińskiego. Wszystkie miały status superważnych lotów HEAD, ale tylko połowa została zamówiona w terminie. Przy większości nie prowadzono prawidłowo dokumentacji. Piloci ostrzegają: politycy nie wyciągnęli wniosków z katastrofy pod Smoleńskiem.","15 czerwca 2018 r. do Dowództwa Generalnego Rodzajów Sił Zbrojnych z kancelarii marszałka Sejmu wpływa zapotrzebowanie na lot. Następnego dnia wojskowy samolot CASA ma przewieźć Marka Kuchcińskiego z Warszawy do Szczecina. Lot ma być pilny o statusie HEAD.  Marszałek Sejmu, jako jedna z czterech najważniejszych osób w państwie, ma prawo do takiego przelotu, tyle, że instrukcja HEAD wyraźnie stwierdza, że informacja o takim locie jest składana w wojsku „z wyprzedzeniem nie krótszym niż 48 godzin”.  – Tylko w wyjątkowych sytuacjach można zamówić samolot później niż 48 godzin. Pilna procedura powinna być uruchamiana w uzasadnionych, ekstremalnych sytuacjach, takich jak katastrofy czy klęski żywiołowe – wyjaśnia gen. Tomasz Drewniak, były Inspektor Sił Powietrznych.  POLECAMY: Podniebne taksówki marszałka Kuchcińskiego kosztowały podatników kilka milionów złotych W Szczecinie 16 czerwca 2018 r. nie doszło na szczęście do żadnej katastrofy lub klęski żywiołowej. Marszałek Kuchciński poleciał tam, by wziąć udział w odsłonięciu pomnika prezydenta Lecha Kaczyńskiego.  Na podstawie raportów i ujawnionych informacji wiemy, że tragedia sprzed 9 lat, w której zginęło 96 osób, w tym prezydent Kaczyński, wydarzyła się m.in. na skutek bałaganu i nieprzestrzegania procedur dotyczących bezpieczeństwa lotów najważniejszych osób w państwie. Dlatego po tej tragedii zmieniono je i zaostrzono. Szczegóły zostały opisane w tzw. instrukcji HEAD.  – Wymogi, choćby ten zgłaszania lotu w ciągu 48 godzin, nie wzięły się z sufitu. Ten wymóg wynika np. z wojskowych wyliczeń, które stanowią, że tyle czasu potrzeba, by bezpiecznie i zgodnie z zasadami sztuki przygotować lot o statusie HEAD. Przepisy dopuszczają odstępstwa, ale tylko w szczególnych, uzasadnionych przypadkach. Tymczasem, na podstawie tego, co wiemy o podróżach Kuchcińskiego, odstępstwa w procedurze HEAD stają się dziś normą – mówi Maciej Lasek, były przewodniczący Państwowej Komisji Badania Wypadków Lotniczych i współautor zmian w wojskowych przepisach lotniczych po katastrofie smoleńskiej. POLECAMY: Węglarczyk: żadna procedura nie chroni przed pazernością. Przed nią chroni tylko poczucie przyzwoitości  Jak wynika z dokumentacji lotów marszałka Kuchcińskiego od marca 2018 r. do maja 2019 r., 49 z 98 lotów było zamawianych z dnia na dzień, a korekty często robiono z godziny na godzinę, nawet już w dniu wylotu. Zmian w programie lotów było ponad 20.  – Wszystko działo się w pośpiechu, jakby marszałek zapomniał, że zbliża się weekend, bo przecież wiele z tych lotów planowano w takich właśnie terminach – mówi jeden z byłych lotników.  Ten pośpiech rodzi jednak za każdym razem poważne konsekwencje dla przygotowującego loty HEAD wojska. Instrukcja HEAD nakazuje bowiem m.in., by samoloty, którymi podróżuje jedna z czterech najważniejszych osób w państwie, były drobiazgowo sprawdzane. Do lotów dopuszczane są tylko statki powietrzne stuprocentowo sprawne, z pełną i doświadczoną załogą. Dowódca lotu musi mieć na swoim koncie co najmniej 250 wylatanych godzin, a jego zastępca 150 godzin. Ten czas muszą spędzić dokładnie na tym typie maszyny, którymi będą wozić VIP-ów. Oprócz maszyny głównej podczas lotu HEAD w gotowości czeka też druga – tak samo sprawdzona i z równie doświadczoną załogą. Jest to tzw. zapasowy statek powietrzny, przygotowany na wypadek, gdyby ten, którym podróżuje VIP, uległ np. awarii.  Gen. Drewniak: – Instrukcja bardzo dokładnie opisuje, kto jest uprawniony do lotu z VIP–em i jak ma być przygotowany statek powietrzny oraz zapasowy. Natomiast jeżeli wszystko dzieje się w pośpiechu, to kiedy ci ludzie mają sprawdzić i oblatać samoloty, kiedy mają się przygotować do lotu? Jedziemy dokładnie w kierunku drugiego Smoleńska...  Okazuje się, że tylko w 30 zamówieniach na lot marszałka o statusie HEAD do dokumentacji został wpisany zapasowy statek powietrzny, choć powinno tak być – zgodnie z instrukcją – za każdym razem. Większość dokumentów nie ma tej adnotacji. Dodatkowo, tylko w niektórych jest wskazanie konkretnego typu statku powietrznego, jako maszyny zapasowej. Jako przykład można spojrzeć na zamówienie na lot z 9 styczna 2019 r. Czytamy w nim: „Proszę wydzielić zapasowy statek powietrzny C295”. Częściej jest tylko lakoniczna informacja, że należy wydzielić zapasowy statek powietrzny w ""MSD"", czyli miejscu stałej dyslokacji. Aż w 68 przypadkach nie wpisano nawet tej formułki.  – Zapasowy samolot powinien być wpisany do zapotrzebowania na lot. Instrukcja HEAD mówi, że należy go zabezpieczyć, ale jeśli nie było takiej możliwości, to go nie wpisali i wojsko realizowało wariant z jednym samolotem – mówi doświadczony oficer lotnictwa i przyznaje, że należałoby wówczas inaczej zakwalifikować lot i zdjąć z niego status HEAD.  POLECAMY: Loty marszałka. Marek Kuchciński: prawie wszyscy moi poprzednicy też tak korzystali z samolotów – Lotów wojskowych, ale też z VIP–ami, było tyle, że czasem fizycznie nie było samolotu, by dać go jako zapasowy – mówi nam jeden z pilotów z 8. Bazy Lotnictwa Transportowego z Krakowa, gdzie stacjonują samoloty CASA. Pytany, jak często wojskowe samoloty są wykorzystywane jako podniebne taksówki, odpowiada: – Średnio dwa, trzy razy w tygodniu, ale zdarza się, że nawet codziennie latamy z politykami.  Wróćmy jednak do podróży marszałka Kuchcińskiego. Czy samolot z nim na pokładzie mógł się wzbić w powietrze, jeśli na jednym z lotnisk w gotowości nie czekała maszyna zapasowa? – Taki lot można wykonać, lecz znowu tylko w uzasadnionych przypadkach. W przypadku lotów marszałka Kuchcińskiego wszystkie odstępstwa, które został wpisane w przepisach, potraktowano jako normę – podkreśla Maciej Lasek.  Kancelaria Sejmu nagminnie też nie dostarczała wojsku i służbom listy pasażerów, którzy mieli towarzyszyć marszałkowi Kuchcińskiemu w podróży. Tymczasem przed lotem – według instrukcji HEAD – musi zostać dostarczona pełna, imienna lista osób zaproszonych na pokład. W ujawnionych dokumentach o lotach marszałka najczęściej pojawia się jedynie liczba współpodróżnych, w dodatku nie zawsze precyzyjna. Czasem w rubryce „Liczba osób” pojawia się ""2/3"". – Nie wiem, co to znaczy. Że dwie osoby polecą, a trzecia się jeszcze nie zdecydowała? To jest niepoważne – mówi były lotnik.  Najbardziej bulwersuje go jednak to, że w 23 przypadkach na prawie 100 lotów, do zamówienia nie dodano imiennej listy pasażerów. – Pewnie te osoby były zgłaszane w ostatniej chwili na telefon lub mailem. Nie wyobrażam sobie, jak inaczej wpuszczono by je na teren wojskowego lotniska i na pokład samolotów – mówi lotnik.  To zaniechanie utrudniało pracę nie tylko wojsku, lecz również służbom ochrony, które przeforsowały zapis o dostarczeniu pełnej listy pasażerów 48 godzin przed lotem o statusie HEAD. Chodziło o to, by służby mogły dokładnie sprawdzić osoby, z którymi podróżują najważniejsze osoby w państwie. Marszałek Sejmu podlega stałej ochronie Służby Ochrony Państwa. Stałej, czyli zawsze i wszędzie. Gdy więc Kuchciński wsiada na pokład rządowego samolotu, by polecieć do Rzeszowa, kilka godzin wcześniej do stolicy województwa podkarpackiego rusza limuzyna SOP. Pokonuje ponad 300 km, by odebrać go po wylądowaniu samolotu na rzeszowskim lotnisku w Jasionce.  – Na szczęście marszałek nie porusza się w kolumnie, jest tzw. singlem. Oznacza to, że jeździ tylko jednym samochodem z kierowcą i oficerem ochrony – mówi funkcjonariusz SOP. W dniu wylotu ochronę marszałka przejmuje inna ekipa SOP, żeby podstawowa ekipa mogła pojechać do Rzeszowa. – Musimy więc w dniu lotu angażować dwa razy więcej ludzi – mówi oficer. A to kolejne koszty: paliwo, diety, hotele i wyżywienie dla oficerów. Oczywiście, jeżeli marszałek wraca do Warszawy samolotem, auto SOP z Podkarpacia wraca puste po odstawieniu marszałka na lotnisko.  Przy okazji oficerowie SOP opowiedzieli nam, że jeśli marszałek nie zdążył zaplanować lotu, a zakończyło się posiedzenie Sejmu, potrafił wsiąść do limuzyny i kazać się wieźć do Przemyśla. Kiedy oficerowie protestowali, mówiąc, że trasa jego przejazdu nie została zgłoszona, a oni nie są przygotowani, Kuchciński odpowiadał, że to go nie obchodzi.  – Co mieli robić. Jechali – mówi nasz rozmówca. Wygląda więc na to, że marszałek lekceważy wymogi bezpieczeństwa nie tylko latając samolotami, lecz również podróżując autem.  Czy to lekceważące podchodzenie do lotniczej procedury HEAD przez kancelarię marszałka Sejmu stwarza zagrożenie?  – Każde odstępstwo od zasad, które miało być zastosowane tylko w szczególnych przypadkach, a staje się normą, w pewnym sensie stwarza zagrożenie – mówi Maciej Lasek i dodaje: – Sądziliśmy, że udało nam się stworzyć takie procedury i zasady, które poprawią warunki bezpieczeństwa lotów, by to, co się działo w lotnictwie wojskowym do 2010 r. już nigdy się nie powtórzyło. Politycy zapomnieli już jednak, do czego doprowadziło nieprzestrzeganie przepisów. ","Marek Kuchciński wchodzi na pokład rządowego samolotu, fot. archiwalna",
https://wiadomosci.onet.pl/kraj/marszalek-marek-kuchcinski-tlumaczy-sie-z-lotow-to-zaden-precedens/pkhhqfx,Loty marszałka. Marek Kuchciński: prawie wszyscy moi poprzednicy też tak korzystali z samolotów,"- Jedną z przyczyn obecnej popularności Sejmu jest to, że od początku zachęcałem posłów, by wychodzili na zewnątrz do ludzi, by organizowali spotkania. Sam to czyniłem - moje podróże poza Warszawę to udowadniają. To jest forma konsultacji społecznych - stwierdził w wywiadzie dla TVP Info Marek Kuchciński, odnosząc się do skandalu, jaki wywołały jego podróże służbowym samolotem.","Marszałek ponownie przyznał, że ze służbowego samolotu skorzystała jego małżonka. - Raz moja żona skorzystała - podkreślał. - Moje działania nie były precedensowe prawie wszyscy moi poprzednicy w ubiegłej kadencji też tak korzystali z samolotów. Była taka praktyka przyjęta w wielu krajach - ocenił polityk PiS. Czytaj więcej: Podniebne taksówki marszałka Kuchcińskiego kosztowały podatników kilka milionów złotych Marszałek zapewniał, że ""sprawnie"" wykonuje swoje obowiązki i za ów ""sprawność"" jest teraz atakowany. - Po raz pierwszy mamy do czynienia z tym, że obóz rządzący konsekwentnie realizuje swoje obietnice - być może stąd atak - podkreślał kilkukrotnie w trakcie rozmowy Kuchciński. - Zwracam uwagę, że obecny Sejm działa bardzo aktywnie. (...) Większość prac ma związek z realizowaniem polityki państwa, a to daje nam ogromne poparcie ludzi z jednej strony, a z drugiej strony, to ogromne protesty tych, którym są odbierane pieniądze zdobyte nieuczciwie np. przez mafię VAT-owska - mówił dalej w TVP Info marszałek. - Sejm jest sprawny i skuteczny i to bardzo irytuje nie tylko opozycję, ale i czynniki zewnętrzne, które ujawniają się w mediach - stwierdził następnie. - Media nie mają argumentów, używają argumentów plotkarskich i wprowadzają bezpodstawne pomówienia - mówił Kuchciński. Bartosz Węglarczyk: Żadna procedura nie chroni przed pazernością. Przed nią chroni tylko poczucie przyzwoitości [KOMENTARZ] Spytany, czy dobrowolnie odejdzie ze stanowiska Marszałka Sejmu, w związku z tym, że opozycja domaga się jego dymisji, odpowiedział: - To rzeczywiście ""grube"" pytanie. Oczywiście Sejm zdecyduje i moje ugrupowanie, które mnie wystawiło (PiS - red.), a więc większość parlamentarna. Ja mogę tylko odpowiadać na zarzuty, jakie są mi stawiane. Wola Sejmu jest wolą narodu"". Dodał też, że nie widzi ""podstaw w tej chili, żebym takie decyzje podejmował"". Zapytany, czy jego przeprosiny kończą sprawę, wyjaśnił, że był przygotowany do wydania oświadczenia już w zeszłym tygodniu. - Bo mam świadomość, że wielu obywateli w Polsce może być zirytowanych takimi informacjami, jakie pojawiają się, wyrwanymi z kontekstu. Ale liczba lotów, jakie były przeze mnie wykonane w całym czteroleciu, powinna być jeszcze obudowana, uzasadniona w jakim celu, gdzie, jakie działania były podejmowane - wyjaśniał. Następnie, pytany przez prowadzącego wywiad o jego zdaniem bardzo dobrą ocenę prac Sejmu przez Polaków, marszałek stwierdził, że ocena ta jest rzeczywiście bardzo dobra. - Jedną z przyczyn popularności Sejmu jest to, że od początku zachęcałem posłów, by wychodzili na zewnątrz do ludzi na spotkania. Sam to czyniłem - moje podróże poza Warszawę to udowadniają. To jest forma konsultacji społecznych - podkreślał Kuchciński. W lipcu 2019 r. CBOS opublikował wyniki badania. Dotyczyło ono oceny pracy parlamentarzystów. 49 proc. negatywnie oceniło wówczas pracę Sejmu. Pozytywne zdanie o pracy parlamentarzystów było 32 proc. pytanych. W kwietniu 2019 r. działalność Sejmu pozytywnie oceniało 29 proc. badanych, negatywnie 53 proc. ""Od marca odsetek badanych pozytywnie oceniających pracę posłów spadł o 3 punkty procentowe"" - wskazał CBOS. Zdania na ten temat nie miało 18 proc. Poprzednie badanie CBOS ze stycznia 2019 r. wskazywało, że pozytywnie o funkcjonowaniu Sejmu wypowiada się 29 proc. Polaków, a negatywnie 55 proc. Z kolei 16 proc. respondentów nie miało zdania w tej kwestii. Dziś Marek Kuchciński przeprosił za loty z rodziną. Oświadczenie i przeprosiny marszałka to pokłosie ujawnionych przez media rodzinnych lotów Kuchcińskiego. Jak wynika z analizy dokumentów przeprowadzonych w Onecie, Kuchciński traktował rządowe samoloty i helikoptery jak powietrzne taksówki. Podniebne taksówki marszałka Kuchcińskiego kosztowały podatników kilka milionów złotych. Chodzi o prawie sto podniebnych podróży marszałka Marka Kuchcińskiego w okresie od marca 2018 r. do maja 2019 r. Są to loty z Warszawy do Rzeszowa i z powrotem. Z wyliczeń Onetu dokonanych na podstawie dokumentacji lotów, którą dysponujemy, wynika, że tylko te loty i tylko w tym okresie kosztowały budżet państwa, czyli wszystkich podatników, ponad 4 mln zł.",Marek Kuchciński,
https://wiadomosci.onet.pl/kraj/wloclawek-atak-na-biuro-parlamentarzystow-pis/swktsgv,Atak na biuro włocławskich parlamentarzystów PiS,We włocławskim biurze posłanki Joanny Borowiak i senatora Józefa Łyczaka z PiS wybito szyby. - W mojej ocenie to akt wandalizmu. Nie ma zgody na takie zachowania - skomentowała Borowiak. Sprawa została zgłoszona policji.,"Posłanka Borowiak prowadzi biuro razem z senatorem Józefem Łyczakiem oraz europosłem Kosmą Złotowskim. Zniszczenia zauważył jeden z pracowników biura dzisiaj rano. Do ataku mogło dojść minionej nocy. Jak poinformowała posłanka, szyby zostały wybite w sali konferencyjnej, w której na co dzień przyjmowani są interesanci. - Nie wiem, czy dobrze zrobiłam, że o tym poinformowałam opinię publiczną, ale nie mogę pozwolić na takie akty agresji - podkreśliła Borowiak. Dodała, że wcześniej również dochodziło do takich ataków, ale nie chce opowiadać o ich szczegółach. W tym przypadku chodzi o biuro w samym centrum Włocławka. - Asystent, gdy przyszedł dziś rano do biura, zauważył w środkowym pokoju duże odłamki szkła. Okazało się, że ktoś wybił szyby. Musiał działać z dużą siłą, bo w tym miejscu szyba jest podwójna - wskazała posłanka PiS. - Gdyby ktoś siedział w pobliżu okna, mógł mocno ucierpieć - oceniła Borowiak. Posłanka poinformowała, że sprawa została zgłoszona na policję. - Nie ma zgody mojej - jak również senatora Łyczaka i europosła Złotowskiego - na tego rodzaju agresję. To moje biuro podstawowe oraz filie biur senatorskiego oraz posła do PE. Nie wiemy, kto był sprawcą tego ataku, więc ciężko komentować motywy. W mojej ocenie to akt wandalizmu. Jeśli ktoś to zrobił z pobudek politycznych - to pewnie z jakiejś słabości, zupełnie niepotrzebnych emocji. Wolałabym, żeby do takich sytuacji nigdzie nie dochodziło - powiedziała posłanka PiS. O sprawie jako pierwszy poinformował portal stacji TVP Info.",Posłanka Joanna Borowiak,
https://wiadomosci.onet.pl/kraj/oswiadczenie-marszalka-sejmu-marka-kuchcinskiego/mdzqq6x,Oświadczenie marszałka Sejmu Marka Kuchcińskiego,"Marszałek Sejmu Marek Kuchciński przeprosił na konferencji prasowej za loty oraz zapowiedział wpłatę kolejnych 28 tysięcy złotych. Media od kilku dni spekulowały, że marszałek może złożyć rezygnację. Powodem mają być ""rodzinne loty"" marszałka Sejmu i nadmierne korzystanie przez niego z rządowych maszyn. Jak informowaliśmy w Onecie, podniebne taksówki kosztowały podatników kilka milionów złotych.",,Marek Kuchciński,
https://wiadomosci.onet.pl/tylko-w-onecie/loty-marszalka-kuchcinskiego-wlodzimierz-czarzasty-komentuje/wsy8zxz,Czarzasty o Kuchcińskim: aroganckie monstrum,"Partia, która idzie pod hasłem czystych rąk do Sejmu, wyhodowała jakieś aroganckie monstrum. Mówię o panu marszałku Kuchcińskim - doprecyzował swoją wypowiedź w programie ""Onet Rano."" szef SLD Włodzimierz Czarzasty. - Ktoś, kto bierze darowiznę i nie płaci od tego podatku, jest złodziejem. To przykład totalnej arogancji - dodał Czarzasty i jednocześnie postawił tezę, że Kuchciński sam zrezygnuje z piastowanego przezeń stanowiska. - Takich Kuchcińskich jest masa - ocenił Czarzasty. - PiS stworzył takie warunki, więc niech pan sobie wyobrazi, co będzie w następnej kadencji - zwrócił się do prowadzącego program Jarosława Kuźniara. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/loty-marka-kuchcinskiego-gw-pis-rozwaza-dwa-warianty/lxd62e1,"Loty Marka Kuchcińskiego. ""GW"": PiS rozważa dwa warianty","Prezes PiS Jarosław Kaczyński rozważa sytuację, w której marszałek Sejmu Marek Kuchciński sam podałby się do dymisji w związku z ""rodzinnymi lotami"" na Podkarpacie. Jego następcą miałby zostać wicemarszałek Ryszard Terlecki - informuje ""Gazeta Wyborcza"".","Anonimowy poseł PiS w rozmowie z dziennikiem przedstawia dwa warianty: Kuchciński może odejść w piątek, tuż przed lub po debacie nad wnioskiem PO-KO o jego odwołanie, ale ostateczna decyzja jeszcze nie zapadła. Kandydatura Terleckiego jest dla niego naturalna. - Przecież i tak to on faktycznie rządzi w Sejmie - wyjaśnia. - Gdyby opozycja dokopała się do nowych kompromitujących faktów, np. potwierdziła, że rodzina marszałka latała sama, to co byśmy zrobili? - pyta polityk. - Dlatego sensowne wydaje się, by Kuchciński niby sam podał się do dymisji. Wtedy choć trochę kontrolowalibyśmy sytuację - dodaje. Dwa tygodnie temu do mediów dotarła informacja, że Marek Kuchciński latał rządowymi samolotami wraz z rodziną. Dziennikarze uzyskali dokumenty potwierdzające początkowo sześć lotów do Krakowa i Rzeszowa, podczas których na pokładzie poza Kuchcińskim znajdowali się członkowie jego rodziny - żona, córka lub synowie - i oficer Służby Ochrony Państwa. Centrum Informacyjne Sejmu w pierwszym komunikacie przekonywało, że każda podróż miała charakter służbowy, a obecność dodatkowych osób na pokładzie nie wpływała w żadnej mierze na koszt przelotu. Marek Kuchciński ostatecznie zdecydował o pokryciu kosztów przelotu członków rodziny. Dyrektor CIS Andrzej Grzegrzółka wyjaśnił, że ""kwota zostanie oszacowana na podstawie umowy Kancelarii Sejmu z PLL LOT"". - Zgodnie z nią koszty przelotów poselskich są zryczałtowane na poziomie 572,40 zł i w ten sposób zostanie ustalona wysokość przelewu - przekazał. RMF FM informowało, że decyzję o przekazaniu pieniędzy przez marszałka Sejmu podjął prezes PiS Jarosław Kaczyński. Ostatecznie polityk dokonał wpłaty na cele charytatywne. W wydanym oświadczeniu przekonywał, że osoby towarzyszące mu w podróży nie mają możliwości opłacenia swojego lotu. Kuchciński wpłacił 5 tys. zł na Klinikę Budzik działającą przy Centrum Zdrowia Dziecka oraz 10 tys. zł na Caritas Polska w zamian za 23 loty samolotem rządowym.",Marek Kuchciński,
https://wiadomosci.onet.pl/kraj/rzeczpospolita-znani-samorzadowcy-i-uczeni-na-warszawskich-listach-pis/b5xb1lk,"""Rz"": Warszawska strategia PiS. Samorządowcy i naukowcy na listach wyborczych","Strategią partii rządzącej, która ma przynieść zwycięstwo w nadchodzących wyborach w warszawskim okręgu, są znane nazwiska samorządowe i naukowcy — czytamy w poniedziałkowym wydaniu ""Rzeczpospolitej"".","Jak podaje ""Rz"", kandydatem do Senatu z okręgu obejmującego Mokotów, Wilanów, Ursynów będzie obecny warszawski radny PiS i wykładowca akademicki dr Błażej Poboży. ""W kolejnym z czterech warszawskich okręgów senackich będzie startował – jak informują nas rozmówcy z Klubu Parlamentarnego PiS – Cezary Jurkiewicz, wieloletni radny Warszawy, członek zarządu Polskiej Fundacji Narodowej i szef klubu PiS w Radzie Miasta"" - pisze ""Rz"". Prawo i Sprawiedliwość ma zaprezentować listy do Sejmu i Senatu po ogłoszeniu przez prezydenta Andrzeja Dudę terminu wyborów parlamentarnych. Opisuje też prawdopodobny skład listy PiS w stolicy. ""Warszawską listę PiS do Sejmu otworzy prezes PiS Jarosław Kaczyński. Na drugim miejscu (podobnie jak w 2011 roku) znajdzie się szef warszawskich struktur partii Mariusz Kamiński. Na kolejnych miejscach są wicemarszałek Sejmu Małgorzata Gosiewska, poseł Jarosław Krajewski"" - czytamy w dzienniku. Na listach - według ""Rz"" - znajdą się też szef komisji weryfikacyjnej Sebastian Kaleta, poseł Porozumienia Zbigniew Gryglas oraz wielu radnych z klubu PiS. Czytaj więcej w ""Rzeczpospolitej"".",Jarosław Kaczyński,
https://wiadomosci.onet.pl/kraj/sondaz-wyborczy-zjednoczona-prawica-wygrywa-z-koalicja-obywatelska/mvwmrft,Kto wygrałby dziś wybory? Sondaż SC dla wPolityce,"45,9 proc. dla Zjednoczonej Prawicy (PiS, Solidarna Polska, Porozumienie) i 29,9 proc. dla Koalicji Obywatelskiej (PO i Nowoczesna) - takie wyniki daje nowy sondaż Social Changes przygotowany dla wPolityce.","Trzecie miejsce w badaniu zajęła Koalicja Lewicy z wynikiem 11 proc. Kolejne to Koalicja Polska (PSL i Kukiz'15) z poparciem na poziomie 9,2 proc. Konfederacja otrzymała 4 proc. poparcia. Portal wPolityce przedstawił też drugie zestawienie z wynikami, gdzie nie wszystkie partie są połączone w koalicje. W takim rozdaniu Zjednoczona Prawica ma 46,7 proc., PO 25,7 proc., SLD 6,2 proc., PSL 5,9 proc. Wiosna 5,7 proc. Więcej na stronie w Polityce.pl. Zobacz inne sondaże w raporcie specjalnym Onetu",Sondaż wPolityce daje wygraną Zjednoczonej Prawicy,
https://wiadomosci.onet.pl/kraj/pawel-kukiz-o-potencjalnych-koalicjach-pojdziemy-z-kazdym-kto-wpisze-do-programu/fnm369p,"Paweł Kukiz: nie ma durniejszej i bardziej bolszewickiej metody ""wybierania"" kandydatów na posłów","Paweł Kukiz poinformował, że spotkał się z Jarosławem Kaczyńskim, ale prezes PiS nie był zainteresowany jego postulatami. ""Wręcz przeciwnie. Chce upartyjnić (czytaj ""upisić"") państwo na wzór bolszewicki"" - czytamy w komentarzu, który opublikował Kukiz. W ostrych słowach skrytykował też tworzenie list wyborczych w Polsce, pisząc o ""handlu krowami"" i bolszewickiej metodzie.","""Powtarzam to, co mówię od zawsze. Pójdziemy z każdym, kto w tej kretyńskiej, partyjnej ordynacji najbardziej uprawdopodabnia przekroczenie progu wyborczego i wpisze do programu swojej partii politycznej postulaty, z którymi wszedłem do Sejmu w 2015 roku i z których nigdy nie zrezygnuję"" - napisał. Wyjaśnił, że postulaty, o których mowa, to nadanie biernego prawa wyborczego w wyborach do Sejmu wszystkim Polakom poprzez zmianę ordynacji wyborczej na model mieszany. Według niego są to takie zmiany w prawie, aby można było startować indywidualnie, w swoim okręgu, bez konieczności wpisywania się na listy partyjne. Drugi postulat Kukiza dotyczy referendów. ""Zmiana ustawy o referendum krajowym na taką, żeby po zebraniu miliona podpisów i przekroczeniu 30 proc. progu frekwencyjnego Sejm musiał uznać jego wynik i wolę obywateli, bo obecnie nawet gdyby do referendum poszło 99 proc. ludzi i wszyscy zagłosowali ""za"" czymś tam, to Sejm może wywalić wynik do kosza"" - podkreślił Paweł Kukiz. Pozostałe to m.in. wprowadzenie instytucji ""sędziów pokoju"" wybieranych przez obywateli, którzy rozstrzygaliby w drobnych sprawach, wybór sędziów Krajowej Rady Sądownictwa, Prokuratora Generalnego i Rzecznika Praw Obywatelskich w wyborach powszechnych, głosowanie przez internet, wprowadzenie możliwości odwołania posła w trakcie kadencji czy wprowadzenia kwoty wolnej od podatku w wysokości 30 tys. zł. ""Przez ostatnie tygodnie (...) o zaakceptowaniu moich propozycji rozmawiałem praktycznie z każdym, ale najbardziej skupiłem się na PiS, PSL, Bezpartyjnych i Konfederacji"" - wyjaśnił sytuację ewentualnych koalicji Kukiz. Zobacz także: Konwencja wyborcza Kukiz'15. ""Polska w Europie, Europa dla Polski"" Przyznał, że rozmowy rozpoczął od spotkania z prezesem PiS Jarosławem Kaczyńskim. ""Uznałem, że skoro PiS ma największe szanse na wygranie wyborów, to równocześnie jest największym gwarantem wprowadzenia mieszanej ordynacji, bo nie trzeba do tego większości konstytucyjnej"" - napisał. Dodał, że prezes PiS nie był jego postulatami zainteresowany. ""Wręcz przeciwnie. Chce upartyjnić (czytaj ""upisić"") państwo na wzór bolszewicki. I – przysięgam – nie pisze tego złośliwie. Prezes tak centralizuje państwo, że wkrótce samorządy zostaną poddane kontroli ""jedynie słusznej partii"", a prezydenci, burmistrzowie i wójtowie podlegać będą wojewodom mianowanym bezpośrednio przez ""zakon PiS"" - stwierdził lider Kukiz'15. Kolejne rozmowy, jak napisał Kukiz, prowadził z Bezpartyjnymi Samorządowcami, PSL i Konfederacją. ""Ci pierwsi uznali, że jednak wystartują samodzielnie"" - zaznaczył Kukiz i dodał, że przez klimat rozmów przestał w nich uczestniczyć, a dalsze rozmowy prowadzili już inni przedstawiciele Kukiz'15. Czytaj również: Paweł Kukiz komentuje odejścia posłów do PiS",Paweł Kukiz,
https://wiadomosci.onet.pl/kraj/prezydent-andrzej-duda-w-polsat-news-na-zywo/xywvf9e,Prezydent Andrzej Duda w Polsat News [NA ŻYWO],"Dziś prezydent udziela wywiadu Bogdanowi Rymanowskiemu. Na samym początku prezydent powiedział, że chce, by wybory odbyły się 13 października. Teraz, jak wskazał, czeka jednak na stanowisko PKW. - Oficjalnej decyzji proszę spodziewać się w najbliższych dniach - mówi prezydent. Zapraszamy do relacji na żywo z rozmowy.",,Prezydent RP Andrzej Duda,
https://wiadomosci.onet.pl/kraj/waldemar-bonkowski-wyrzucony-z-pis/1yj14dc,Senator Waldemar Bonkowski wyrzucony z PiS,Senator Waldemar Bonkowski nie jest już członkiem Prawa i Sprawiedliwości. Informację tę potwierdziła dla Onetu rzeczniczka PiS Anita Czerwińska. O sprawie wyrzucenia senatora z partii Onet informował już na początku czerwca.,"Onet ustalił, że rzecznik partyjnej dyscypliny Karol Karski złożył wniosek w sprawie wykluczenia senatora Bonkowskiego z Prawa i Sprawiedliwości. Teraz informacje o wykluczeniu Bonkowskiego z PiS potwierdziła rzeczniczka partii Anita Czerwińska. Pod koniec lutego 2018 r. senator Waldemar Bonkowski został decyzją prezesa PiS Jarosława Kaczyńskiego zawieszony w prawach członka partii i klubu PiS. Powodem zawieszenia była publikacja przez senatora antysemickich treści.  Wczoraj ""Fakt"" informował, że na listach wyborczych PiS miejsc nie dostaną: Łukasz Zbonikowski, Stanisław Pęta i Waldemar Bonkowski.",Waldemar Bonkowski,
https://wiadomosci.onet.pl/kraj/krzysztof-szczerski-odpowiada-na-doniesienia-medialne-o-tym-ze-nie-uzyska-jednego-ze/nw81t54,Szczerski przegrał walkę o stanowisko komisarza UE ds. obrony i bezpieczeństwa? Polityk komentuje,"""Stanowisko komisarza UE ds. obrony i bezpieczeństwa raczej nie dla Szczerskiego"" - poinformowało RMF FM, które twierdzi, że stanowisko przypadnie francuskiej minister obrony Florence Parly. ""Ze zdziwieniem dowiaduję się z RMF FM, że rzekomo PRZEGRAŁEM walkę o tekę w Komisji Europejskiej, bez sprawdzenia, czy w ogóle o nią zabiegałem"" - odpowiada Krzysztof Szczerski.","RMF FM pisało, że ""W związku z nową polityką obronną Unii Europejskiej w Brukseli rozważana jest opcja wydzielenia osobnej teki dla komisarza, który zajmowałby się europejską obroną i zarządzał miliardami euro na projekty z dziedziny obrony w nowej Komisji Ursuli von der Leyen"". Zdaniem reporterki RMF FM Katarzyny Szymańskiej-Borginion posada ma ""raczej"" nie trafić do Krzysztofa Szczerskiego. Polityk odniósł się na Twitterze do medialnych rewelacji. ""Ze zdziwieniem dowiaduję się z RMF FM, że rzekomo PRZEGRAŁEM walkę o tekę w Komisji Europejskiej, bez sprawdzenia, czy w ogóle o nią zabiegałem, przy okazji podpowiadam, że nie obejmę też ponad dwudziestu innych tek w KE, bo mogę objąć tylko jedną, więc będzie o czym pisać"" - czytamy.",Krzysztof Szczerski,
https://wiadomosci.onet.pl/kraj/po-pracuje-nad-dokumentem-ws-nieprawidlowosci-w-sluzbach-pod-rzadami-wiceministra/bddnec7,PO wytknie nieprawidłowości w służbach za rządów Jarosława Zielińskiego,"Posłowie PO-KO pracują nad dokumentem, który ma pokazać nieprawidłowości w służbach mundurowych podległych MSWiA. Dokument ma w przyszłym tygodniu trafić do premiera Mateusza Morawieckiego wraz z żądaniem dymisji odpowiedzialnego za te służby wiceministra Jarosława Zielińskiego (PiS).","Wiceszef PO Tomasz Siemoniak wyraził na konferencji prasowej pogląd, że na Podlasiu, skąd pochodzi wiceszef MSWiA tamtejsze służby: policja i straż pożarna zostały ""sprowadzone do roli politycznego, prywatnego zaplecza dla różnych ambicji i dziwactw"" Zielińskiego. - Pamiętamy konfetti, odciętą głowę, hawajskie tańce wiceministra Zielińskiego. Wielokrotnie domagaliśmy się reakcji od kolejnych ministrów spraw wewnętrznych, od premiera. Nie dzieje się nic. Ta sytuacja jest - w naszej ocenie - ogromnym obciążeniem i fatalnym przykładem dla funkcjonariuszy w całej Polsce - podkreślił Siemoniak. Dodał, że w służbach podległych Zielińskiemu ""promuje się miernoty"", a nie tych, którzy uczciwie służą. Wiceszef Platformy poinformował, że posłowie PO-KO pracują nad dokumentem, który miałby ukazać nieprawidłowości w służbach mundurowych, do których dochodzi pod rządami wiceministra Zielińskiego. Dokument ma zostać w przyszłym tygodniu skierowany do premiera Mateusza Morawieckiego wraz z żądaniem odwołania wiceszefa MSWiA. - Ten człowiek nie powinien nigdy tej funkcji sprawować - podkreślił Siemoniak. Według suwalskiej posłanki PO-KO Bożeny Kamińskiej funkcjonariusze Państwowej Straży Pożarnej wielokrotnie informowali ją o nieprawidłowościach na Podlasiu i apelowali o wsparcie. - Ci, którzy reagują, mają odwagę, żeby stać na straży prawa, stają się potem ofiarami - powiedziała posłanka. Według niej funkcjonariusze tacy mają np. wielokrotnie niższe dodatki stażowe niż ci, którzy przychodzą z nadania Zielińskiego.",Tomasz Siemoniak,
https://wiadomosci.onet.pl/kraj/marek-krakowski-odchodzi-z-csk-ostatniego-dnia-zwalnia-ludzi/plfg6h7,Marek Krakowski odchodzi z CSK. Ostatniego dnia zwalnia ludzi,"Przynajmniej siedem osób otrzyma wypowiedzenia, a kilka innych zostało zdegradowanych na niższe stanowiska. To efekt ostatniego dnia urzędowania w Centrum Spotkania Kultur Marka Krakowskiego, byłego sekretarza PiS w regionie. We wtorek zarząd województwa odwołał go z pełnionej funkcji.","We wtorek odchodząca dyrekcja wprowadziła nowy regulamin organizacyjny instytucji, jednak dopiero wczoraj został ogłoszony pracownikom. Nie przeprowadzono wcześniej wymaganych przez prawo konsultacji ze związkami zawodowymi. Po prostu o godz. 14.15 rozesłano pracownikom CSK maila z informacją o nowym regulaminie. Według naszych informacji wypowiedzenia otrzymały wczoraj trzy osoby. W sumie z pracą pożegna się siedmiu pracowników. Nie wszyscy otrzymali wypowiedzenia w środę, ponieważ część z nich jest na zwolnieniach lub urlopach. Kolejnych trzech pracowników otrzymało propozycję pracy na niższych stanowiskach. Nie wiemy, czy to ostateczna liczba. – Od dyrektora dowiedziałam się, że w przypadku zwolnień jest to mniej niż dziewięć osób – mówi Onetowi Anna Lisowska, szefowa jednego z dwóch działających w instytucji związków zawodowych. Na jakiej zasadzie doszło do zwolnień? Nowy regulamin likwiduje m.in. Dział Badań i Współpracy Regionalnej, Dział Marketingu i Współpracy z Mediami oraz Dział Sprzedaży i Obsługi Widza. W miejsce dwóch ostatnich powołany został dział promocji, który ma takie same zadania, jednak będzie działała w okrojonym składzie. Okazuje się, że najpoważniejszym ruchem jest likwidacja działu regionalnego. - Struktura organizacyjna wynika bezpośrednio z zadań nałożonych przez samorząd województwa. Statut instytucji zobowiązuje do istnienia działu regionalnego. Nie wiem, jak pan dyrektor sobie to teraz wyobraża – dodaje Lisowska. Zdaniem pracowników dyrektor naruszył przepisy prawa, m.in. ustawy o związkach zawodowych. Na środę została zaplanowana konferencja prasowa osób, które chcą opowiedzieć o działaniach Marka Krakowskiego. Z kolei już jutro mamy poznać nazwisko nowego dyrektora CSK. Przypomnijmy, we wtorek zarząd województwa lubelskiego odwołał Marka Krakowskiego ze stanowiska szefa Centrum Spotkania Kultur w Lublinie. Marek Krakowski nie miał żadnego doświadczenia w kierowaniu tak ogromną instytucją kultury. Wcześniej pełnił m.in. funkcję sekretarza struktur PiS w regionie.",Marek Krakowski,
https://wiadomosci.onet.pl/tylko-w-onecie/w-platformie-wojna-o-listy-wyborcze/mzvhzjl,W Platformie wojna o listy wyborcze,"W PO wrze po prezentacji list wyborczych. Grzegorz Schetyna zmarginalizował polityków konserwatywnych oraz dawnych europosłów — choćby Jarosława Wałęsę, Julię Piterę i Michała Boniego. — Schetyna przygotowuje się na przegraną i tak ułożył listy, żeby mieć kontrolę nad klubem Platformy po wyborach — takie zdanie słyszymy najczęściej zarówno ze strony sojuszników lidera PO, jak i jego krytyków w partii.","Tak naprawdę to nikt w Platformie niczego pewnego nie wiedział aż do wtorkowego popołudnia, gdy Schetyna ogłosił nazwiska liderów list wyborczych. Decyzje o czołowych miejscach na listach w 41 okręgach zapadały wyłącznie w gabinecie lidera PO. Schetyna radził się swoich najbliższych współpracowników, ale ostatecznie decydował sam. Politycy spoza dworu lidera PO mieli niewielki wpływ na listy. Dlatego też można uznać ten zestaw nazwisk za autorski projekt Schetyny, który pokazuje jego pomysł na Platformę. A jaki jest ten pomysł? Na pewno — wbrew zapowiedziom — nie ma mowy o wielkim otwarciu na działaczy społecznych i samorządowców. Najwyraźniej widać to na przykładzie Iwony Hartwich, nieformalnej liderki protestów niepełnosprawnych. Hartwich wycofała się z kandydowania po tym, gdy dostała ofertę startu z odległego, siódmego miejsca na liście wyborczej w Bydgoszczy. — Czuję się oszukana — oznajmiła. Dopiero wówczas Schetyna dał jej trzecią lokatę. POLECAMY: Schetyna rekomenduje Iwonę Hartwich na trzecie miejsce listy KO. Hartwich: jeśli tak będzie, wystartuję Widać za to, że Schetyna pragnie więcej lewicy. Choć lider PO nie chciał w swej koalicji SLD, to namawia polityków lewicy na indywidualne transfery. To widać na listach. Doceniona została Barbara Nowacka, która już jesienią minionego roku związała się z Platformą — będzie „jedynką” w Gdyni. Wraz z nią do PO dołączył dawny rzecznik SLD Dariusz Joński — będzie „trójką” w Łodzi. Teraz dołączają do nich kolejni politycy SLD. Katarzyna Piekarska będzie szósta w Warszawie (wyżej niż znany z antypisowskich happeningów poseł PO Michał Szczerba). Niedawny szef kujawsko-pomorskiego SLD Ireneusz Nitkiewicz wystartuje z „czwórki” Koalicji Obywatelskiej w Bydgoszczy. Były poseł SLD Eugeniusz Czykwin będzie piąty na Podlasiu. Zaś wieloletni prezydent Rzeszowa Tadeusz Ferenc otworzy listę KO w swym mieście. Te transfery wywołują tarcia wewnątrz Platformy. Nasi rozmówcy zwracają uwagę, że w Gdyni Nowacka ma zastąpić konserwatystę Marka Biernackiego, z którym Schetyna się rozstał ze względu na różnice zdań w sprawie aborcji. Zamiana zwolennika zaostrzenia przepisów aborcyjnych na zwolenniczkę ich liberalizacji wywołała w partii zdumienie. W dodatku na gdyńskiej liście zmarginalizowana została posłanka PO i była działaczka „Solidarności” Henryka Krzywonos — będzie dopiero czwarta. Inna rzecz, że znani działacze antykomunistyczni nie mają łatwo na listach PO. Jeden z bohaterów strajku w Stoczni Gdańskiej w sierpniu 1980 r. Jerzy Borowczak będzie dopiero siódmy na liście w Gdańsku. Antoni Mężydło — szósty w Bydgoszczy. Bogusław Sonik — dziewiąty w Krakowie. POLECAMY: Najciekawsze pojedynki w nadchodzących wyborach parlamentarnych Kusząc lewicę, Schetyna wyraźnie osłabił nurt konserwatywny w Platformie. Żaden konserwatysta PO nie dostał „jedynki” — Czesław Mroczek jest drugi w Siedlcach, Elżbieta Radziszewska — trzecia w Piotrkowie, podobnie Tomasz Głogowski w okręgu Katowice II, za to Joanna Fabisiak jest czwarta w Warszawie, zaś Ireneusz Raś — szósty w Krakowie. Jest jeden polityk konserwatywny na „jedynce” — tyle, że to Paweł Kowal, dawny polityk PiS i partii Jarosława Gowina. Wśród transferów są też celebryci, tacy jak dziennikarz sportowy Tomasz Zimoch — „jedynka” w Łodzi. Łódzkie struktury PO są na tyle oburzone narzuceniem im Zimocha, że prezydent miasta Hanna Zdanowska — regionalna liderka Platformy — zrezygnowała z prac w centralnym sztabie wyborczym partii. — Nowi ludzie będą niegroźni dla Schetyny, bo nie są zakorzenieni w partii — tłumaczy jeden z posłów, przesuniętych na dalsze miejsce. Takie zdania słychać w rozmowach z posłami PO bardzo często. W partii panuje przekonanie, że Schetyna tak ułożył listy, by wprowadzić do Sejmu ludzi, którzy nie wystąpią przeciwko niemu. — Schetyna przygotowuje się na przegraną z PiS i tak ułożył listy, żeby mieć kontrolę nad klubem Platformy po wyborach — mówi nam znany poseł. — To ma być dla niego gwarancja zachowania stanowiska. Z tego powodu wiele „jedynek” to wierni druhowie Schetyny — Sławomir Neumann, Tomasz Siemoniak, Borys Budka, Robert Tyszkiewicz, Marcin Kierwiński, Jan Grabiec, Mariusz Witczak i Piotr Borys. Schetyna nie wystawił na listach tylko jednego swego człowieka — byłego lidera PO w Zachodniopomorskiem Stanisława Gawłowskiego, który ma sprawę korupcyjną i siedział w areszcie. Ale Gawłowski — jak się dowiaduje Onet — ma szansę na miejsce na liście do Senatu. POLECAMY: KO ogłosiła ""jedynki"" na listach wyborczych do Sejmu. Kto wystartuje? Do Senatu Schetyna chce też zesłać grupę znanych polityków PO, z którymi mu nie po drodze. Może tam trafić były europoseł Jarosław Wałęsa, którego w tej chwili nie ma na listach PO. Z trzech różnych źródeł dowiedzieliśmy się, że Wałęsa zażądał od Schetyny „jedynki” do Sejmu w Gdańsku lub kandydowania z tego miasta do Senatu. — To było dla nas nie do przyjęcia. Listę sejmową otwiera Neumann, który jest szefem klubu PO. A do Senatu od wielu lat wystawiamy Bogdana Borusewicza — opowiada uczestnik negocjacji. Wałęsa zerwał rozmowy, ale ludzie Schetyny liczą, że ostatecznie przyjmie ofertę kandydowania do Senatu z innego okręgu. Do Senatu mógłby też wystartować były minister cyfryzacji i były europoseł Michał Boni — tak przynajmniej twierdzą liderzy Platformy. Bo na razie to Boni jest obrażony za to, że dostał marne miejsce w wyborach europejskich i nie udało mu się dostać do europarlamentu. Na listach sejmowych go nie ma, podobnie zresztą jak Julii Pitery, także byłej europosłanki. Pitera jest skłócona z ludźmi Schetyny w Warszawie i dlatego nie kandydowała w eurowyborach. Wyraziła gotowość kandydowania do Sejmu, ale szefostwo PO widzi ją na listach senackich, prawdopodobnie w Radomiu. W Senacie może się znaleźć także były minister kultury i były europoseł Bogdan Zdrojewski. Gdy władze PO nie dały mu miejsca na listach europejskich, Zdrojewski mocno atakował Schetynę i zarzekał się, że do Sejmu nie będzie kandydował. Do Sejmu rzeczywiście nie wróci, ale niedawno ogłosił, że chce zostać senatorem i liczy na poparcie Platformy. Schetyna powoli testuje odporność opinii publicznej na rozgrzeszenie bohaterów „afery taśmowej”. W eurowyborach wystawił Radosława Sikorskiego i Bartosza Arłukowicza — obaj w dobrym stylu zdobyli mandaty. Tym razem „jedynkę” dostał inny nagrany przez kelnerów polityk — Bartłomiej Sienkiewicz otworzy listę w Kielcach. Szef PO jest też przekonany, że większość wyborców zapomniała o innych kontrowersjach. Po wielu latach, po cichu, na listy wracają działacze kojarzeni z wyrzuconym z Platformy w 2006 r. byłym prezydentem stolicy Pawłem Piskorskim. Była posłanka PO Marta Fogler została „trójką” w Nowym Sączu, zaś Sławomir Potapowicz — jest ósmy w Warszawie. Fogler została zmarginalizowana w 2003 r. po doniesieniach „Rzeczpospolitej” o tzw. aferze mostowej — czyli powiązaniach stołecznych polityków PO z firmami budującymi mosty w mieście. — Nie było żadnej afery. Prokuratura prowadziła przez blisko pięć lat śledztwo w tej sprawie i ostatecznie umorzyła je, bo nie stwierdzono żadnego naruszenia prawa. Nikomu nie postawiono jakichkolwiek zarzutów — mówiła Fogler „Rzeczpospolitej” dwa lata temu. Inne zdanie ma jednak na ten temat Julia Pitera, która w rządzie Tuska była pełnomocnikiem ds. antykorupcyjnych. Z kolei Potapowicz, usunięty wraz z Piskorskim, odnalazł się w ostatnich latach w Nowoczesnej. Jako polityk .N ostro atakował prezydent stolicy Hannę Gronkiewicz-Waltz (PO), żądając referendum w sprawie jej odwołania. A teraz dzięki temu, że Nowoczesna jest w Koalicji Obywatelskiej, tylnym wejściem trafił na listy Platformy.","Na zdj.: Grzegorz Schetyna, Katarzyna Lubnauer, Barbara Nowacka, Marek Kossakowski, Małgorzata Tracz",
https://wiadomosci.onet.pl/kraj/agencja-rozwoju-przemyslu-pomoze-uzbroic-tereny-w-obicach/jm02bq4,Agencja Rozwoju Przemysłu pomoże uzbroić tereny w Obicach? Apelują o to politycy PiS,"Politycy Prawa i Sprawiedliwości chcą, aby Agencja Rozwoju Przemysłu pomogła władzom Kielc uzbroić tereny w Obicach. Dzięki temu, zamiast planowanego wcześniej lotniska, powstałyby tam atrakcyjne działki dla inwestorów. – Bez wsparcia rządu nie uda się tego zrobić – dodaje Marcin Perz, prezes Specjalnej Strefy Ekonomicznej ""Starachowice"".","Przypomnijmy, że poprzedni prezydent Kielc Wojciech Lubawski chciał, aby w Obicach powstał port lotniczy. W tym celu miasto w ciągu kilku lat skupiło tam około 600 hektarów. Dziś już wiadomo, że budowa lotniska w podkieleckiej miejscowości jest mało realna. Dlatego od pewnego czasu mówi się o przekształcenie tego terenu w strefę inwestycyjną. Teraz świętokrzyscy politycy Prawa i Sprawiedliwości chcą, aby terenem w Obicach zajęła się Agencja Rozwoju Przemysłu, której wsparcie pozwoliłby m.in. na jego uzbrojenie. Z taką propozycją do premiera Mateusza Morawieckiego wystąpił poseł Krzysztof Lipiec, lider PiS w regionie. - Prowadzimy w tej sprawie także rozmowy z władzami Kielc. Jestem przekonany, że byłby to dobry pomysł na rozwój przedsiębiorczości i na ściągnięcie do regionu świętokrzyskiego poważnego inwestora. Za tym idą miejsca pracy oraz poprawa stanu finansów publicznych – podkreśla poseł Lipiec. - Jest pełna zgoda między prezydentem Bogdanem Wentą a radnymi, szczególnie z Prawa i Sprawiedliwości, że tej szansy nie możemy zmarnować – dodaje Jarosław Karyś, wiceprzewodniczący kieleckiej Rady Miasta. – Są prowadzone w tej sprawie liczne rozmowy. Myślę, że jeżeli sytuacja ułoży się pozytywnie, to najbliższy rok będzie decydujący – zaznacza. Podobnego zdania jest także Marcin Perz, prezes Specjalnej Strefy Ekonomicznej ""Starachowice"", który podkreśla, że tereny w Obicach to jedna z najlepszych lokalizacji w tej części Europy. Przekonuje, że w Polsce są tylko trzy tak atrakcyjne działki, z których mogliby skorzystać inwestorzy. Marcin Perz szacuje, że na uzbrojenie 600 hektarów potrzeba około 40 – 60 mln zł. - Od stycznia tego roku miałem już cztery wizyty przedsiębiorców. Każdy z nich chciał zainwestować ponad miliard złotych. Pokazywaliśmy im tereny w Obicach. Dwa tygodnie temu, wspólnie z zastępcą prezydenta Kielc Danutą Papaj, rozmawialiśmy z jednym z przedsiębiorców, który chciał zainwestować prawie 3 miliardy złotych w Polsce – informuje Marcin Perz. – Bez wsparcia rządu nie uda się udostępnić tych terenów w takim zakresie, w jakim jest to oczekiwane przez przedsiębiorców – przekonuje.",,
https://wiadomosci.onet.pl/kraj/tomasz-rzymkowski-z-kukiz15-przechodzi-do-pis/8b05xwv,Tomasz Rzymkowski z Kukiz'15 przechodzi do PiS,"Dotychczasowy wiceszef klubu Kukiz'15 Tomasz Rzymkowski przeszedł do klubu PiS, do tego klubu dołączyli też byli posłowie Kukiz'15 Krzysztof Sitarski i Norbert Kaczmarczyk. W rozmowie z PAP Rzymkowski mówi, że jego decyzja była związana z niejasną sytuacją ruchu Pawła Kukiza przed wyborami do Sejmu.","- Jestem państwowcem, chce dalej służyć państwu, dostałem propozycję zasiadania w klubie parlamentarnym Prawa i Sprawiedliwości i do ubiegania się o mandat poselski na Sejm IX kadencji i z tej oferty skorzystałem - powiedział PAP Rzymkowski. - Moje przejście jest podyktowane niewiadomą, co do przyszłości ruchu Kukiz'15 i niepokojącymi mnie sygnałami, że ruch Pawła Kukiza będzie startował razem z Konfederacją, a mnie z Konfederacją nie jest po drodze - podkreślił. - Dziękuje Pawłowi Kukizowi, że dał mi okazję zostać parlamentarzystą. Mam nadzieję, że dobrze wykonywałem przez minione trzy i pół roku mandat poselski i liczę na to, że dalsza współpraca będzie układała się dobrze - dodał. Jak zaznaczył, wielu jego wyborców naciskało na niego, żeby przeszedł do klubu PiS. - To liczący się dla mnie głos - zapewnił. Do klubu PiS przeszli też byli już posłowie klubu Kukiz'15 Norbert Kaczmarczyk oraz Krzysztof Sitarski. Z informacji PAP wynika, że Rzymkowski i Kaczmarczyk prawdopodobnie znajdą się na listach wyborczych PiS do Sejmu. Rzymkowski miałby startować w okręgu sieradzkim, a Kaczmarczyk - tarnowskim. Premier Mateusz Morawiecki zostanie liderem katowickiej listy PiS, natomiast Jarosław Kaczyński stanie na czele listy warszawskiej. W okręgu podwarszawskim ""jedynką"" został szef MON Mariusz Błaszczak. W Legnicy ""jedynkę"" ma wiceprezes ugrupowania Adam Lipiński. W Wałbrzychu liderem jest szef KPRM Michał Dworczyk, we Wrocławiu na czele znalazła się posłanka Mirosława Stachowiak-Różecka, a w Bydgoszczy - poseł Tomasz Latos. W Toruniu na czele listy jest minister rolnictwa Jan Krzysztof Ardanowski, a w Lublinie wiceszef MSWiA Sylwester Tułajew. Listę PiS w Chełmie otwiera wicepremier, szef Komitetu Stałego Rady Ministrów Jacek Sasin, a w Zielonej Górze - poseł Marek Ast. W Łodzi ""jedynką"" został wicepremier, szef resortu kultury Piotr Gliński, a w Piotrkowie Trybunalskim - wiceprezes PiS, b. szef MON Antoni Macierewicz. W Sieradzu ""jedynkę"" ma posłanka Joanna Lichocka, w Chrzanowie b. rzecznik rządu w gabinecie Beaty Szydło - Rafał Bochenek. W Krakowie ""jedynka"" przypadła posłance Małgorzacie Wassermann, w Nowym Sączu - posłowi Arkadiuszowi Mularczykowi. W Tarnowie z pierwszego miejsca wystartuje radna Anna Pieczarka. W Płocku na pierwszym miejscu znalazł się minister zdrowia Łukasz Szumowski, w Radomiu - szef gabinetu premiera Marek Suski, a w Siedlcach - minister energii Krzysztof Tchórzewski. W Opolu z pierwszego miejsca wystartuje wicewojewoda Violetta Porowska. W Krośnie - marszałek Sejmu Marek Kuchciński. Liderem w Rzeszowie jest szef Komitetu Wykonawczego PiS Krzysztof Sobolewski. W Białymstoku ""jedynką"" został minister edukacji Dariusz Piontkowski, w Gdańsku wiceminister kultury Jarosław Sellin, w Gdyni poseł Marcin Horała, a w Bielsko-Białej wiceminister rodziny, pracy i polityki społecznej Stanisław Szwed. Liderem listy w Częstochowie został wiceminister rolnictwa Szymon Giżyński, w Gliwicach szefowa resortu rodziny, pracy i polityki społecznej Bożena Borys-Szopa, a Rybniku na czele listy jest b. europoseł Bolesław Piecha. W Sosnowcu ""jedynkę"" ma posłanka Ewa Malik, w Kielcach szef resortu sprawiedliwości Zbigniew Ziobro, w Elblągu poseł Leonard Krasulski, w Olsztynie b. minister zdrowia w rządzie Jerzego Buzka, związany z Porozumieniem Jarosława Gowina Wojciech Maksymowicz, w Kaliszu poseł Jan Dziedziczak. W Koninie lideruje wojewoda Zbigniew Hoffmann, w Pile - Krzysztof Czarnecki, w Poznaniu minister przedsiębiorczości Jadwiga Emilewicz, w Koszalinie wiceszef MSWiA Paweł Szefernaker, a w Szczecinie minister gospodarki morskiej Marek Gróbarczyk. Dziennikarz sportowy Tomasz Zimoch, b. szef MSZ Bartłomiej Sienkiewicz, b. wiceszef MSZ Paweł Kowal, prezydent Rzeszowa Tadeusz Ferenc, pediatra dr Riad Haidar - to niektóre niespodzianki zaprezentowanych wczoraj ""jedynek"" list wyborczych Koalicji Obywatelskiej do Sejmu. Pewnym zaskoczeniem może być też miejsce drugie (za szefem PO Grzegorzem Schetyną) szefowej Nowoczesnej Katarzyny Lubnauer w Warszawie. Liderów list wyborczych zaprezentowali po posiedzeniu zarządu PO przewodniczący ugrupowań współtworzących Koalicję Obywatelską: Grzegorz Schetyna, Katarzyna Lubnauer i Barbara Nowacka. Wczoraj do porozumienia przyłączyli się jeszcze Zieloni, czyli partia, z którą PO, Nowoczesna i Inicjatywa Polska zbudowały przed majowymi eurowyborami (także z PSL i SLD) Koalicję Europejską. Na wspólnych koalicyjnych listach otrzymali jedną ""jedynkę"" w Zielonej Górze i dwie ""dwójki"" - we Wrocławiu i Koninie. - To jest koalicja, w której pracowaliśmy przed wyborami samorządowymi, także przed europejskimi, a dzisiaj jesteśmy w tym składzie gotowi do wyborów parlamentarnych - powiedział Schetyna na konferencji prasowej po spotkaniu zarządu. Źródło: wPolityce.pl",Tomasz Rzymkowski,
https://wiadomosci.onet.pl/kraj/posel-pis-do-dziennikarza-nie-rozmawiam-z-michnikowymi-pomiotami/jjqj6tb,"Poseł PiS do dziennikarza: ""Nie rozmawiam z michnikowymi pomiotami""","Cezary Łazarewicz, dziennikarz i autor książek reporterskich próbował nawiązać kontakt z posłem Prawa i Sprawiedliwości Krzysztofem Zarembą. W odpowiedzi, od polityka partii rządzącej otrzymał SMS, w którym został nazwany ""michnikowym pomiotem"".","O całej sytuacji dziennikarz poinformował w mediach społecznościowych. ""Próbowałem się do niego dodzwonić w dziennikarskiej sprawie, ale nie odbierał. Ucieszyłem się kiedy po południu oddzwonił. Podziękowałem mu, że odpowiada i zdążyłem się przedstawić. Wymieniłem imię i nazwisko, ale coś nas, jak myślałem rozłączyło i nie udało mi się nawet powiedzieć, dlaczego dzwonię. Więc próbowałem znów. I wtedy od Pana Posła nadszedł SMS z odpowiedzią"" - relacjonował Łazarewicz. Poseł PiS nie chciał również rozmawiać z dziennikarzami ""Presserwisu"". Na pytania redakcji wysłał SMS, w którym stwierdził, że ""nie rozmawia z łże mediami"". Źródło: Facebook; press.pl",Krzysztof Zaremba,
https://wiadomosci.onet.pl/kraj/pis-zatwierdzil-listy-kandydatow-na-wybory-parlamentarne-2019/eecrhyt,Czerwińska: Komitet Polityczny PiS zatwierdził listy kandydatów na jesienne wybory parlamentarne,Komitet Polityczny PiS zatwierdził listy kandydatów do Sejmu i Senatu na jesienne wybory parlamentarne - poinformowała rzeczniczka PiS Anita Czerwińska. Listy - jak dodała - mają być zaprezentowane po ogłoszeniu wyborów. Znajdą się na nich m. in. politycy Kukiz'15.,"Dziś po południu w siedzibie PiS odbyło się spotkanie komitetu politycznego, który kontynuował prace nad przygotowaniem list wyborczych. Przed tygodniem komitet zatwierdził 18 z 41 list. - Jesteśmy po posiedzeniu komitetu politycznego, na którym ostatecznie zostały uzgodnione kandydatury do Sejmu i Senatu. Opublikujemy te listy zaraz po tym, jak będzie ogłoszony termin wyborów - mówiła po zakończeniu spotkania Czerwińska. Rzeczniczka dopytywana dlaczego ugrupowanie chce czekać z publikacją list odparła: ""uważamy, że to jest odpowiedni, właściwy czas do ogłoszenia list wyborczych"". POLECAMY: KO ogłosiła jedynki w wyborach do Sejmu Politycy PiS byli też pytani przez dziennikarzy, czy na listach wyborczych znaleźli się politycy z Kukiz'15. - Na listach PiS będą obecni parlamentarzyści, samorządowcy, z różnych środowisk, w tym też prawdopodobnie z Kukiz'15 - oświadczył szef Komitetu Wykonawczego i lider rzeszowskiej listy Krzysztof Sobolewski. Dopytywany czy będzie to kilka osób (z Kukiz'15), Sobolewski odparł: ""Po ogłoszeniu wyborów przez pana prezydenta wszystko powiemy"". Politycy PiS byli też pytani czy na listach znajdą się jacyś znani samorządowcy. - Jeśli chodzi o samorządowców, to na pewno na naszych listach nie będzie obecnych marszałków, którzy są z Prawa i Sprawiedliwości, natomiast pozostała gama samorządowców jest szeroka. Będą to i radni sejmikowi, i radni powiatowi, burmistrzowie, wójtowie – mówił Sobolewski. Dopytywany czy na listach znajdą się osoby spoza polityki, szef Komitetu Wykonawczego wskazał, że ugrupowanie stara się kłaść nacisk, aby na listach znalazły się osoby, które ""merytorycznie wniosą coś do polskiego parlamentu, a show zostawiamy innym"". Zastępca rzecznika PiS Radosław Fogiel mówił niedawno, że wśród propozycji kandydatów na listy znaleźli się dotychczasowi posłowie ""wzmocnieni doświadczonymi samorządowcami, osobami, które mają jakąś pozycję rozpoznawalną w swoich lokalnych społecznościach, w swoich miejscowościach"". - Zależy nam na tym, aby każdy z kandydatów przyciągał głosy i to najchętniej przyciągał nowe głosy - podkreślił.",Anita Czerwińska,
https://wiadomosci.onet.pl/kraj/wybory-parlamentarne-2019-pojedynki-wyborcze-miedzy-liderami-list-pis-i-ko/6rlwpbd,"W najbliższych wyborach Kaczyński zmierzy się ze Schetyną, Morawiecki z Budką, a Ziobro z Sienkiewiczem","Dotychczas tylko PiS i KO przedstawiły swoje ""jedynki"" w nadchodzących wyborach. Liderzy ugrupowań: PiS - Jarosław Kaczyński i PO - Grzegorz Schetyna zmierzą się w Warszawie, natomiast premier Mateusz Morawiecki w Katowicach z Borysem Budką, a szef resortu sprawiedliwości Zbigniew Ziobro z b. szefem MSW Bartłomiejem Sienkiewiczem.","W okręgu podwarszawskim minister obrony narodowej Mariusz Błaszczak zmierzy się natomiast z ""jedynką"" PO - rzecznikiem tej partii Janem Grabcem. W Wałbrzychu były wiceszef MON i obecny szef kancelarii premiera Michał Dworczyk będzie konkurował z b. szefem MON Tomaszem Siemoniakiem. Wicepremier, minister kultury i dziedzictwa narodowego Piotr Gliński zmierzy się w okręgu łódzkim z dziennikarzem sportowym Tomaszem Zimochem. W Krakowie natomiast b. wiceszef MSZ w rządzie Jarosława Kaczyńskiego Paweł Kowal zmierzy się z posłanką PiS Małgorzatą Wassermann. POLECAMY: KO ogłosiła ""jedynki"" na listach wyborczych do Sejmu Była minister pracy i polityki społecznej w rządzie Jarosława Kaczyńskiego, posłanka PO Joanna Kluzik-Rostkowska będzie konkurować w Radomiu z szefem gabinetu politycznego premiera Mateusza Morawieckiego Markiem Suskim. W Rzeszowie wieloletni prezydent tego miasta (od 2002 r.), były działacz SLD Tadeusz Ferenc startujący z listy KO zmierzy się z szefem komitetu wykonawczego PiS Krzysztofem Sobolewskim. Obecny wiceszef MSWiA Paweł Szefernaker będzie natomiast konkurować z posłem PO Sławomirem Nitrasem w okręgu koszalińskim. Kielce będą świadkiem wyborczego pojedynku ministra sprawiedliwości Zbigniewa Ziobry z byłym szefem MSW Bartłomiejem Sienkiewiczem. Obie partie kończą już prace nad kształtem kompletnych list wyborczych. Lider PO Grzegorz Schetyna zapowiedział we wtorek, że 14 sierpnia Koalicja Obywatelska, w skład której weszła m.in. Inicjatywa Polska i Zieloni, będzie domykać listy do Senatu, a 17 sierpnia zostanie zaakceptowana cała konstrukcja list. PiS natomiast kontynuuje we wtorek rozmowy podczas kolejnego posiedzenia komitetu politycznego, który - jak zapowiedział szef klubu PiS - ma zaakceptować pełne listy kandydatów w nadchodzących wyborach parlamentarnych. ","Jarosław Kaczyński, Mariusz Błaszczak i Grzegorz Schetyna w Sejmie",
https://wiadomosci.onet.pl/kraj/marsz-rownosci-w-bialymstoku-zamieszki-szuldrzynki-inne-zdanie-to-nie-homofobia/f1gwx7t,Szułdrzyński: inne zdanie to nie homofobia,"Polacy są zdecydowanie przeciw przemocy wobec osób LGBT, ale równocześnie są sceptyczni co do postulatów obyczajowych wysuwanych przez te środowiska – przypomina o sondażu IBRiS na zlecenie ""Rzeczpospolitej"" Michał Szułdrzyński. I pisze, że choć nie da się z Polski uczynić strefy wolnej od LGBT, to inne zdanie nie jest jeszcze nie homofobią.","Badanie pokazuje, że Polacy są głęboko podzieleni w sprawach obyczajowych. W przypadku wprowadzenia instytucji związków partnerskich to niemal równy podział, z przewagą przeciwników tego rozwiązania: 46:44 proc. Małżeństwa jednopłciowe mają już znacznie mniejsze poparcie – 32 proc. zwolenników, 56 proc. przeciwników. Adopcję dzieci przez pary jednopłciowe popiera jedynie 12 proc., a 76 proc. jest przeciwko. Czytaj więcej na temat sondażu To, jak bardzo podzielone jest społeczeństwo, najlepiej widać, kiedy przyjrzymy się, jak poszczególne wyniki wyglądają w korelacji z sympatiami politycznymi - pisze Szułdrzyński i dodaje, że zwolennicy PiS są twardymi przeciwnikami związków partnerskich, homomałżeństw (odpowiednio 77, 91 i 95 proc. jest przeciwne realizacji tych postulatów). Natomiast elektorat Koalicji Obywatelskiej jest znacznie bardziej liberalny – związków partnerskich chce 80 proc. zadeklarowanych wyborców sojuszu kierowanego przez Grzegorza Schetynę, małżeństw jednopłciowych chce 68 proc. W przypadku adopcji dzieci wyborcy KO nie są już jednak tak liberalni – za jest 35 proc., jednak 57 proc. to przeciwnicy. Co ciekawe, wyborcy lewicy nie są dużo bardziej liberalni niż sympatycy PO. Szułdrzyński pisze, że można tym samym zaryzykować tezę, że podział polityczny jest pochodną sporu światopoglądowego. I istnieją tu tylko dwa obozy – konserwatywny, reprezentowany przez PiS, oraz progresywny, w którym toczy się wyścig między Platformą a lewicą. Radykalna prawica spod znaku ""Gazety Polskiej"", choćby chciała, nie uczyni Polski strefą wolną od LGBT - pisze Szułdrzyński. - Osoby LGBT były, są i będą częścią społeczeństwa, i są takimi samymi Polakami jak sympatycy PiS oraz czytelnicy skrajnie prawicowych pism - dodaje i jednoczesnie wskazuje, że ""działa to też w drugą stronę"". - Wbrew niektórym przedstawicielom lewicy, którzy usiłują wmawiać opinii publicznej, że wszyscy, którzy nie aprobują małżeństw osób tej samej płci, niczym się nie różnią od kiboli i narodowców bijących ludzi na ulicach Białegostoku i stawiają znak równości między konserwatyzmem a nienawiścią wobec osób LGBT – sprzeciw wobec postulatów obyczajowych tych środowisk nie jest homofobią, lecz uprawnionym w demokracji poglądem - kwituje. Można wszak kogoś szanować, ale nie zgadzać się z jego poglądami i postulatami. Dobrze więc, że cała normalna prawica – jak i Kościół – odcięła się od przemocy w Białymstoku. Pozostaje mieć nadzieję, że lewica odetnie się od kolejnych antyreligijnych prowokacji podlanych tęczowym sosem, jak chociażby profanacji wrocławskiej artystki, która ogłosił sprzedaż tęczowych „cipkomaryjek"", a zysk przeznaczyła na rzecz Kampanii przeciw Homofobii - puentuje Szułdrzyński.",,
https://wiadomosci.onet.pl/kraj/stanislaw-pieta-nie-znajdzie-sie-na-listach-pis/7mp49vr,Afera obyczajowa Stanisława Pięty. Polityk nie znajdzie się na listach PiS?,"Jak ustalił ""Super Express"" poseł Stanisław Pięta przez romans z młodą kobietą nie znajdzie się na listach wyborczych Prawa i Sprawiedliwości w jesiennych wyborach parlamentarnych.","- Mogę powiedzieć, że na naszych listach nie będzie nazwiska posła Pięty. To decyzja kierownictwa, a nasz prezes był wściekły na Piętę, kiedy ponad rok temu wyszły na jaw informacje o romansie polityka. Za panem Piętą ciągnie się sprawa, o której chyba wszyscy chcieliby zapomnieć, także u nas w partii, ale wyborcy i konkurencja polityczna raczej nie zapominają, więc decyzja jest taka, jaka jest - mówi ""SE"" bliski współpracownik prezesa PiS. Romans posła ujawnił dziennik ""Fakt"". Polityk miał uwieść, a następnie porzucić młodą kobietę, którą poznał w 2017 r. podczas rocznicy katastrofy smoleńskiej. Pięta jest żonaty i ma córkę, jednak - według doniesień dziennika - miał zapewniać poznaną kobietę, że jego małżeństwo wkrótce się zakończy i obiecywać wspólne założenie rodziny oraz zatrudnienie w PKN Orlen. Poseł odnosząc się do tych doniesień stwierdził, że jest to atak na niego. W rozmowach z mediami zapewniał m.in., że ""nie załatwiał"" opisywanej w publikacjach kobiecie pracy w PKN Orlen, a relacje z nią nie wychodziły poza ""kwestie służbowo-organizacyjno-polityczne"". Stanisław Pięta ponad rok temu został zawieszony w prawach członka partii i klubu PiS. Stracił także miejsce w komisji śledczej ds. Amber Gold oraz komisji ds. służb specjalnych. Źródło: ""Super Express"", Onet",Stanisław Pięta,
https://wiadomosci.onet.pl/kraj/kaczynski-chce-zmian-przepisow-dotyczacych-lotow-politykow-karczewski-komentuje/08ptjt9,Karczewski ws. lotów służbowych: inicjatywa prezesa PiS słuszna,"Inicjatywa prezesa PiS Jarosława Kaczyńskiego, aby stworzyć przepisy regulujące loty służbowe, jest słuszna - uważa marszałek Senatu Stanisław Karczewski. Jego zdaniem rozpoczęcia prac nad tymi regulacjami należy spodziewać się szybko.","W zeszłym tygodniu Radio Zet podało, że marszałek Sejmu Marek Kuchciński latał rządowymi samolotami wraz z rodziną. W poniedziałek dyrektor Centrum Informacyjnego Sejmu Andrzej Grzegrzółka poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka oraz 10 tys. zł na Caritas Polska w zamian za 23 loty samolotem rządowym, w których towarzyszyli mu członkowie rodziny. Prezes PiS Jarosław Kaczyński poinformował, że podjął działania ws. uregulowania przepisów dotyczących lotów służbowych. - Marszałek Marek Kuchciński wykonał gest, którego oczekiwaliśmy od niego, czyli wpłacił 15 tys. zł na cele charytatywne. Natomiast jeśli chodzi o całość problemu, to uważamy, że trzeba się liczyć z oczekiwaniami społecznymi i w związku z tym zwróciłem się do ministra obrony i szefa Kancelarii Premiera, bo tutaj mogę działać tylko jako szef partii, ale poproszę o to także prezydenta, żeby zwrócił się do szefa swojej kancelarii, aby odpowiednie przepisy regulujące te sprawy zostały stworzone - powiedział prezes PiS. Karczewski pytany dziś w radiowej Jedynce, kiedy można spodziewać się rozpoczęcia prac nad zmianami regulującymi kwestię lotów, odpowiedział: Myślę, że szybko. - Jak zwykle prezes w sytuacji, która wymagała takiej reakcji, zareagował, bardzo słusznie - ocenił marszałek Senatu. Jak zaznaczył, po uregulowaniu przepisów sprawa lotów będzie jasna dla wszystkich zainteresowanych stron - i dla polityków, ale też i dla opinii publicznej. ""Nie będzie żadnych niedomówień"" - podkreślił. - Wpłata pana marszałka Kuchcińskiego, mam nadzieję, że kończy już temat i mamy ten temat po prostu za sobą - dodał. Kwestia lotów Kuchcińskiego była krytykowana przez polityków PO, którzy chcą, by marszałek Sejmu przedstawił szczegóły lotów rządowym samolotem, kiedy na pokładzie byli jego bliscy: ile było takich lotów i kto brał w nich udział. Zdaniem posłów PO decyzja o wpłaceniu 15 tys. zł na cele charytatywne jest niewystarczająca. Ponadto w piątek, w związku z doniesieniami o lotach marszałka Sejmu i jego rodziny, klub parlamentarny PO-KO złożył wniosek o odwołanie Kuchcińskiego z funkcji; kandydatką klubu na objęcie stanowiska marszałka Izby jest jej obecna wicemarszałek, Małgorzata Kidawa-Błońska.",Stanisław Karczewski,
https://wiadomosci.onet.pl/kraj/sondaz-ile-partii-w-sejmie-czy-zjednoczona-opozycja-powalczy-z-pis/6zrkmm9,"Sondaż: PiS może rządzić samodzielnie, PSL poza Sejmem","Na Prawo i Sprawiedliwość chce zagłosować 41,7 proc. respondentów - wynika z sondażu IBRiS dla ""Dziennika Gazety Prawnej"" i RMF FM. Badanie pokazuje, że partia Jarosława Kaczyńskiego może liczyć na 260 mandatów, co wystarczy do samodzielnego rządzenia, ale nie pozwoli na zmianę konstytucji.","W Sejmie znaleźliby się jeszcze przedstawiciele trzech komitetów. Koalicja Obywatelska (PO, Nowoczesna, samorządowcy) może liczyć na 25 proc. głosów. Koalicja Lewicy (SLD, Wiosna, Razem) cieszy się poparciem 10,2 proc. badanych. Nad progiem wyborczym znalazł się jeszcze Kukiz'15 z wynikiem 5,3 proc. Poniżej progu znaleźli się Bezpartyjni Samorządowcy (3 proc.), PSL (2,8 proc.) oraz Konfederacja (2,6 proc.). Żadnego ugrupowania nie potrafiło wskazać 9,3 proc. respondentów. Do lokali wyborczych poszłoby na pewno tylko 39,1 proc. ankietowanych, a 17,4 wybrało opcję ""raczej tak"". Do urn nie zdecydowałoby się iść 29,8 proc. pytanych, a 13 proc. raczej by nie poszło na wybory. 0,7 proc. ankietowanych nie umiało powiedzieć, czy weźmie udział w głosowaniu. - Widać teflonowość PiS. Bieżące wydarzenia, jak Białystok czy kłopoty z lotami rodziny marszałka Kuchcińskiego, nie mają dużego wpływu na poparcie dla tej partii - mówi w komentarzu dla ""DGP"" Marcin Duma z IBRiS. ""Z tego sondażu wynika, że PiS może liczyć na nieco ponad 260 mandatów, to wystarczy do samodzielnego rządzenia, ale nie pozwoli na zmianę konstytucji. Lewica na połączeniu bardzo dużo zyskała, a PSL na braku chęci budowy Koalicji traci wszystko"" - czytamy na stronie RMF FM. IBRIS przeprowadził sondaż w dniach 26-27 lipca 2019 r. na liczącej 1100 osób reprezentatywnej próbie losowej dorosłych. Sondaż przeprowadzono metodą CATI. Źródło: ""Dziennik Gazeta Prawna"", RMF FM, PAP",,
https://wiadomosci.onet.pl/kraj/kaczynski-chce-zmiany-przepisow-po-rodzinnych-lotach-kuchcinskiego/6njsytq,"Kaczyński chce zmiany przepisów po ""rodzinnych lotach"" Kuchcińskiego","Zwróciłem się do ministra obrony narodowej i szefa KPRM, a poproszę także prezydenta, by stworzyć przepisy regulujące loty służbowe; chcemy, żeby w sytuacjach nieformalnych, gdy rodzina korzysta z przelotu, płacono cenę biletu rejsowego - poinformował PAP prezes PiS Jarosław Kaczyński.","""Marszałek Marek Kuchciński wykonał gest, którego oczekiwaliśmy od niego, czyli wpłacił 15 tys. zł na cele charytatywne. Natomiast jeśli chodzi o całość problemu, to uważamy, że trzeba się liczyć z oczekiwaniami społecznymi i w związku z tym zwróciłem się do ministra obrony i szefa Kancelarii Premiera, bo tutaj mogę działać tylko jako szef partii, ale poproszę o to także prezydenta, żeby zwrócił się do szefa swojej kancelarii, aby odpowiednie przepisy regulujące te sprawy zostały stworzone"" - przekazał Kaczyński. ""Czyli żeby poza lotami służbowymi, jak w przypadku, gdy prezydent leci z pierwszą damą, w tych innych, nieformalnych okolicznościach, kiedy to rodzina korzysta z przelotu, żeby odpowiednia kwota o wartości ceny biletów rejsowych była płacona. Trzeba też stworzyć odpowiednie podstawy prawne, żeby te pieniądze mogły być przyjmowane"" - dodał prezes PiS. Prezes PiS podkreślił, że kwestia ta dotyczy wewnętrznych aktów prawnych poszczególnych kancelarii i MON, dlatego - jak dodał - ""nie będzie chyba potrzebna do tego ustawa"". ""Trzeba też stworzyć odpowiednie podstawy prawne, żeby te pieniądze mogły być przyjmowane. W tej chwili takich podstaw nie ma, więc to będzie zabieg mający stosunkowo skomplikowane aspekty prawne, ale z całą pewnością do przeprowadzenia, jeśli prezydent do tego się też przychyli, ale to już będzie jego decyzja i na to nie mamy wpływu"" - mówił Kaczyński. ""Nie będzie chyba potrzebna do tego ustawa, bo to są akty wewnętrzne poszczególnych kancelarii oraz Ministerstwa Obrony. Te pieniądze będzie trzeba jednak jakoś przyjmować, więc być może pojawi się też konieczność nowelizacji którejś z ustaw dotyczących finansów publicznych"" - zaznaczył. Kaczyński zadeklarował, że PiS chce uregulować kwestię lotów służbowych w taki sposób, ""w jaki oczekuje tego opinia publiczna"". ""Chcemy, żeby to było uporządkowane w taki sposób, w jaki oczekuje opinia publiczna. Trzeba się liczyć z opinią publiczną, to istotny aspekt demokracji, ale podkreślam, że marszałek nie uczynił niczego, co byłoby sprzeczne z prawem albo z praktykami, które miały miejsce poprzednio. Były w przeszłości dalekie loty, za poprzednich rządów, które miały pozór lotów służbowych, a w praktyce były to loty turystyczne"" - powiedział. ""Jeżeli chodzi o przeszłość, to dobrze pamiętam, jak to wyglądało, kiedy byłem szefem kancelarii prezydenta Lecha Wałęsy. Prezydent latał z dużą świtą ludzi, tam i z powrotem, i to niemalże co tydzień. Były odpowiednie instrukcje dotyczące takich lotów i te instrukcje obowiązywały w dalszym ciągu"" - dodał prezes PiS. W zeszłym tygodniu Radio ZET podało, że marszałek Sejmu Marek Kuchciński latał rządowymi samolotami wraz z rodziną. Po tych informacjach dyrektor Centrum Informacyjnego Sejmu Andrzej Grzegrzółka poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka oraz 10 tys. zł na Caritas Polska w zamian za 23 loty samolotem rządowym.",Jarosław Kaczyński,
https://wiadomosci.onet.pl/kraj/krzysztof-czabanski-o-zmianach-w-mediach-publicznych/0b29lv6,Czabański: pomysł PO na zmianę struktury mediów publicznych oznacza czystki personalne,"- Jeśli PO będzie przy władzy, to dla opozycji nie będzie miejsca w mediach publicznych, a propozycja zmian strukturalnych to czystki personalne - tak przewodniczący Rady Mediów Narodowych Krzysztof Czabański odniósł się do propozycji zmian w mediach publicznych autorstwa PO. Pomysł PO, by podpisywać ""lojalki"" w postaci tzw. kodeksu pracowników mediów publicznych i kontrolować pracowników z pomocą Rad Interesu Publicznego nazwał ""czystym Orwellem"".","Zgodnie z propozycjami PO zmiany dotyczyłyby likwidacji Rady Mediów Narodowych oraz spółek medialnych w obecnym kształcie, przy jednoczesnym powołaniu nowych. Ponadto PO proponuje wyłanianie kandydatów do KRRiT spośród tych, którzy zostaną wskazani przez uczelnie. Przy KRRiT miałaby powstać Rada Interesu Publicznego udzielająca zarządom spółek medialnych absolutorium, a sam KRRiT wybierałby także członków Funduszu Misji Publicznej, z którego pochodziłyby środki na funkcjonowanie mediów w wysokości 0,5 proc. PKB (ok 2 mld zł). Ponadto dziennikarze mediów publicznych mieliby podpisywać kodeks etyki dziennikarskiej. Śledzińska-Katarasińska podkreśliła w wywiadzie, że propozycje wymagałyby zmian ustawowych. Odnosząc się do kwestii likwidacji Rady Mediów Narodowych Czabański ocenił, że PO jest zainteresowana likwidacją ciała, w którym swoje miejsce ma też opozycja. - PO jest zainteresowana likwidacją ciała, w którym po raz pierwszy opozycja ma ustawowo zagwarantowane miejsce. Paradoks? Nie! PO nie przewiduje bowiem miejsca dla opozycji w żadnym ciele, które by współzarządzało mediami publicznymi, bo KRRiT jest obsadzana w całości przez obóz władzy. Myślenie PO jest takie, że jeśli oni będą przy władzy, to dla opozycji w mediach w ogóle nie będzie miejsca, co z resztą nie jest żadną niespodzianką, bo tak było za ich poprzednich rządów - powiedział szef RMN. Czabański skrytykował również pomysł zlikwidowania dotychczasowych spółek medialnych i powołanie w to miejsce nowych. - Postulat likwidacji obecnie działających spółek medialnych jest bardzo groźny, bo w tej chwili w przypadku mediów elektronicznych mamy regionalne rozgłośnie polskiego radia, które są samodzielnymi spółkami oraz oddziały terenowe TVP, które są częścią całego organizmu Telewizji Publicznej i są one mocno osadzone w swoich regionach, pełniąc m.in. funkcje kulturotwórcze - stwierdził - PO chce zlikwidować spółki i oddziały regionalne mediów polskich i de facto zostawić puste pole dla mediów zagranicznych, m.in. prasy regionalnej, która jest w całości w niemieckich rękach - zaznaczył Czabański. Odnosząc się do kwestii finansowania mediów z budżetu państwa przewodniczący RMN ocenił, że nie jest to złe rozwiązanie. - Samo finansowanie z budżetu państwa nie jest złym rozwiązaniem, ale kwota musi być wyższa. Na media publiczne w tej chwili potrzeba około 3 - 3,5 mld zł rocznie, żeby mogły one zacząć planować swoje finanse na dłuższy czas, odbudowywać zaplecze techniczne, które było zaniedbane ze względu na braki wpływów z abonamentu - mówił Czabański. - W zeszłym roku politycy PO i PSL proponowali finansowanie na poziomie 700 mln zł rocznie i to mniej więcej pokazywało ich intencje - żeby dać cokolwiek, żeby media formalnie istniały, ale żeby jednocześnie powoli zanikały i wegetowały - dodał. Według szefa RMN kluczowe jest także zapisanie finansowania mediów publicznych jako część PKB. - Musiałyby być to pieniądze zapisane jako ułamek PKB w budżecie, żeby rząd nie mógł tych pieniędzy dowolnie zmieniać, a należy podejrzewać, że taki byłby plan PO, bo tak przecież działo się za rządów Donalda Tuska, który wezwał do niepłacenia abonamentu RTV - ocenił Czabański. - Pojawia się też np. postulat, żeby media publiczne wycofały się z rynku reklam - może nie w 100 proc., bo PO formułuje to ostrożnie, ale de facto zmierza to do tego, żeby media publiczne całkowicie wycofały się z rynku reklam, co oznacza przejęcie tego rynku przez media komercyjne, które rzecz jasna taki ruch będą popierały z całą swoją energią. To oddanie ""tortu reklamowego"" za darmo, co zresztą przy okazji oznacza, że operacja niszczenia mediów publicznych pod ewentualnymi rządami PO będzie się cieszyła aplauzem mediów komercyjnych - podkreślił. Zdaniem przewodniczącego RMN. pomysł PO na zmianę struktury mediów publicznych oznacza czystki personalne. - Zmiana struktury mediów publicznych oznacza de facto czystki personalne, bo to jest postawienie w stan likwidacji dotychczasowych instytucji medialnych i zakładanie nowych. Oznacza to, że wszyscy dotychczasowi pracownicy przestają być pracownikami, a przyjmujemy nowych, po własnym uważaniu, a na dodatek, co jest kolejnym pomysłem PO, każemy im podpisywać ""lojalki"" w postaci tzw. kodeksu pracowników mediów publicznych. Wywiązywanie się z zapisów takiego ""kodeksu"" byłoby kontrolowane i oceniane przez – jak to nazwano – Radę Interesu Publicznego. No, po prostu czysty Orwell! - powiedział szef RMN. - Powstaje pytanie, skąd się biorą takie pomysły? Przede wszystkim stąd, że zmienił się układ sił na rynku medialnym po roku 2015. Przez te parę lat po zmianie władzy w Polsce przebił się do mediów głos grup obywateli wcześniej systemowo wykluczonych, a po drugie - media publiczne zaczęły patrzeć na różne sprawy pod kątem polskiej racji stanu. Przed 2015 r. jeśli ludzie protestowali przeciwko działaniom Brukseli, to media, w tym media publiczne, oburzały się na protestujących, że Bruksela będzie miała nam za złe takie protesty. Tymczasem w mediach francuskich, włoskich czy nawet niemieckich (jak miało to miejsce w przypadku stoczni), gdy ludzie protestowali, to media ujmowały się za własnymi obywatelami i ich interesami, a nie za Brukselą. Natomiast polskie media komercyjne i media publiczne do 2015 r. nie stawały w obronie interesu Polaków, dla tych mediów obce interesy były na pierwszym planie - dodał Czabański. Zdaniem szefa RMN zarówno rząd, jak i opozycja powinny mieć prawo prezentowania swoich poglądów w mediach publicznych. - Nie chodzi o to, żeby media publiczne były rządowe, ale rząd w mediach publicznych, obok opozycji i np. instytucji pozarządowych, musi mieć prawo do przedstawiania swojej argumentacji, a nie być tylko obiektem złośliwości i przeinaczeń. Według mnie te trzy elementy dobrej zmiany w mediach publicznych po 2015 roku - głos wykluczonych, obrona polskiej racji stanu oraz dawanie możliwości przedstawiania argumentów przez rządzących najbardziej przeszkadzają PO i reszcie opozycji i powodują taką wściekłość w postaci pomysłów likwidacji Rady Mediów Narodowych i spółek mediów publicznych oraz przeprowadzenia czystek wśród dziennikarzy - mówił Czabański.",Krzysztof Czabański,
https://wiadomosci.onet.pl/kraj/nie-zyje-tadeusz-kopczynski-kierowca-jaroslawa-kaczynskiego/03g5w7e,Zmarł Tadeusz Kopczyński – długoletni kierowca i ochroniarz Jarosława Kaczyńskiego,"Zmarł Tadeusz Kopczyński – długoletni kierowca i ochroniarz Jarosława Kaczyńskiego. Odszedł 22 lipca, miał 70 lat. Nekrolog o jego śmierci przynosi poniedziałkowe wydanie ""Gazety Polskiej Codziennie"".","Nekrolog od prezesa PiS Jarosława Kaczyńskiego został zamieszczony w GPC ""w imieniu byłych członków Porozumienia Centrum"". ""Kierowca, działacz Solidarności i Porozumienia Centrum, judoka, weteran pielgrzymek sierpniowych na Jasną Górę"" – przypomniano sylwetkę Kopczyńskiego w klepsydrze. W pożegnaniu zaznaczono, że został on odznaczony przez prezydenta Lecha Kaczyńskiego Złotym Krzyżem Zasługi. ""Zapisał się trwale w historii naszego środowiska"" – podkreślono w nekrologu o śmierci Kopczyńskiego. Kopczyński mówił o swojej współpracy z braćmi Kaczyńskimi Michałowi Krzymowskiemu, który opublikował fragmenty tej rozmowy w wydanej w 2015 roku książce ""Jarosław. Tajemnice Kaczyńskiego"". Krzymowski przypomina, że Kopczyński nie był jedynie ochroniarzem Kaczyńskiego. Pełnił także rolę przyjaciela i doradcy rodziny. W dbaniu o bezpieczeństwo Kaczyńskiego pomagał mu także zdobyty w judo czarny pas. Kopczyński wspominał, że bracia martwili się o siebie nawzajem i dbali o swoje bezpieczeństwo. Uznawali ochronę za o tyle konieczną, że Kopczyński otrzymał broń z Kancelarii Prezydenta. - Domagał się tego Leszek [Kaczyński - przyp. red.], wówczas minister odpowiedzialny za Biuro Bezpieczeństwa Narodowego. Jego chronili funkcjonariusze BOR, którzy pod fotelami limuzyny wozili broń maszynową. Chciał, żebym ja miał chociaż pistolet, bo bał się o Jarka - mówił kierowca. Przyznawał równocześnie, że koniec jego współpracy z Jarosławem Kaczyńskim nie był przyjemny. Kopczyński był zatrudniony jako kierowca w spółce ""Srebrna"", a niepisanym prawem polecenia wydawał mu tylko Jarosław Kaczyński. Prezesem spółki był Wojciech Jasiński, z którym Kopczyński wszedł w konflikt - podał Krzymowski w swojej książce. Efektem sporu była rozmowa Kaczyńskiego z Kopczyńskim, po której ten ostatni się zwolnił. Był 1999 rok. - Potem Jarek rzucił jeszcze jedno zdanie. ""Byłeś bardzo dobrym kierowcą"", na co ja odpowiedziałem: ""Dziękuję ci za to słowo, dobry człowieku"" i wyszedłem. Dla mnie honor droższy od pieniędzy - przekonywał Kopczyński. Kierowca skontaktował się z Kaczyńskim jeszcze raz, po katastrofie smoleńskiej, by przekazać mu kondolencje po śmierci brata - podaje Krzymowski. Źródło: PAP, Michał Krzymowski, ""Jarosław. Tajemnice Kaczyńskiego""",Tadeusz Kopczyński,
https://wiadomosci.onet.pl/kraj/jaroslaw-kaczynski-w-miedznej-murowanej-ze-wsi-wziela-sie-polskosc/vqhxx73,J. Kaczyński: ze wsi wzięła się polskość,Polska tradycja wyrasta ze wsi i stąd się wziął fenomen nazywany polskością; to coś niesłychanie ważnego - mówił prezes PiS Jarosław Kaczyński podczas pikniku w miejscowości Miedzna Murowana w woj. łódzkim.,"Prezes PiS, który na scenie stał razem z mieszkankami miejscowości ubranymi w ludowe stroje, dziękował za zaangażowanie Kołom Gospodyń Wiejskich, Ochotniczej Straży Pożarnej oraz wszystkim, którzy angażują się w strukturach przykościelnych oraz przez aktywność gospodarczą. Kaczyński stwierdził, że takie aktywności prowadzą do trwania życia społecznego i narodowego, które - jak mówił - jest potrzebne do podtrzymywania polskości. - Polska tradycja wyrasta ze wsi, różnej wsi - takiej, która jest teraz i tej, której już nie ma, ale stąd wziął się ten fenomen nazywany polskością, a to jest coś niesłychanie ważnego, niesłychanie cennego - mówił prezes PiS. Zapewniał także o wsparciu wsi przez PiS. Szef PiS na pikniku rodzinnym przekonywał, że ""władza może uczynić nieporównanie więcej wtedy, jeżeli współpracuje - rozmawia ze społeczeństwem i jeżeli społeczeństwo jest aktywne"". - Dlatego o tę aktywność tak bardzo prosimy i tak bardzo prosimy o tę rozmowę, żebyśmy wiedzieli co jest najpierw, a co potem, jakie sprawy należy rozwiązywać szybko, a z jakimi można poczekać - mówił do zgromadzonych prezes PiS. - Przecież wszystkiego na raz, po tylu latach zaniedbań uczynić się nie da, ale chyba wykazaliśmy w ciągu tych czterech lat, że można zrobić dużo i że można przede wszystkie stworzyć to, co jest podstawą dobrego życia społecznego - narodowego, podstawą demokracji - podkreślał Kaczyński. - To jest, szanowni państwo, wiarygodność - wyjaśnił. - Myśmy obiecali i zrobili - dodał. - To obiecaliśmy jeszcze w tamtych wyborach, zostało zrobione już stosunkowo dawno - oczywiście jeśli spojrzeć na to w perspektywie tylko tego czterolecia. Teraz były kolejne obietnice i też je realizujemy i też z pewnością przed wyborami będą zrealizowane - zapewnił. - Tak będzie też dalej - dodał. W jego ocenie ta wiarygodność, to nie jest sprawa różnych akcji społecznych, wielkich transferów społecznych, które PiS wykonuje, których symbolem jest 500 plus. - To jest jeszcze sprawa zaufania - powiedział przypominając, że bez sensu jest akt głosowania, gdy nie dokonuje się tego, co się obiecało. - To jest wtedy oszustwo, a nie demokracja, a my chcemy prawdziwej demokracji - zapewnił zgromadzonych w Miedznej prezes PiS. - Ta prawdziwa demokracja może być tylko wtedy, gdy istnieje wiarygodność i my będziemy tej wiarygodności strzegli, strzegli ze wszystkich sił, bo to naprawdę ważne - stwierdził.",Jarosław Kaczyński,
https://wiadomosci.onet.pl/kraj/wybory-parlamentarne-2019-pis-ustalilo-kandydatow-na-listach/5mktr7b,Kandydaci na listach wyborczych PiS ustaleni przez kierownictwo partii,"Pozostałe do ustalenia 23 listy kandydatów do Sejmu oraz kandydatów do Senatu zostały zatwierdzone podczas posiedzenia kierownictwa PiS – poinformował szef Komitetu Wykonawczego PiS Krzysztof Sobolewski. Wcześniej, we wtorek, komitet polityczny partii zatwierdził listy w 18 z 41 okręgów.","Wczoraj, po ponad pięciu godzinach, zakończyło się spotkanie kierownictwa Prawa i Sprawiedliwości, które kontynuowało prace nad listami wyborczymi. We wtorek - jak informowali politycy PiS - komitet polityczny partii zatwierdził listy w 18 z 41 okręgów. - Na prezydium ustaliliśmy listy w pozostałych okręgach, a także kandydatów do Senatu. Teraz listy, zgodnie ze statutem PiS, trafią do zatwierdzenia przez Komitet Polityczny, którego posiedzenie zaplanowano na najbliższy wtorek – powiedział po zakończeniu piątkowego spotkania Sobolewski. Zastępca rzecznika PiS Radosław Fogiel mówił niedawno, że wśród propozycji kandydatów na listy znaleźli się dotychczasowi posłowie ""wzmocnieni doświadczonymi samorządowcami, osobami, które mają jakąś pozycję rozpoznawalną w swoich lokalnych społecznościach, w swoich miejscowościach"". - Zależy nam na tym, aby każdy z kandydatów przyciągał głosy i to najchętniej przyciągał nowe głosy - podkreślił. W połowie lipca prezes PiS Jarosław Kaczyński zaprezentował ""jedynki"" list partii w najbliższych wyborach do Sejmu. Kaczyński będzie na czele listy w okręgu warszawskim, premier Mateusz Morawiecki będzie otwierał listę w Katowicach. W okręgu podwarszawskim ""jedynką"" został szef MON Mariusz Błaszczak, wicepremier Jacek Sasin w Chełmie, wicepremier i szef resortu kultury Piotr Gliński w Łodzi, a szef KPRM Michał Dworczyk w Wałbrzychu. ",Mateusz Morawiecki i Jarosław Kaczyński,
https://wiadomosci.onet.pl/kraj/bruksela-pobicie-kierowcy-parlamentu-europejskiego-stanowisko-prokuratury/fd4dkmz,"Belgijska prokuratura o incydencie z udziałem kierowcy PE, który czekał na Beatę Kempę","Pobicie kierowcy Parlamentu Europejskiego nie miało związku z Beatą Kempą - informuje RMF FM, powołując się na stanowisko belgijskiej prokuratury. Do incydentu doszło przed hotelem w Brukseli, w którym zatrzymała się eurodeputowana.","Kierowca został pobity wczoraj około godz. 8, gdy czekał na Beatę Kempę przed hotelem. Jak poinformował RMF FM, europosłanka zatrzymała się w trzygwiazdkowym hotelu w dzielnicy Ixelles.  Jak wynika z ustaleń Onetu i relacji samej Kempy - doszło do awantury grupy mężczyzn z kierowcą - a ona sama nie brała udziału w zdarzeniu. Trwa dochodzenie w sprawie okoliczności pobicia. Prokuratura zaznaczyła jednak, że sprawa nie dotyczy polskiej eurodeputowanej. Z kolei serwis prasowy PE twierdzi, że sprawa napaści nie świadczy o braku bezpieczeństwa w dzielnicy europejskiej. ""Władze utrzymują stałą obecność policji i wojska wokół budynków PE w formie mobilnych patroli""- napisano w przesłanym do RMF FM oświadczeniu. - Zauważyłam, że kierowca został zaatakowany przez trzech rosłych mężczyzn o urodzie arabskiej. Nie wiadomo, czego dotyczyła awantura. Samochód również został opluty, skopany, pan kierowca poturbowany. Zdążyłam się cofnąć do recepcji. Zapamiętałam część numerów rejestracyjnych pojazdu sprawców. Jeden z panów był bardzo agresywny, prawdopodobnie pod wpływem alkoholu albo narkotyków - mówiła o całym zajściu Beata Kempa na antenie TVP Info. - Drugi samochód też był atakowany, ale kierowca zdążył się przemieścić dalej. Zawiadomiłam swojego asystenta. Widziała to część ludzi z restauracji hotelowej. Moim zdaniem nie było żadnego powodu do ataku. Taki incydent nie powinien się zdarzyć - dodała. - Rzeczywiście doszło do awantury z trzema osiłkami, w której ofiarą padł kierowca z europarlamentu, który przyjechał po panią Kempę. Pani poseł cofnęła się do hotelu, więc wydaje się, że to nie ona była celem ataku - powiedział wczoraj Onetowi wicerzecznik PiS Radosław Fogiel. Jak dodał, obecnie na miejscu jest policja i prowadzi czynności wyjaśniające. Źródło: RMF FM",Beata Kempa,
https://wiadomosci.onet.pl/kraj/marian-banas-kandydatem-pis-na-nowego-szefa-nik/vsbr48d,Zmiana na stanowisku prezesa NIK. Marian Banaś kandydatem PiS,Wniosek w sprawie złożonej przez PiS kandydatury obecnego ministra finansów Mariana Banasia na szefa Najwyższej Izby Kontroli będzie rozpatrywany na najbliższym posiedzeniu Sejmu - poinformował dziś szef klubu PiS Ryszard Terlecki.,"Jako pierwszy informację o złożeniu przez klub PiS kandydatury Banasia na szefa NIK podał dziś portal PolskieRadio24.pl. Ryszard Terlecki potwierdził tę informację; zaznaczył, że wniosek w sprawie kandydatury Banasia będzie rozpatrywany na najbliższym posiedzeniu Sejmu, które odbędzie się w środę 31 lipca. Szef klubu PiS podkreślił, że o zgłoszeniu tej kandydatury zadecydowało m.in. ""pracowitość i zaangażowanie"" Banasia oraz doświadczenie w kierowaniu administracją skarbową. Kadencja obecnego szefa NIK Krzysztofa Kwiatkowskiego wygasa 27 sierpnia, ale zgodnie z obowiązującymi przepisami będzie on pełnić funkcję do momentu wyboru następcy. Kandydatów na szefa NIK można zgłaszać do 28 lipca. Marian Banaś w czerwcu zastąpił na stanowisku ministra finansów dotychczasową szefową resortu Teresę Czerwińską. Wcześniej pełnił funkcję wiceszefa tego resortu oraz szefa Krajowej Administracji Skarbowej. Był także w przeszłości Generalnym Inspektorem Informacji Finansowej, pełnomocnikiem rządu do spraw zwalczania nieprawidłowości finansowych. Banaś jest absolwentem Wydziału Prawa i Administracji Uniwersytetu Jagiellońskiego (1979). W 1980 r. ukończył studia podyplomowe z zakresu religioznawstwa, studiował też filozofię na Papieskiej Akademii Teologicznej. Odbył pozaetatową aplikację sądową zakończoną w 1996 r. egzaminem sędziowskim oraz aplikację NIK-owską. Ukończył również Podyplomowe Studia Audytu Wewnętrznego (2009-2010). Banaś doradzał także ministrowi spraw wewnętrznych w okresie rządu Jana Olszewskiego. W latach 1992–2015 pracował w Najwyższej Izbie Kontroli na różnych stanowiskach, m.in. głównego specjalisty i doradcy prawnego. Od 21 listopada 2005 r. do 2 stycznia 2008 r. był podsekretarzem stanu w Ministerstwie Finansów, od 28 listopada 2005 r. - także szefem Służby Celnej.",Marian Banaś,
https://wiadomosci.onet.pl/kraj/andrzej-maciejewski-z-kukiz15-chce-startowac-z-listy-prawa-i-sprawiedliwosci/q3dhcz4,Poseł Andrzej Maciejewski z Kukiz'15 chce startować z listy PiS,"- Powiedziałem już oficjalnie Pawłowi Kukizowi, że nie będę startował z listy Kukiz'15 i to podtrzymuję - zaznaczył Maciejewski. Wczoraj z kolei poseł Norbert Kaczmarczyk poinformował, że opuścił klub Kukiz’15 i przechodzi do klubu PiS w Sejmie.","Maciejewski powiedział, że nie chce kontynuować politycznej drogi z Kukiz'15. W podobnych tonach wypowiadał się wcześniej w lokalnych mediach mówiąc, że do końca tej kadencji parlamentu niczego nie zmieni ""bo tak się umówił z wyborcami"". - Na spotkaniu z Pawłem Kukizem powiedziałem otwarcie, że nie chcę jesienią startować z jego list i to podtrzymuję. Prowadzę rozmowy z PiS - powiedział Maciejewski. Dodał, że rozmowy dotyczące startu z list PiS w woj. warmińsko-mazurskim prowadzi ""na szczeblu centralnym PiS"". - Mam nadzieję, że w ciągu tygodnia otrzymam wiążące informacje - dodał Maciejewski. Według nieoficjalnych informacji PAP Maciejewski miałby otrzymać 6 miejsce na liście PiS do Sejmu. - Wziąłbym to miejsce, bo nie wierzę w coś takiego, jak miejsca biorące. W poprzednich wyborach z listy PiS nie zdobył mandatu kandydat startujący z pozycji nr 2, a posłem został człowiek startujący z końcowej pozycji. Ludzie głosują na ludzi, a nie na miejsca na listach. Jeśli otrzymam propozycję startu z miejsca nr 6, to je wezmę - zapowiedział Maciejewski. Jednocześnie na Twitterze Maciejewski napisał: ""Nie będę startował w najbliższych wyborach parlamentarnych z listy Kukiz’15! Powiedziałem wyraźnie: 3 razy ""NIE"" dla PSL-u! Ugrupowania, które utożsamia wszystkie te cechy, z którymi Kukiz’15 walczył. Powiedziałem wyraźnie, nie ma na to mojej zgody!"". Na razie wiadomo na pewno, że listę PiS w warmińsko-mazurskim będzie otwierał prof. Wojciech Maksymowicz, który w piątek został podsekretarzem stanu w ministerstwie nauki. Według niepotwierdzonych informacji na listach PiS do Sejmu mają się znaleźć dotychczasowi posłowie ugrupowania m.in. Iwona Arent, Jerzy Gosiewski, Wojciech Kossakowski, a także radny Olsztyna Michał Wypij z Porozumienia, który bez powodzenia ubiegał się o fotel prezydenta miasta. Andrzej Maciejewski jest w Sejmie pierwszą kadencję; w 2015 roku startował z pierwszego miejsca na liście Kukiz '15. Uzyskał 7899 głosów. Jest członkiem Komisji Administracji i Spraw Wewnętrznych, Komisji do Spraw Energii Skarbu Państwa oraz przewodniczącym Komisji Samorządu Terytorialnego i Polityki Regionalnej. W ostatnich wyborach samorządowych startował w wyborach na prezydenta Olsztyna, otrzymał 1,58 proc. głosów. W wyborach do Parlamentu Europejskiego startował z list Kukiz'15. Poseł Norbert Kaczmarczyk opuścił klub Kukiz’15 i przechodzi do klubu PiS w Sejmie. W nadchodzących wyborach ma ubiegać się o mandat posła z listy PiS w okręgu tarnowskim – podał wczoraj „Kurier Tarnowski”. Polityk zaznaczył, że „dzięki sumiennej i rzeczowej pracy Prawo i Sprawiedliwość cieszy się olbrzymim poparciem w tym regionie. Chcę być i wiem, że będę wartością dodaną”. Poseł podziękował także Pawłowi Kukizowi za szansę, jaką otrzymał. - Ja jej nie zmarnowałem i nie zmarnuję, ponieważ moim celem zawsze była, jest i będzie praca dla ludzi – praca dla Polski. Życzę wszystkiego dobrego moim kolegom i koleżankom z Kukiz’15 - dodał.",Andrzej Maciejewski,
https://wiadomosci.onet.pl/kraj/torun-3-mln-zl-na-nowy-projekt-ojca-rydzyka/brlsbvf,Morawiecki dał redemptorystom kolejne 3 mln zł na park,"Premier Mateusz Morawiecki przyznał kolejne 3 mln zł na Park Pamięci Narodowej, który w Toruniu ma zamiar utworzyć ojciec Rydzyk i jego współbracia. Zarządzenia szefa rządu w tej sprawie nie ma na stronie Monitora Polskiego, ale na wzmiankę o nim przypadkowo trafił czytelnik Onetu.","O poprzednim, wynoszącym 5 mln zł wsparciu premiera dla tego parku, informowaliśmy kilka dni temu za portalem Oko.press. Odkrył on, że Morawiecki już w październiku zeszłego roku wydał zarządzenie w tej sprawie, jednak opinia publiczna nie została o nim poinformowana. Jego pełna nazwa to Zarządzenie Nr 176 Prezesa Rady Ministrów z dnia 12 października 2018 r. w sprawie przyznania Kancelarii Prezesa Rady Ministrów, z ogólnej rezerwy budżetowej, środków finansowych, z przeznaczeniem dla Fundacji Lux Veritatis na dofinansowanie realizacji zadania publicznego pn. ""Park Pamięci Narodowej"". 5 mln zł najwyraźniej jednak nie wystarczało na park fundacji założonej przez ojca Rydzyka. Mimo przyznania tych środków redemptoryści aplikowali bowiem o dofinansowanie z Programu Rozwoju Organizacji Obywatelskich na lata 2018-2030 na ten sam park. Swój wniosek zatytułowali ""Budowa Parku Pamięci działaniem na rzecz polskiej nauki"". Chcieli przekonać osoby przyznające pieniądze, że ich park pomoże polskiej nauce. Tadeusz Rydzyk zapowiedział powstanie Parku Pamięci w listopadzie 2017 r. Miał on być gotowy na setną rocznicę odzyskania przez Polskę niepodległości i upamiętniać zasłużone dla narodu osoby. Nie powstał. Od tego czasu pomysł na park ewoluował w stronę pokazywania bohaterstwa Polaków ratujących Żydów. Rząd PiS akurat chciał wydawać na ten cel pieniądze. W 2018 r., podczas urodzin Radia Maryja, ojciec Rydzyk powiedział o tym projekcie: - Będzie to piękne. Tam będą nazwiska tych, którzy z narażeniem życia ratowali Żydów. Mamy około 40 tys. takich nazwisk. Instytut pracuje cały czas. Kilkanaście osób bada te wszystkie sprawy. Trzeba to robić czy nie? Przecież Polacy to nie są antysemici, prawda? Tak nam chcą wmówić. Po naszym tekście o dofinansowaniu parku zgłosił się do nas Jerzy Rudzki, który przeglądając rządowe dokumenty zauważył, że wzmianka o kolejnym dofinansowaniu na park znalazła się w dokumencie zatytułowanym ""Informacja o wykorzystaniu ogólnej rezerwy budżetowej na dzień 31 maja 2019 r."". Widnieje przy niej kwota 3 mln zł. Chodzi o Zarządzenie Nr 53 Prezesa Rady Ministrów z dnia 13 maja 2019 r. w sprawie przyznania Kancelarii Prezesa Rady Ministrów, z ogólnej rezerwy budżetowej, środków finansowych, z przeznaczeniem dla Fundacji ""Lux Veritatis"" na dofinansowanie realizacji zadania publicznego pn. Park Pamięci Narodowej"" - etap II. ""To kupowanie przychylności i poparcia wyborców za pieniądze wszystkich obywateli, nie tylko zafascynowanych działalnością T. Rydzyka"" - uważa Jerzy Rudzki, nazywając sprawę wprost: skandal.",Mateusz Morawiecki,
https://wiadomosci.onet.pl/kraj/adam-lipinski-o-zamieszkach-w-bialymstoku-ciesze-sie-ze-reakcja-organow-panstwa-byla/0kbbh9k,"Adam Lipiński: cieszę się, że reakcja organów państwa na wydarzenia z Białegostoku była zdecydowana","Jestem przeciwny manifestacjom, które sprowadzają się do plucia, bicia i atakowania przeciwnika politycznego, nawet jeśli jest to mój przeciwnik polityczny - powiedział Adam Lipiński (PiS).","W sobotę pod hasłem ""Białystok domem dla wszystkich"" ulicami tego miasta przeszedł Pierwszy Marsz Równości. Przejście uczestników marszu kilkakrotnie próbowali zablokować kontrmanifestanci, w tym przedstawiciele środowisk kibicowskich. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja ustaliła do tej pory tożsamość ponad 100 osób podejrzewanych o popełnienie czynów zabronionych podczas marszu, w tym o pobicia jego uczestników. Odnosząc się do tych wydarzeń wiceprezes PiS i pełnomocnik rządu ds. społeczeństwa obywatelskiego i równego traktowania podkreślił, że państwo powinno reagować ""w sposób zdecydowany"" na takie incydenty, jak te, które miały miejsce w zeszłą sobotę w Białymstoku. - Jestem zdecydowanym przeciwnikiem manifestacji, które sprowadzają się do plucia, bicia i atakowania przeciwnika politycznego, nawet jeśli jest to mój przeciwnik polityczny - zaznaczył Lipiński. Ocenił jednocześnie, że reakcja na łamanie prawa ze strony organów państwa była zdecydowana. Cieszy mnie to - zaznaczył. Polityk zaakcentował również, że ani PiS, ani poprzednie ugrupowanie tworzone przez braci Kaczyńskich Porozumienie Centrum, ""nigdy nie miały nic wspólnego"" z radykalną, narodową prawicą. Zapytany, czy wyobraża sobie możliwość uczestnictwa przedstawicieli PiS lub rządu Mateusza Morawieckiego w planowanym na najbliższą niedzielę proteście przeciw przemocy, organizowanym przez środowiska lewicowe, pełnomocnik rządu ds. równego traktowania stwierdził jednak, że ""robienie polityki"" z wydarzeń w Białymstoku ""jest nieporozumieniem"" i może spowodować, że ""wcześniej czy później"" dojdzie znowu do niepotrzebnego politycznego starcia. Protest pod hasłem ""Polska przeciw przemocy"", organizowany jest w niedzielę w Białymstoku przez Wiosnę, SLD i Lewicę Razem - trzy ugrupowania, które w zeszłym tygodniu ogłosiły zamiar budowy wspólnego bloku Lewicy w jesiennych wyborach parlamentarnych. Liderzy lewicowych partii wystosowali list otwarty, w którym zaprosili do udziału w swojej manifestacji ""przedstawicieli i przedstawicielki wszystkich grup społecznych i zawodowych, przedstawicieli rządu i prezydenta, organizacji pozarządowych, administracji publicznej i samorządu, członków i członkinie wszystkich partii i środowisk politycznych, wszystkich kościołów i związków wyznaniowych"".",Adam Lipiński,
https://wiadomosci.onet.pl/kraj/loty-marszalka-marka-kuchcinskiego-ko-sklada-wniosek-o-odwolanie/9wd24qj,Koalicja Obywatelska składa wniosek o odwołanie marszałka Kuchcińskiego,"- To bezczelne, aroganckie standardy, które pokazują, że korzyści są tylko dla PiS-u. To się skończy w październiku - oświadczył na konferencji prasowej w Sejmie Sławomir Neumann z KO. Wniosek o odwołanie Kuchcińskiego ma związek z lotami rządowym samolotem marszałka Sejmu.","- Składamy wniosek o odwołanie Marka Kuchcińskiego z funkcji marszałka Sejmu. Symbolicznie trzeba pokazać, że w normalnym państwie nie ma zgody na oligarchiczne zachowania przedstawicieli władzy - powiedział Neumann. Według wczorajszych doniesień Radia ZET, marszałek Sejmu latał z rodziną rządowym samolotem. Radio ZET dotarło do dokumentów potwierdzających sześć lotów, podczas których na pokładzie poza Kuchcińskim znajdowali się członkowie jego rodziny i oficer Służby Ochrony Państwa. Jak podkreśliło radio, nie wiadomo, czy rodzina Kuchcińskiego zapłaciła za te loty. Neumann na konferencji prasowej podkreślił, że do tej pory nie ma żadnej ""prawdziwej reakcji"" na te doniesienia ze strony PiS. - Poza idiotycznymi tłumaczeniami, że przecież jedna czy dwie osoby więcej na pokładzie nie robią większych kosztów. Prawda jest tak, że każdy taki lot do Rzeszowa, to kilkadziesiąt tysięcy złotych kosztów i marszałek Kuchciński uznał, że na koszt podatnika może swoją rodzinę obwozić tam i z powrotem - zaznaczył szef klubu PO-KO. Jak podkreślił, w ""cywilizowanych krajach takie rzeczy kończą się dymisją"". Dodał, że jego ugrupowanie liczyło na to, iż sam Kuchciński poda się do dymisji. - Jak widać standardy obowiązujące w PiS są zupełnie inne - stwierdził Neumann. Według niego, to jest ""patologia władzy"". Sławomir Nitras powiedział, że uzasadnienie do wniosku klubu PO-KO ""napisało życie"". - Mamy marszałka, który chodzi w otoczeniu sześciu strażników, któremu dziennikarze nie mogą zadać pytania, któremu poseł nie może zadać pytania - powiedział poseł. Jak ocenił, wykorzystywanie samolotu rządowego, by podróżować wraz z rodziną z weekendu do domu jest nadużyciem prawa. - To jest złamanie prawa. Ale co gorsza - pan marszałek, druga osoba w państwie, osoba, która stoi na straży powagi Sejmu, skłamał. Skłamał na pytania dziennikarzy, kiedy pytali o to, czy podróżuje z rodziną. Na piśmie Kancelaria Sejmu odpowiada, że nigdy takie przypadki nie miały miejsca. Dzisiaj słyszymy, że takich przypadków było sześć, bo sześć ujawniliśmy - mówił Nitras. Dodał, iż klub PO-Koalicja Obywatelska, oprócz odwołania marszałka Sejmu, oczekuje też informacji ile odbył tego typu lotów w tej kadencji. Dyrektor Centrum Informacyjnego Sejmu podkreślił dziś, że ""zgodnie z Regulaminem Sejmu rozpatrzenie takiego wniosku i poddanie go pod głosowanie następuje na najbliższym posiedzeniu Sejmu przypadającym po upływie siedmiu dni od dnia jego złożenia"". Jak dodał, ponieważ najbliższe posiedzenie Sejmu przypada za pięć dni (31 lipca), wniosek ""zostanie rozpatrzony w późniejszym terminie"". Kolejne posiedzenie Sejmu zaplanowane jest na 30 sierpnia. Centrum Informacyjne Sejmu odnosząc się do sprawy lotów marszałka podkreśliło w komunikacie, że każda podróż Kuchcińskiego samolotem rządowym miała charakter służbowy. Jak zaznaczono, były to ""podróże realizowane zazwyczaj w bezpośredniej styczności kalendarzowej z posiedzeniami Sejmu, co nakładało na Kancelarię Sejmu dodatkowe zadania o charakterze logistycznym"". Podkreślono też, że ""obecność dodatkowych osób na pokładzie nie wpływa w żadnej mierze na koszt przelotu"". ""Z możliwości towarzyszenia marszałkowi Sejmu w podróżach korzystają zresztą przede wszystkim reprezentanci izby, pracownicy Kancelarii Sejmu oraz funkcjonariusze Służby Ochrony Państwa, co ułatwia sprawną realizację programu podróży, a zarazem nie ma nic wspólnego z korzyściami o charakterze osobistym"" - głosi komunikat.",Sławomir Neumann,
https://wiadomosci.onet.pl/kraj/norbert-kaczmarczyk-w-klubie-pis-posel-opuscil-klub-kukiz15/vy325l5,Klub PiS zyskuje nowego posła,Poseł Norbert Kaczmarczyk opuścił klub Kukiz’15 i przechodzi do klubu PiS w Sejmie. W nadchodzących wyborach ma ubiegać się o mandat posła z listy PiS w okręgu tarnowskim – informuje „Kurier Tarnowski”.,"– Praca dla ludzi – praca dla Polski. Tę misję doskonale rozumie prezes Jarosław Kaczyński. Właśnie w taki sposób działa Prawo i Sprawiedliwość. Wystarczy w tym względzie wspomnieć szereg działań podjętych od początku kadencji - przekonuje w swoim oświadczeniu polityk. Kaczmarczyk wylicza także projekty, jakie poparł w sejmowych głosowaniach. Są to m.in.: pierwsza wersja programu 500 plus, rozszerzenie programu 500 plus na pierwsze dziecko, dodatkowa wypłata świadczenia emerytalnego i rentowego, program „Bez PIT dla młodych”. Polityk zaznacza, że „dzięki sumiennej i rzeczowej pracy Prawo i Sprawiedliwość cieszy się olbrzymim poparciem w tym regionie. Chcę być i wiem, że będę wartością dodaną”. Poseł dziękuje także Pawłowi Kukizowi za szansę, jaką otrzymał. - Ja jej nie zmarnowałem i nie zmarnuję, ponieważ moim celem zawsze była, jest i będzie praca dla ludzi – praca dla Polski. Życzę wszystkiego dobrego moim kolegom i koleżankom z Kukiz’15 - dodaje. Do sprawy Kaczmarczyka odniósł się w rozmowie z PAP wiceszef klubu Kukiz'15 Jarosław Sachajko. - Prawo i Sprawiedliwość kupuje posłów jak krowy na targu, co jest skrajnie niebezpieczne, bo skoro się kupczy posłami, to oznacza, że nie ma się właściwie żadnego szacunku dla obywateli i można ich dowolnie potraktować zaraz po wyborach - powiedział. - Poseł Norbert Kaczmarczyk ładnie się wypowiadał, dobrze głosował, poparł wiele cennych inicjatyw Prawa i Sprawiedliwości, tylko tak naprawdę nic nie zrobił, żadnego projektu ustawy, nic, co by miało pomóc Polakom - stwierdził Sachajko. Dzisiaj szef klubu PiS, wicemarszałek Sejmu Ryszard Terlecki w TVN24 mówił o listach, które jego ugrupowanie ma ogłosić. Poinformował przy tym, że jest ""parę osób"" z Kukiz'15, które zgłosiły się do PiS, aby wystartować z list tej partii. Dopytywany, czy na listach PiS może pojawić się nazwisko wiceszefa klubu Kukiz'15 Tomasza Rzymkowskiego, odparł: ""Tak, może się pojawić"". Ukończył studia magisterskie w Krakowskiej w Akademii im. Andrzeja Frycza Modrzewskiego na Wydziale Prawa i Administracji Publicznej i Stosunków Międzynarodowych, kierunek politologia i komunikacja społeczna. Ukończył również Policealne Studium Rolnicze w Zespole Szkół im. Emila Godlewskiego w Piotrkowicach Małych. Pracował w TVP Kraków jako reporter, współpracował z Krakowską Telewizją Internetową. Jeden z założycieli stowarzyszenia ""KPR Razem"", działającego w Proszowicach. Startował w Tarnowie. Źródło: kt24.pl, Onet",Norbert Kaczmarczyk,
https://wiadomosci.onet.pl/kraj/wybory-2019-pis-uklada-listy-wyborcze/x9yr71w,PiS nadal pracuje nad listami,"Dziś po południu zbierze się prezydium Komitetu Politycznego Prawa i Sprawiedliwości, które będzie kontynuowało prace nad listami kandydatów na jesienne wybory parlamentarne - wynika z informacji PAP uzyskanych w PiS.","Nad listami kandydatów obradował już we wtorek komitet polityczny partii. Po zakończeniu tego spotkania rzeczniczka PiS Anita Czerwińska informowała, że prace nad listami są na bardzo zaawansowanym etapie. Były minister rolnictwa, europoseł Krzysztof Jurgiel doprecyzował, że prawie połowa list została wówczas zatwierdzona. ""18 na 41 (list)"" – wskazał europoseł. Jak wynika z informacji PAP, dziś po południu zbierze się prezydium Komitetu Politycznego, które ma kontynuować prace nad listami. Decyzje prezydium muszą być jeszcze zatwierdzone przez pełny skład Komitetu Politycznego, a ten zbierze się prawdopodobnie w przyszłym tygodniu. Rzeczniczka PiS pytana we wtorek kiedy można spodziewać się gotowych list kandydatów powiedziała: ""Myślę, że w przyszłym tygodniu już będziemy mieli dla państwa informację"". Szef komitetu wykonawczego PiS, lider rzeszowskiej listy wyborczej partii Krzysztof Sobolewski w niedawnej rozmowie z PAP mówił, że najbardziej prawdopodobnym terminem zakończenia prac nad listami jest przyszły tydzień. - Możliwe, że w przyszłym tygodniu przedstawimy już naszych kandydatów – powiedział Sobolewski. Wicerzecznik PiS Radosław Fogiel mówił natomiast, że wśród propozycji kandydatów na listy znaleźli się dotychczasowi posłowie ""wzmocnieni doświadczonymi samorządowcami, osobami, które mają jakąś pozycję rozpoznawalną w swoich lokalnych społecznościach, w swoich miejscowościach"". - Zależy nam na tym, aby każdy z kandydatów przyciągał głosy i to najchętniej przyciągał nowe głosy - podkreślił. W ubiegłym tygodniu prezes PiS Jarosława Kaczyński w rozmowie z PAP zapowiedział, że prezentacja kompletnych list kandydatów nastąpi stosunkowo niedługo. Zaznaczył, że nie jest to jego indywidualna decyzja. - To jest decyzja Komitetu Politycznego, a to wymaga zwykle jednego – dwóch, a czasem nawet trzech spotkań. Kompletne listy powinny być zaprezentowane za około trzy tygodnie - powiedział. W połowie lipca Kaczyński zaprezentował ""jedynki"" list partii w najbliższych wyborach do Sejmu. Kaczyński będzie na czele listy w okręgu warszawskim, premier Mateusz Morawiecki będzie otwierał listę w Katowicach. W okręgu podwarszawskim ""jedynką"" został szef MON Mariusz Błaszczak, wicepremier Jacek Sasin w Chełmie, wicepremier i szef resortu kultury Piotr Gliński w Łodzi, a szef KPRM Michał Dworczyk w Wałbrzychu.",Jarosław Kaczyński z posłami PiS w Sejmie,
https://wiadomosci.onet.pl/kraj/incydent-w-brukseli-z-kierowca-beaty-kempy-premier-rp-rozmawialem-juz-z-europoslanka/w7mr6y7,"Mateusz Morawiecki: mam nadzieję, że policja wyjaśni incydent w Brukseli z udziałem kierowcy Beaty Kempy","- Rozmawiałem już z europosłanką Beatą Kempą po tym wydarzeniu. Pani poseł uspokoiła mnie, że wszystko w porządku. Mam nadzieję, że policja wszystko wyjaśni w tej sprawie - skomentował krótko premier RP zdarzenie, które miało dziś miejsce w stolicy Belgii.","TVP Info podała, że w Brukseli doszło do ataku na europosłankę Beatę Kempę, miała się ona schronić w hotelu. Tymczasem jak wynika z ustaleń Onetu i relacji samej Kempy - doszło do awantury grupy mężczyzn z kierowcą - a ona sama nie brała udziału w zdarzeniu. - Zauważyłam, że kierowca został zaatakowany przez trzech rosłych mężczyzn o urodzie arabskiej. Nie wiadomo, czego dotyczyła awantura. Samochód również został opluty, skopany, pan kierowca poturbowany. Zdążyłam się cofnąć do recepcji. Zapamiętałam część numerów rejestracyjnych pojazdu sprawców. Jeden z panów był bardzo agresywny, prawdopodobnie pod wpływem alkoholu albo narkotyków - mówiła o całym zajściu Beata Kempa na antenie TVP Info. - Drugi samochód też był atakowany, ale kierowca zdążył się przemieścić dalej. Zawiadomiłam swojego asystenta. Widziała to część ludzi z restauracji hotelowej. Moim zdaniem nie było żadnego powodu do ataku. Taki incydent nie powinien się zdarzyć - dodała. - Rzeczywiście doszło do awantury z trzema osiłkami, w której ofiarą padł kierowca z europarlamentu, który przyjechał po panią Kempę. Pani poseł cofnęła się do hotelu, więc wydaje się, że to nie ona była celem ataku - powiedział Onetowi wicerzecznik PiS Radosław Fogiel. Jak dodał, obecnie na miejscu jest policja i prowadzi czynności wyjaśniające. Beata Kempa w maju zdobyła swój pierwszy mandat w wyborach do Parlamentu Europejskiego. Wcześniej przez cztery kadencje była posłem do polskiego Sejmu. Zajmowała stanowisko szefa Kancelarii premier Beaty Szydło oraz ministra ds. pomocy humanitarnej w rządzie Mateusza Morawieckiego. Jest wiceprezesem partii Solidarna Polska wchodzącej w skład koalicji Zjednoczonej Prawicy.",Premier Mateusz Morawiecki,
https://wiadomosci.onet.pl/kraj/lublin-pis-wskazal-kandydata-na-senatora-to-krzysztof-michalkiewicz/kz52x26,Władze PiS wskazały kandydata na senatora. Będzie nim Krzysztof Michałkiewicz,"Nie wojewoda Przemysław Czarnek, a wiceminister rodziny Krzysztof Michałkiewicz będzie kandydatem PiS z Lublina w wyborach do Senatu. Taka decyzja zapadła wczoraj podczas spotkania Komitetu Politycznego PiS. Wcześniej kilkuset działaczy PiS podpisało się pod listem do prezesa PiS, by to Przemysław Czarnek znalazł się na liście do Sejmu.","Jak nieoficjalnie dowiedział się Onet, to wiceminister rodziny Krzysztof Michałkiewicz będzie walczył w Lublinie o mandat senatora. Informację potwierdza nam osoba zbliżona do władz PiS w okręgu nr 6. To poważna zmiana, ponieważ tydzień podczas spotkania zarządu okręgowego wybrano innego kandydata do Senatu. Miał nim być właśnie Przemysław Czarnek. Tak się jednak nie stanie. Kilka dni po decyzji zarządu do prezesa PiS Jarosława Kaczyńskiego trafił list podpisany przez niemal 500 działaczy partii w regionie. Prosili w nim, by to wojewoda lubelski znalazł się na liście do Sejmu. Argumentowali to wysoką popularnością Przemysława Czarnka w regionie i szansą na zdobycie większej niż dotychczas liczby mandatów w okręgu nr 6 (do podziału jest 15 mandatów). Wiceminister rodziny wystartuje w Lublinie. Krzysztof Michałkiewicz od lat przewodzi strukturom partii w okręgu nr 6. W ostatnim czasie sporo się mówiło o jego wewnętrznych konfliktach. We wrześniu ubiegłego roku Jarosław Kaczyński powiedział podczas spotkania klubu: ""Jest taki jeden lider okręgowy, który nie zrobił nic dla kandydata na prezydenta miasta, bo go zwalcza jako przyszłą konkurencję na liście"". Nieoficjalnie mówiło się, że chodzi o Michałkiewicza, który nie pomagał Sylwestrowi Tułajewowi w kampanii samorządowej. Podczas wczorajszego spotkania Komitetu Politycznego PiS ustalono również pierwsze miejsca w okręgu nr 6 (Lublin, Puławy i Kraśnik). Liderem listy, co jest wiadome od kilkunastu dni, został wiceminister MSWiA Sylwester Tułajew. W pierwszej piątce znaleźli się również: Gabriela Masłowska, Przemysław Czarnek, Teresa Bogacka i Artur Soboń. Z kolei w okręgu nr 7 (Chełm, Biała Podlaska i Zamość) listę otwiera Jacek Sasin. Za nim znajdą się Sławomir Zawiślak i Dariusz Stefaniuk. Pełen kształt list wyborczych PiS do parlamentu powinniśmy poznać w ciągu kilku najbliższych dni. ",Krzysztof Michałkiewicz,
https://wiadomosci.onet.pl/kraj/patryk-jaki-dostal-stanowisko-w-parlamencie-europejskim/2qlsd43,Patryk Jaki wybrany na sprawozdawcę Parlamentu Europejskiego ds. treści terrorystycznych,Były wiceminister sprawiedliwości Patryk Jaki został wybrany na sprawozdawcę ds. prawodawstwa dotyczącego treści terrorystycznych w Parlamencie Europejskim - donosi POLITICO. Informację potwierdził w swoich źródłach Onet.,"Wg informacji Onetu, od początku kadencji Jaki zabiegał o stanowiska w europarlamencie. - Rola sprawozdawcy ma częściowo zaspokoić jego ambicje - mówi nam jeden z europosłów PiS. - Takich raportów nie piszą europosłowie tylko specjaliści. Europoseł, jeśli się zna, może uzupełnić raport lub dodać swoje tezy - tłumaczy jeden z polityków PiS. Patryk Jaki zastępuje na nowym stanowisku byłego posła-sprawozdawcę Daniela Daltona. Jaki startował w wyborach do Parlament Europejskiego z okręgu nr 10, obejmującego województwa małopolskie i świętokrzyskie. Zdobył 254,3 tys. głosów. W PE zasiada we frakcji Europejskich Konserwatystów i Reformatorów (ECR), którego trzon stanowią europosłowie PiS.",Patryk Jaki w Parlamencie Europejskim,
https://wiadomosci.onet.pl/kraj/mateusz-morawiecki-przyznal-redemptorystom-5-mln-zl-na-park-pamieci-narodowej/8qy36r7,Mateusz Morawiecki przyznał redemptorystom 5 mln zł na park Pamięci Narodowej,"Portal Oko.press ujawnił, że premier Mateusz Morawiecki przeznaczył 5 mln zł z rezerwy budżetowej na park Pamięci Narodowej, jaki w Toruniu ma zamiar utworzyć ojciec Tadeusz Rydzyk oraz jego współbracia.","Portal umieścił na swojej stronie dokument Ministerstwa Finansów, w którym zawarta jest informacja o wykorzystaniu ogólnej rezerwy budżetowej na 31 grudnia 2018 r. Wynika z niego, że rezerwa ogólna według ustawy budżetowej na poprzedni rok wynosiła 262 mln zł. Pieniądze trafiły m.in. na rozbudowy poszczególnych szkół i kościołów, zakup sprzętu dla Szefa Służb Wywiadu Wojskowego, pomoc uchodźcom oraz na zwiększenie Funduszu Kościelnego. Na liście znajduje się też 5 mln zł na park Pamięci Narodowej w Toruniu. Pieniądze ma otrzymać założona przez ojca Rydzyka fundacja Lux Veritatis. Okazuje się, że premier Mateusz Morawiecki wydał zarządzenie w tej sprawie już 12 października 2018 r., tylko opinia publiczna nie została o tym poinformowana. Redemptorystom nie przeszkodziło to jednak w aplikowaniu o dofinansowanie z Programu Rozwoju Organizacji Obywatelskich na lata 2018-2030 na ten sam park. Swój wniosek zatytułowali ""Budowa Parku Pamięci działaniem na rzecz polskiej nauki"". Chcieli przekonać osoby przyznające pieniądze, że ich park pomoże polskiej nauce. Tadeusz Rydzyk zapowiedział powstanie parku Pamięci w listopadzie 2017 r. Miał on być gotowy na setną rocznicę odzyskania przez Polskę niepodległości i upamiętniać zasłużone dla narodu osoby. Nie powstał. Od tego czasu pomysł na park ewoluował w stronę pokazywania bohaterstwa Polaków ratujących Żydów. Rząd PiS akurat chciał wydawać na ten cel pieniądze. W 2018 r., podczas urodzin Radia Maryja, ojciec Rydzyk powiedział o tym projekcie: - Będzie to piękne. Tam będą nazwiska tych, którzy z narażeniem życia ratowali Żydów. Mamy około 40 tys. takich nazwisk. Instytut pracuje cały czas. Kilkanaście osób bada te wszystkie sprawy. Trzeba to robić czy nie? Przecież Polacy to nie są antysemici, prawda? Tak nam chcą wmówić. Na stronie Lux Veritatis można znaleźć zapowiedź powstania parku: ""Park Pamięci Narodowej będzie stanowił nie tylko hołd dla Polaków ratujących Żydów podczas II wojny światowej, ale posłuży również jako miejsce spotkań służące refleksji i szukaniu przesłania z trudnego doświadczenia, jakim była wojna i Holocaust"". Według informacji udostępnionych przez fundację, partnerem przy tworzeniu parku są dwie spółki powiązane ze Skarbem Państwa. To Jastrzębskie Zakłady Remontowe oraz Jastrzębska Spółka Węglowa, których większość udziałów należy do państwa. Oko.press w swoim artykule ""214.238.441 złotych z publicznych pieniędzy na »dzieła« o. Rydzyka"" przedstawił zdecydowanie najbardziej rzetelne zestawienie publicznych wydatków na przedsięwzięcia związane z toruńskim zakonnikiem, jakie dotąd powstało. Uwzględniono w nim również część wydatków, o których wcześniej nie było powszechnie wiadomo. Według zestawienia rząd PiS i związane z nim instytucje wydały już na pomysły redemptorystów 214 mln zł, lecz uwzględniono w nim również 26,5 mln zł odszkodowania za odebranie Fundacji Lux Veritatis dotacji na odwierty geotermalne za rządów PO. W 2016 r. w artykule ""Sprawa geotermii Rydzyka. Szokujące wnioski sądu"" pisaliśmy w Onecie, że redemptoryści bez ugody z Narodowym Funduszem Ochrony Środowiska i Gospodarki Wodnej mieli spore szanse na wygranie tego odszkodowania w sądzie. Umieszczenie tej kwoty w ogólnym zestawieniu może być więc dyskusyjne. Jednak nawet odliczając wspomniane 26,5 mln zł, suma wszystkich dotacji i wsparć dla redemptorystów robi wrażenie, bo wynosi co najmniej 188 mln zł. Na tej liście królują 117 mln zł na ""muzeum Rydzyka"" od Ministerstwa Kultury oraz 36 mln zł na projekt geotermalny zakonników, dzięki któremu chcą oni ogrzewać wodą solankową swoje nieruchomości, zarabiać na dostarczaniu ciepła do budynków w części Torunia oraz stworzyć na swoich terenach uzdrowisko. Dotacja od Morawieckiego jest jedną z najwyższych, jakie im przyznano od czasu dojścia do władzy PiS. Nikt nie zna dokładnej kwoty, jaką im przyznano, bo rząd PiS i wiele podległych instytucji nie bardzo szanują prawo dostępu do informacji publicznej i często nie chcą odpowiadać na pytania dziennikarzy o finansowe wsparcie dla ojca Rydzyka i jego współbraci.  ",Ojciec Tadeusz Rydzyk,
https://wiadomosci.onet.pl/kraj/list-do-redakcji-polskie-szalenstwa-polityczne/ftzv8jt,"List do redakcji. ""Polskie szaleństwa polityczne""","Sprawy socjalne były w naszym kraju zaniedbane i dobrze się stało, że próbuje się to poprawić. Uważam jednak, że robi się to w sposób nieracjonalny - pisze w liście do redakcji Onetu pan Waldemar z Kielc.","Wiele naszych tekstów powstaje dzięki Waszym listom. Zwracacie w nich uwagę na problemy, którymi warto się zająć i przedstawić je opinii publicznej. Gorąco zachęcamy do nadsyłania listów pod adres listydoredakcji@redakcjaonet.pl. Poniżej treść listu. Przeczytałem w internecie, że w Polsce jest aktualnie 43 miliarderów i 31,5 tysiąca milionerów. Są też dziesiątki a może i setki tysięcy przedsiębiorców i osób dobrze sytuowanych o dochodach nieco niższych niż milion zł rocznie. Wszyscy oni korzystają z dopłat 500 plus, a emeryci z tzw. 13-ki. Nie mam nic przeciwko miliarderom i milionerom, przedsiębiorcom i osobom dobrze sytuowanym, gdyż są to z reguły ludzie zdolni, obrotni i zaradni, ale myślę, że dla nich lepiej by było ułatwiać im prowadzenie działalności gospodarczej, a nie dawać im za darmo pieniądze. Także w internecie przeczytałem, że w Polsce są emeryci pobierający powyżej 10 tysięcy zł miesięcznie, a jest nawet taka w wysokości 15 tys. zł i oni też brali tzw. 13-kę. W związku z powyższym uważam za żenujące i trudne do zrozumienia to, że ostatnio podano informacje o ustaleniu wysokości progów dochodowych dla osób niepełnosprawnych do planowanego płacenia im dodatku 500 plus. Nie ma natomiast żadnych ograniczeń dla osób zdrowych i dobrze sytuowanych. Niestety ani władze, ani opozycja nie odważyli się, aby zaproponować ustalenie płacenia dodatków socjalnych w zależności od dochodów albo wprowadzić ograniczenia dla osób dobrze sytuowanych. Wiadomo oczywiście, że chodzi o to, aby nie zrazić sobie wyborców, ale czy to jest właściwe i etyczne? Ja myślę, że ci dobrze sytuowani to też ludzie rozsądni i przyzwoici i przyjęliby to ze zrozumieniem.  Dopłaty 500 plus i 13. emerytury na pewno się ludziom przydadzą, ale fakt, że władze robią to ostatnio przed samymi wyborami i nawet nie próbują ukryć, że mają na celu pozyskanie sobie w ten sposób wyborców, ma niezbyt dobry wydźwięk. Dopłaty 500 plus na dzieci miały na celu zwiększenie przyrostu naturalnego w Polsce. Okazało się, że to nic nie dało. Rok 2018 był szóstym z kolei (od 2013), kiedy w Polsce wystąpił ujemny przyrost naturalny. W 2018 roku liczba urodzeń była niższa od liczby zgonów o około 26 tysięcy (liczba ludności wynosiła 38,41 mln). Według Głównego Urzędu Statystycznego współczynnik przyrostu naturalnego w 2018 roku (na 1000 ludności) wyniósł minus 0,7 i był jednym z najgorszych w Europie i na świecie (w 2014 roku wskaźnik ten wyniósł 0,11, czyli nastąpiło pogorszenie sytuacji w zakresie przyrostu naturalnego w Polsce w ostatnich 4 latach). Tymczasem przyspieszeniu ulega proces starzenia się ludności Polski. W roku 2018 było 8,2 mln ludności w wieku poprodukcyjnym (kobiety 60 lat i więcej, mężczyźni 65 lat i więcej). Ponadto średnia długość życia mężczyzn w Polsce wzrosła o blisko 7 lat a kobiet o 6 lat w porównaniu z początkiem lat 90. Kto więc będzie pracował na emerytury w najbliższych latach, skoro ludności nam ubywa, a emerytów przybywa? Dochodzą do tego olbrzymie nierówności społeczne w Polsce - jedne z największych spośród krajów Unii Europejskiej. Prezesi spółek Skarbu Państwa i banków zarabiają po kilkadziesiąt lub kilkaset tysięcy zł miesięcznie i dopłaty 500 plus też im się należą, a po zmianie pracy otrzymują milionowe odprawy. W tym samym czasie robotnik, pielęgniarka czy kasjerka w supermarkecie zarabiają od dwóch do kilku tys. zł. miesięcznie.  Mam 81 lat i jak patrzę na to, co dzieje się w Polsce, to odnoszę wrażenie, że mają miejsce jakieś szaleństwa polityczne niemające nic wspólnego z realiami i przyszłością naszego kraju. Dobrze by było, żeby politycy zastanowili się nad tym, co mówią i robią.",,
https://wiadomosci.onet.pl/kraj/marsz-rownosci-w-bialymstoku-katarzyna-rosinska-ma-zal/019qhsz,Organizatorka pierwszego Marszu Równości w Białymstoku: mam żal,"Mam żal do prezydenta Białegostoku - mówi na łamach ""Gazety Wyborczej"" Katarzyna Rosińska, organizatorka pierwszego Marszu Równości w Białymstoku oraz dodaje, że w jej mieście na co dzień sytuacja osób LGBT+ nie różni się znacznie od innych miast.","Rosińska ma żal do prezydenta Truskolaskiego za to, że od marszu się odciął. - Przed zgromadzeniem jego rzeczniczka powiedziała: niestety, zgodnie z prawem trzeba ten marsz zarejestrować. Nie takich słów oczekiwaliśmy. Potem prezydent wszedł w polityczną grę z marszałkiem PiS. Do niego też mam ogromny żal - wyjaśnia, dodając, że chodzi jej o organizowanie pikniku rodzinnego. - Jego uczestnicy wyzywali nas i pluli - przekonuje i dodaje, że ""marszałek potem serdecznie dziękował za udział w pięknym wydarzeniu"". Czytaj więcej: Policja publikuje kolejne twarze osób zakłócających Marsz Równości w Białymstoku Rosińska ma także żal do władz klubu Jagiellonia Białystok, którzy - jej zdaniem - nie chcą wziąć odpowiedzialności za swoich kibiców, a także do arcybiskupa Wojdy za ""agresywny list, który odczytano w kościołach na Podlasiu. List pełen kłamstw, agresji i przemocy"". Jeśli zaś chodzi o samych atakujących, to organizatorka myśli o nich ""raczej z zażenowaniem"". - Jednym z postulatów marszów w całej Polsce jest to, by nie odpowiadać przemocą na przemoc - dodaje. Jednocześnie Rosińska podkreśla, że sytuacja mniejszości seksualnych w Białymstoku nie odbiega tak bardzo od innych miast. I choć dostaje groźby, to na ""100 pozytywnych (wiadomości - red.) jest tylko kilka z hejtem"". Z drugiej strony Rosińska przyznaje, że trudno w Białymstoku jest tworzyć społeczeństwo obywatelskiej, że organizacje pozarządowe rozwijają się tu wolniej i że ""nie bez powodu w Hajnówce odbywa się wielki marsz nacjonalistów"".",Katarzyna Rosińska,
https://wiadomosci.onet.pl/kraj/wybory-do-pe-czym-kierowali-sie-polacy-badania-cbos/036djxe,Co kierowało wyborcami podczas głosowania w wyborach do PE?,"CBOS zbadało, co było powodem głosowania w wyborach do PE na poszczególne ugrupowania. Z badań wynika m.in., że za wyborem PiS stała pozytywna ocenia dokonań partii, a na Wiosnę głosowano, ze względu na młodość i nowoczesność jej kandydatów.","Zdaniem 29 proc. respondentów najważniejszym powodem głosowania na Prawo i Sprawiedliwość oraz jego koalicjantów w wyborach do Parlamentu Europejskiego, które odbyły się 26 maja br., była pozytywna ocena dotychczasowych dokonań tego ugrupowania jako partii władzy oraz ogólne przekonanie, że obecna koalicja dobrze rządzi. ""Bardzo dobrze rządzą, gospodarka się podniosła i będzie jeszcze lepiej; za rządów PiS bardzo się poprawiło życie; rządzą dobrze, starają się o zwykłych, prostych ludzi"" - podkreślali ankietowani. Wyrażali też opinię, że obecna władza to dobry gospodarz, który dba o rozwój kraju i o bezpieczeństwo pod każdym względem. ""Poza przekonaniem o dobrym rządzeniu często w uzasadnieniach badanych pojawiały się ogólnie opisywane transfery socjalne - jak to ujął lapidarnie jeden z ankietowanych: »coś robią i dają ludziom«"" - cytuje CBOS. I dodaje, że ""badani przywoływali osobiste korzyści, odczuwane przez nich samych, z rządów popieranego przez nich ugrupowania. Człowiek jest spokojniejszy o rodzinę i jutro; nigdy mi się tak dobrze nie żyło jak teraz, dostałam trzynastkę i podratowali mnie trochę; teraz żyje mi się bardzo dobrze, to »500plus« to jest wspaniała sprawa"" - podkreślali respondenci. Z badań wynika też, że niewiele mniejszy odsetek badanych (28 proc.) ogólnikowo uzasadniał swoje poparcie dla kandydatów PiS. ""Tłumaczono swój wybór tym, że: »ta partia podoba mi się; jest mi najbliższa; lubię ich; takie mam preferencje polityczne; bo jestem, zawsze byłem ich (jej) zwolennikiem«"" - podkreśla CBOS. CBOS podkreśla, że ponad jedna piąta głosujących na PiS (21 proc.) wymieniała konkretne elementy prosocjalnej polityki obecnej władzy. ""Ta partia jako pierwsza dba o sytuację biedniejszych Polaków; obniżyli wiek emerytalny dla wszystkich; powstały miejsca pracy, dbają o rodzinę, dzieci, emerytów; dali większe emerytury, biednym dzieciom; dbają o biednych i starszych, o dzieci i całe społeczeństwo"" - podkreślali ankietowani. W ich wypowiedział - jak dodano - ""pojawiał się także element odzyskanej godności, przekonanie, że ta władza się z nimi liczy"". Dla 12 proc. wyborców ważnym czynnikiem była osoba kandydata, którego znali i pozytywnie oceniali jego życiowy dorobek oraz dotychczasową działalność. ""Co jedenasty (badany) uzasadniał swój wybór przyczynami światopoglądowymi, zgodnością linii ideowej reprezentowanej przez PiS i jej polityków z własnymi poglądami (9 proc.). Jak podkreśla CBOS, co dwudziesty wyborca PiS głosował na to ugrupowanie ze względu na krytycznie oceniany okres rządów poprzedniej koalicji PO-PSL (5 proc.). ""Wyrażano chęć zmiany sytuacji w stosunku do poprzednich rządów i podkreślano różnice między obecną a poprzednią władzą"" - czytamy. Według badania wyborcy Koalicji Europejskiej najczęściej nie odwoływali się do kwestii politycznych, ale uzasadniali swój wybór przymiotami kandydata, na którego głosowali (27 proc.) ""Pozytywnie oceniane były konkretne cechy kandydata, jego wiarygodność, dorobek i dokonania, powoływano się na osobistą znajomość kandydata, pojawiały się także konkretne nazwiska"" - podkreślono w sondażu. Blisko co czwarty zwolennik (23 proc.) KE głosował na nią, bo ma zaufanie do tej koalicji. ""Uważa, że jest wiarygodna, uczciwa i demokratyczna, lub po prostu jest jej zwolennikiem"" - zaznaczono. Z sondażu wynika też, że mniej niż co piąty głosował na KE, bo było to jedyne ugrupowanie realnie mogące się przeciwstawić aktualnie rządzącym. Część wyborców (17 proc.) głosowała na KE jako na ""anty-PiS"". Głównym argumentem przemawiającym za głosowaniem na Wiosnę (44 proc.) była młodość i nowoczesność tego ugrupowania, pojawienie się w polityce nowych, młodych ludzi. ""Powiew świeżości, nowa inicjatywa; dadzą nowe tchnienie w życie Europy"" - odpowiadali ankietowani. Z badania wynika, że mniej osób głosowało na to ugrupowanie ze względu na to, że odpowiadał im program Wiosny lub prezentowane przez jej polityków poglądy (po 27 proc wskazań). Niewiele rzadziej - dodaje CBOS - wyborcy Wiosny powoływali się na sympatię, jaką w nich budzi lider Wiosny Robert Biedroń (25 proc.). ""Biedroń jest przyszłością polskiej polityki"" - zaznaczali ankietowani. 27 proc. wyborców Kukiz'15 głosowało na to ugrupowanie jako na ugrupowanie wciąż młode stażem na naszej scenie politycznej, nigdy niezaangażowane w rządzenie, wnoszące do życia politycznego nowe rozwiązania i pomysły oraz będące w kontrze wobec dwóch dominujących partii PiS i PO. ""Taki sam odsetek (27 proc.) podkreślał poparcie dla tego ugrupowania ze względu na to, że odpowiada mu polityka Kukiz’15 lub ugrupowanie to działa zgodnie z jego oczekiwaniami"" - podkreśla CBOS. Kolejnymi argumentami przemawiającymi za głosowaniem na Kukiz’15 był program tego ugrupowania (21 proc.) oraz poglądy reprezentowane przez jego polityków (18 proc). Z badania CBOS wynika, że wyborcy Konfederacji głosowali na tę formację ze względu na poglądy prezentowane przez jej polityków (47 proc.). Niewiele mniejszy odsetek wyborców przekonywał program Konfederacji. ""Przede wszystkim postulaty dotyczące obniżenia podatków (44 proc.)"" - czytamy. Jak wynika z badania, pojawiały się także argumenty dotyczące patriotyzmu przypisywanego tej formacji (16 proc.) Dostrzegano w Konfederacji także inne cechy pozytywne (14 proc), widziano w niej również alternatywę mogącą przełamać utrwaloną od lat sytuację na polskiej scenie politycznej (11 proc.). Badanie ""Aktualne problemy i wydarzenia"" przeprowadzono metodą wywiadów bezpośrednich face-to-face wspomaganych komputerowo (CAPI) w dniach 6–13 czerwca 2019 r. na liczącej 1073 osoby reprezentatywnej próbie losowej dorosłych mieszkańców Polski.",Parlament Europejski,
https://wiadomosci.onet.pl/kraj/komitet-polityczny-pis-debatuje-na-temat-list-wyborczych/j91lcd6,Zebrał się Komitet Polityczny PiS. Tematem listy wyborcze partii,"Komitet Polityczny musi uzgodnić kandydatów w 41 okręgach. Politycy PiS, wchodzący na spotkanie zaznaczali, że listy będą znane w przyszłym tygodniu. Jarosław Kaczyński mówił niedawno, że ""kompletne listy powinny być zaprezentowane za około trzy tygodnie"".","W spotkaniu, poza prezesem partii, udział bierze marszałek Sejmu Marek Kuchciński, marszałek Senatu Stanisław Karczewski, europosłowie Beata Szydło i Joachim Brudziński, wicemarszałek Sejmu, szef klubu PiS Ryszard Terlecki, szef MON Mariusz Błaszczak, minister gospodarki morskiej i żeglugi śródlądowej Marek Gróbarczyk. Szef komitetu wykonawczego PiS, lider rzeszowskiej listy wyborczej partii Krzysztof Sobolewski powiedział kilka dni temu, że będzie to pierwsze spotkanie Komitetu Politycznego partii ws. list wyborczych. - Dopiero zaczynamy etap uzgadniania list wyborczych – powiedział. Podkreślił, że Komitet Polityczny musi uzgodnić kandydatów w 41 okręgach. ""Mówimy o ponad 900 nazwiskach kandydatów do Sejmu i 100 do Senatu. Nie da się tego wykonać na jednym posiedzeniu komitetu, potrzebne są dwa lub nawet trzy spotkania"" - dodał Sobolewski. W ubiegły wtorek prezes PiS Jarosława Kaczyński w rozmowie z Polską Agencją Prasową zapowiedział, że prezentacja kompletnych list kandydatów nastąpi stosunkowo niedługo. Zaznaczył, że nie jest to jego indywidualna decyzja. - To jest decyzja Komitetu Politycznego, a to wymaga zwykle jednego – dwóch, a czasem nawet trzech spotkań. Kompletne listy powinny być zaprezentowane za około trzy tygodnie - zapowiedział. Jarosław Kaczyński zachęca do głosowania na PiS. ""Rządząc Polską wykonaliśmy to, co żeśmy zapowiadali"" W połowie lipca Kaczyński zaprezentował ""jedynki"" list partii w najbliższych wyborach do Sejmu. Kaczyński będzie na czele listy w okręgu warszawskim, premier Mateusz Morawiecki będzie otwierał listę w Katowicach. W okręgu podwarszawskim ""jedynką"" został szef MON Mariusz Błaszczak, wicepremier Jacek Sasin w Chełmie, wicepremier i szef resortu kultury Piotr Gliński w Łodzi, a szef KPRM Michał Dworczyk w Wałbrzychu.","Prezes PiS podczas pikniku wyborczego - 14 lipca, Gózd",
https://wiadomosci.onet.pl/kraj/wydatki-jaroslawa-kaczynskiego-na-biuro-poselskie/1jfql9e,Biura poselskie ujawniają koszty. Jak wydawał pieniądze Jarosław Kaczyński?,"Z rozliczeń biur poselskich za 2018 r. wynika, że prezes PiS Jarosław Kaczyński wydał najwięcej na wynagrodzenia dla swoich pracowników, aż 117 tys. zł.","Ryczałt na prowadzenie biura poselskiego to 170,4 tys. zł rocznie, czyli 14,2 tys. zł miesięcznie. Okazuje się, że w 2018 r. prezes PiS miał do wydania więcej niż roczny ryczałt, ponieważ została mu dodatkowa kwota z poprzednich lat wynosząca 28,8 tys. zł. Przypomnijmy: główne biuro Jarosława Kaczyńskiego znajduje się w Alejach Jerozolimskich 125/127 w Warszawie, w budynku należącym do spółki Srebrna. Tak jak w poprzednich latach Kaczyński z sejmowej puli wydał najwięcej, czyli 117 tys. zł, na wynagrodzenia dla pracowników biura. Pracują tam: Jacek Cieślikowski, Radosław Fogiel, Sylwia Madej i Anna Salamon. Czego jeszcze możemy się dowiedzieć z rozliczenia? Prezes PiS wydał na kupno materiałów biurowych i prasy prawie 7,6 tys. zł, za usługi telekomunikacyjne około 2,6 tys. zł, a świadczenia urlopowe niewiele ponad 2,3 tys. zł. Okazuje się, że w sprawozdaniu za 2018 rok Kaczyński nie wpisał kwoty opłaty za abonament RTV biura poselskiego. Rok wcześniej wskazał wydanie na ten cel 245 złotych. To może sprowokować pytanie o to, czy prezes PiS pozbył się odbiorników z biura, czy raczej zdecydował, że nie będzie za nie płacił. W 2018 roku miesięczna opłata za odbiornik telewizyjny lub telewizyjny i radiofoniczny wynosiła 22,70 zł.",Jarosław Kaczyński,
https://wiadomosci.onet.pl/kraj/transparenty-na-westerplatte-policja-legitymuje-urzednikow/tdkdkke,"Urzędnicy rozwieszają transparenty na Westerplatte, interweniuje policja. Radny PiS: to bezczeszczenie tego miejsca","""Wzywamy do zaprzestania oszczerczej kampanii medialnej, dyskredytującej starania Muzeum Gdańska o zagospodarowanie Westerplatte” - to jeden z transparentów, który został wczoraj zawieszony przez urzędników wokół ruin koszar na Westerplatte. Interweniowała policja. Swojego oburzenia nie ukrywa prezydent Dulkiewicz, którą z kolei atakują teraz politycy i sympatycy PiS.","""Funkcjonariusze policji interweniowali po tym, jak na Westerplatte wokół ruin koszar powieszone zostały transparenty. Zawiesili je pracownicy miejskiego Muzeum Gdańska na terenie zarządzanym przez Miasto Gdańsk"" - napisała na Twitterze prezydent Aleksandra Dulkiewicz. Transparentów było kilka. Jeden z nich wprost odnosił się do specustawy ws. Westerplatte, której miasto jest gorącym przeciwnikiem. ""Ustawa ingeruje w prawo własności jednostki samorządu terytorialnego, którą jest Miasto Gdańsk” - głosił napis.  Były też inne treści. ""Pamięć o Westerplatte, majorze Henryku Sucharskim i innych obrońcach powinna nas łączyć” czy ""Wzywamy do zaprzestania oszczerczej kampanii medialnej, dyskredytującej starania Muzeum Gdańska o zagospodarowanie Westerplatte”. Ten ostatni nawiązywał do krytyki ze strony polityków PiS, którzy od tygodni argumentują, że miasto zaniedbało teren Westerplatte, stąd konieczna jest specustawa i przejęcie gminnych działek w tej części Gdańska. Z taką narracją nie zgadzają się urzędnicy, którzy przekonują, że to Skarb Państwa, który też ma działki na Westerplatte, nie wydaje na ich zagospodarowanie praktycznie ani złotówki. Kolejny napis nawiązywał do słów, wypowiedzianych przez śp. prezydenta Pawła Adamowicza. Kilkanaście miesięcy temu, gdy dyrektor Muzeum II Wojny Światowej przyszedł do magistratu z ofertą kupna miejskich działek na Westerplatte za dwa miliony złotych, ówczesny włodarz Gdańska publicznie głosił, że ""Westerplatte nie jest na sprzedaż"".  Akcja pracowników Muzeum Gdańska wywołała różne reakcje. Ktoś zadzwonił nawet na policję. - Wczoraj o godzinie 17.20 za pośrednictwem telefonu alarmowego otrzymaliśmy zgłoszenie, że mężczyzna jest świadkiem wieszania plakatów na ruinach koszar na Westerplatte. Mężczyzna podejrzewał, że osoby rozwieszające banery mogą nie mieć zgody konserwatora zabytków. Policjanci pojechali na miejsce. Nie potwierdzili, by doszło tam do złamania przepisów prawa - mówi Onetowi Karina Kamińska, rzecznik Komendy Miejskiej Policji w Gdańsku. Pracownicy Muzeum Gdańska zostali wylegitymowani. Mieli jednak wszystkie niezbędne dokumenty, a cała akcja miała miejsce na terenach, które wciąż (dopóki specustawy ws. Westerplatte nie podpisze prezydent Duda) należą do miasta. - Wieszanie transparentów (na zasadzie tymczasowej instalacji) w tym miejscu nie wymaga posiadania zgody konserwatora zabytków. Pracownicy Muzeum Gdańska mieli zgodę od właściciela terenu, czyli miasta, na przeprowadzenie swojej akcji - zapewniają urzędnicy. - Podczas tej akcji nie stała się krzywda ruinom koszar ani zieleni. Te hasła to tak naprawdę rodzaj plenerowej wystawy tymczasowej - mówi Onetowi Daniel Stenzel, rzecznik prezydent Dulkiewicz. ""Wystawa tymczasowa"" nie podoba się jednak politykom i sympatykom Prawa i Sprawiedliwości. W mediach społecznościowych szczególnie ostro atakowana jest teraz prezydent Dulkiewicz. Sympatycy PiS przekonują, że włodarz Gdańska powinna zająć się problemami miejskimi, a nie walką polityczną z rządem. Jeszcze dalej poszedł gdański radny PiS Dawid Krupej, który w swojej interpelacji do prezydent Dulkiewicz pisze o bezczeszczeniu Westerplatte.  Czy rzeczywiście zawieszenie kilku transparentów i to zgodnie z prawem można krytykować w tak ostry sposób? - Westerplatte jest miejscem świętym dla wszystkich ludzi, którzy w sercu mają Polskę. Takie hucpy polityczne nie powinny mieć tutaj miejsca - odpowiada nam Krupej. - Ludzie przyjeżdżają na Westerplatte, by dowiedzieć się czegoś o tej bitwie i o tym jak walczył polski żołnierz, a nie o tym, że miasto Gdańsk prowadzi polityczną walkę z rządem. Niech pan sobie wyobrazi, że np. na Monte Cassino ktoś rozwiesza transparenty o jakiejś współczesnej walce politycznej. Czy w taki sposób ma być prowadzona debata publiczna?  - Przecież prezydent Dulkiewicz podkreślała, że chce tutaj współpracować z rządem. Ale takie akcje temu przeczą. Spierajmy się na argumenty, czasem również i w ostry sposób. Ale nie róbmy tego poprzez wieszanie transparentów na Westerplatte. Dla mnie to bezczeszczenie tego miejsca - dodaje radny. Przedstawiciele miasta studzą emocje. - Niczego tutaj nie wymyślamy. Napisy na transparentach odnoszą się do rzeczywistości. Ale rozumiem, że hasła typu: ""Prezydent Adamowicz - Westerplatte nie jest na sprzedaż"" mogą przeszkadzać politykom PiS - komentuje Stenzel. Rzecznik Muzeum Gdańska Andrzej Gierszewski dodaje: - To jest nasze zaproszenie tysięcy ludzi odwiedzających Westerplatte do refleksji. Do refleksji na temat, jaka jest istota tego miejsca, jakie wartości przekazuje. My wzywamy do poszanowania autentyzmu tego miejsca. Specustawie sprzeciwia się nie tylko miasto, ale też np. Stowarzyszenie Muzealników Polskich. Apelujemy do prezydenta Dudy, by nie podpisywał tej ustawy.",Transparenty na Westerplatte,
https://wiadomosci.onet.pl/kraj/marsz-rownosci-w-bialymstoku-jacek-sasin-komentuje/dvmflq6,Zamieszki w Białymstoku. Jacek Sasin komentuje,"- Zachowania polityków przekonują mnie, że wydarzenia tego typu, jak w Białymstoku, to jest jakiś scenariusz opozycji, która chce kampanię wyborczą przenieść na ulicę - ocenił wicepremier Jacek Sasin. Stwierdził, że nie podziela poglądu, iż imprezy takie jak Marsze Równości powinny się odbywać.","W poniedziałek politycy opozycji zażądali dymisji ministra edukacji narodowej Dariusza Piontkowskiego, który stwierdził, że marsze równości budzą ogromny opór i w związku z tym warto się zastanowić, czy w przyszłości tego typu imprezy powinny być organizowane. - Zachowania polityków Koalicji Obywatelskiej coraz bardziej przekonują mnie, że tego typu wydarzenia, jakie mieliśmy w Białymstoku, to jest jakiś scenariusz opozycji, która chce kampanię wyborczą przenieść na ulicę - ocenił Sasin w radiowej Trójce. Wicepremier przywołał wypowiedź Janusza Palikota, który napisał na Twitterze: ""Robić Marsze Równości non stop. I dać się pobić. Stać i czekać, aż cię zjedzą biciem. Zero reakcji. Milczenie. Być pobitym w milczeniu. To da zwycięstwo"". - To nie jest dobra droga, ja bym chciał zaapelować do polityków opozycji, żeby tą drogą nie szli - powiedział wicepremier. Dopytywany, czy jego zdaniem to opozycja sprowokowała wydarzenia w Białymstoku, Sasin odpowiedział: ""Nie sprowokowali, ale postanowili wykorzystać w kampanii politycznej. Być może właśnie rodzi się pomysł, żeby to powtarzać"". Jak dodał, w tym kontekście ocenia także żądanie dymisji szefa MEN. Sasin stwierdził, że kampania wyborcza prowadzona na ulicy, gdzie dochodzi do eksplozji emocji, które przeradzają się w zamieszki, to nie jest dobra droga uprawiania polityki. ""My, jako PiS, jesteśmy za dyskusją, która nigdy nie przeradza się w przemoc i będziemy zawsze z tą przemocą zdecydowanie walczyć, niezależnie od tego, kto jest jej autorem"" - dodał. Sasin ocenił, że wydarzenia z Białegostoku były karygodnym incydentem, na które państwo odpowiedziało bardzo zdecydowanie. Odnosząc się do wypowiedzi ministra edukacji narodowej, Sasin mówił, że traktuje ją jako apel do organizatorów marszów równości, by nie próbowali narzucać siłą innym obywatelom ""ideologii LGBT"". ""Ja to odczytałem jako apel do organizatorów, żeby nie iść ta drogą. Epatowanie swoją orientacją seksualną wydaje mi się czymś nie na miejscu. Myślę, że to są prywatne sprawy każdego człowieka i powinien w prywatnym życiu kierować się swoimi przekonaniami, natomiast organizowanie tego typu imprez, ja osobiście nie podzielam poglądu, że one powinny się odbywać"" - oświadczył wicepremier. Sasin był także proszony o ocenę komentarza b. premiera Donalda Tuska, który - odnosząc się do wydarzeń z Białegostoku - napisał: ""Kibole, antysemici, homofobia - nic nowego. Tragedią jest władza, która jest ich patronem. Wszyscy przyzwoici Polacy, niezależnie od poglądów, muszą powiedzieć: dość przemocy!"" Wicepremier ocenił, że konkurenci polityczni PiS ""nie cofną się przed niczym, żeby zbijać swój polityczny kapitał"". - Nie mając żadnego pozytywnego przekazu, żadnej realnej propozycji dla Polaków, czepiają się wszystkiego, jak tonący brzytwy, żeby coś politycznie ugrać, zupełnie nie patrząc na konsekwencje - stwierdził Sasin. Zdaniem wicepremiera próba obciążania rządu i PiS za wydarzenia z Białegostoku jest ""idiotyczna"" i ""niegodna"". Pierwszy Marsz Równości przeszedł ulicami Białegostoku w sobotę po południu. Przejście uczestników marszu kilkakrotnie próbowali zablokować kontrmanifestanci, w stronę uczestników marszu rzucano kamieniami, petardami, jajkami i butelkami, wykrzykiwano też obraźliwe słowa. Policja użyła gazu. Komendant główny policji gen. insp. Jarosław Szymczyk poinformował we wtorek, że w białostockiej policji powołano specjalną grupę w związku z wydarzeniami podczas Marszu Równości. Policja - poinformował komendant główny - zatrzymała już w tej sprawie 36 osób, a kolejnych trzynaście zostało ustalonych.",Jacek Sasin,
https://wiadomosci.onet.pl/tylko-w-onecie/newsletter-onetu-tomasz-sekielski-gry-uliczne/fxq9sqg,Newsletter Onetu. Tomasz Sekielski: gry uliczne,"""Najważniejszy marsz odbędzie się w październiku"" - ogłosił Grzegorz Schetyna, tłumacząc w swoim zawiłym i zagmatwanym stylu, dlaczego politycy PO nie wezmą udziału w planowanym na sobotę w Białymstoku ""marszu przeciwko przemocy"", który jest odpowiedzią liderów formacji lewicowych na wydarzenia, do jakich doszło w stolicy Podlasia podczas Marszu Równości. Przewodniczący Platformy Obywatelskiej z jednej strony powiada, że ""dzisiaj musimy protestować codziennie na ulicach przeciwko takim zachowaniom"", ale zaraz dodaje - ""nie będziemy wpisywać się w grę i scenariusz przygotowany na Nowogrodzkiej. Dzisiaj PiS z tych demonstracji i spraw mniejszości chce zrobić główny wątek kampanii wyborczej"". Partia Schetyny zaś chce dyskutować o drożyźnie, szpitalach i smogu, dlatego politycy Platformy będą trzymać się z dala od Białegostoku - pisze dziś w newsletterze Tomasz Sekielski.","Można oczywiście uznać zachowanie PO za pragmatyczne, ale równie dobrze można je określić jako oportunistyczne. Tak czy inaczej, żadna z tych dwóch opcji nie przynosi dziś chluby politykom Platformy, dziś bowiem jest czas na jasne i stanowcze deklaracje poparte czynami. Dziś uczciwy polityk musi wybrać, czy jest po stronie bitych, czy bijących. Czy opowiada się za wolnością i tolerancją, czy też za ksenofobią i nienawiścią? To nie jest czas na kalkulacje, ale na bycie przyzwoitym. Tomasz Sekielski jest autorem Informacyjnego Newslettera Onetu – zapisz się już dziś!Tu znajdziesz formularz. Ważny list byłego duchownego, profesora Stanisława Obirka, do Metropolity Białostockiego - ""[…] bolesna lekcja ognia nienawiści, który zapłonął w Twoim mieście i do którego bezwiednie zapewne dolałeś oliwy, niczego Cię nie nauczyła."" Do Metropolity Białostockiego i pozostałych kościelnych hierarchów apeluje też Szymon Hołownia, publicysta pochodzący z Białegostoku - ""jeśli chcecie odzyskać moralne prawo do protestów przeciw deprawacji dorosłych i seksualizacji dzieci, rozprawcie się najpierw do spodu i do bólu z deprawacją i seksualizacją, którą prowadzili wasi obecni lub byli podwładni"". Po atakach na białostocki Marsz Równości Rzecznik Praw Obywatelskich prosi premiera o wyjaśnienia - ""Mam bowiem obawy, że brak stanowczej reakcji władzy publicznej może w niedługim czasie doprowadzić do poważnej i niepożądanej eskalacji napięć społecznych"". Jednocześnie Adam Bodnar przygotowuje się do zaskarżenia do sądów administracyjnych uchwał samorządów dot. ideologii LGBT. Molestowanie żołnierek, mobbing i nielegalna inwigilacja czyli kolejna afer w Żandarmerii Wojskowej. Wojskowy prokurator wydaje kolejne decyzje na niekorzyść pokrzywdzonych żołnierzy z Żandarmerii Wojskowej, których historie opisał Onet. Najbardziej opornie idzie mu sprawa przeciwko sygnaliście mjr. Robertowi Pankowskiemu.",Autorem dzisiejszego newslettera jest Tomasz Sekielski,
https://wiadomosci.onet.pl/kraj/marsz-rownosci-w-bialymstoku-truskolaski-zlozy-zawiadomienie-do-prokuratury/nvdk34m,Tadeusz Truskolaski złoży zawiadomienie do prokuratury ws. marszałka województwa,"Prezydent Białegostoku Tadeusz Truskolaski zapowiedział dziś, że złoży zawiadomienie do prokuratury ws. możliwości popełnienia przestępstwa przez m.in. marszałka województwa podlaskiego. Decyzja ma związek z zamieszkami, jakie miały miejsce podczas sobotniego Marszu Równości.","- Pragnę wyrazić swoje oburzenie w związku z zajściami, do których doszło w sobotę w związku z Marszem Równości. Uczestnicy zostali zaatakowani przez zorganizowane grupy. Na tego rodzaju ekscesy nie może być zgody. Przemoc i pogarda nie mogą być akceptowane i usprawiedliwiane - powiedział Tadeusz Truskolaski na konferencji prasowej. Prezydent Białegostoku zapowiedział złożenie zawiadomienie do prokuratury ws. możliwości popełnienia przestępstwa przez m.in. marszałka województwa podlaskiego Artura Kosickiego i innych członków PiS. Wśród przedstawicieli PiS wymienił radnego klubu PiS w sejmiku Sebastiana Łukaszewicza, a także p.o. dyrektora gabinetu marszałka Roberta Jabłońskiego oraz radnego miejskiego Henryka Dębowskiego. - Materiały zamieszczone w internecie w sposób jednoznaczny wskazują na ich czynny udział w ustawieniu blokad przeciwko marszowi - zaznaczył Truskolaski. - Okazuje się, że te osoby, które powołane zostały, by w imieniu mieszkańców naszego regiony stanowić prawo, biorą czynny udział w jego łamaniu. Jest to w moim odczuciu drastyczne nadużycie demokratycznego mandatu i całkowite zaprzeczenie misji samorządowej - powiedział prezydent miasta. - Chciałbym zrozumieć również postępowanie władz białostockiej kurii - stwierdził prezydent Białegostoku. Truskolaski zwrócił się też do władz klubu Jagiellonii Białystok w sprawie osób identyfikujących się jako kibice tego klubu. - Jak wskazują materiały umieszczone w prasie, osoby te brały czynny udział w chuligańskich wybrykach, w których ucierpieli uczestnicy marszu - zaznaczył. Poprosiliśmy dziś klub Jagiellonii Białystok o opinię w tej sprawie. - Nie będziemy w żaden sposób odnosić się do wydarzeń, które miały miejsce podczas Marszu Równości w Białymstoku - powiedział Onetowi Kamil Świrydowicz, rzecznik Jagiellonii Białystok, który nie chciał też skomentować udziału w burdach osób w koszulkach w barwach i z logo klubu. Liderzy partii: Lewicy Razem Adrian Zandberg, SLD Włodzimierz Czarzasty oraz Wiosny Robert Biedroń - w reakcji na zajścia podczas sobotniego ""Marszu Równości"" w Białymstoku - w niedzielę zaprosili białostocczan na ""Marsz przeciwko przemocy"". Politycy zapowiedzieli go na sobotę, 27 lipca. Prezydent Białegostoku zapytany podczas dzisiejszej konferencji prasowej o możliwości realizacji zapowiedzi polityków lewicy odpowiedział, że ""z punktu widzenia prawa taki marsz nie może się odbyć"". Wyjaśnił, że ""ustawa o szczególnym wykorzystaniu dróg mówi o trzydziestodniowym terminie zawiadomienia"". Prezydent doprecyzował, że marsz bez odpowiedniego terminu zawiadomienia nie może przejść po drogach publicznych. - Jeżeli to będą chodniki, to ja nie mam nic do tego - dodał. Truskolaski zaznaczył, że o marszu nie może być mowy, ale może się odbyć demonstracja. - Demonstracja jak najbardziej w przestrzeni publicznej może się odbyć, ale na razie takiego wniosku nie mamy - powiedział. Prezydent Truskolaski wydał też specjalne oświadczenie w sprawie wydarzeń na Marszu Równości. Poniżej przytaczamy je w całości. ""W imieniu samorządu miejskiego pragnę wyrazić swoje oburzenie wydarzeniami, do których doszło 20 lipca 2019 r. w związku z odbywającym się w Białymstoku Marszem Równości. Uczestnicy legalnego marszu zostali zaatakowani przez zorganizowane grupy, w związku z czym kilkadziesiąt osób zostało poszkodowanych. Na tego rodzaju ekscesy nie może być zgody; przemoc i pogarda w żadnym wypadku nie mogą być akceptowane ani usprawiedliwiane. Wyjątkowo bulwersujące wydaje się zaangażowanie w te pożałowania godne ekscesy przedstawicieli wojewódzkich władz samorządowych, na czele z marszałkiem województwa Arturem Kosickim, radnym klubu PiS w Sejmiku Sebastianem Łukaszewiczem, jak również p.o. dyrektora gabinetu marszałka Robertem Jabłońskim. Materiały zamieszczone w internecie w sposób jednoznaczny wskazują na ich czynny udział w ustawianiu blokad przeciwko marszowi. Okazuje się, że osoby, które powołane zostały, by w imieniu mieszkańców naszego regionu stanowić prawo, biorą czynny udział w jego łamaniu. Jest to w moim odczuciu drastyczne nadużycie demokratycznego mandatu i całkowite zaprzeczenie misji samorządowej. W związku z powyższym, czuję się zobowiązany do wystąpienia przeciwko tego rodzaju działalności, która może stać się precedensem prowadzącym do zrujnowania wiarygodności samorządu jako gwaranta demokracji. Informuję, że zamierzam złożyć zawiadomienie do prokuratury o podejrzeniu popełnienia przestępstwa przez wymienione powyżej osoby. Pragnę również zwrócić się z apelem do władz Jagiellonii Białystok w sprawie zachowania osób identyfikujących się jako kibice białostockiego klubu. Jak wskazują materiały umieszczone w prasie, osoby te brały czynny udział w chuligańskich wybrykach, w których ucierpieli uczestnicy marszu. Chciałbym zrozumieć również postawę władz białostockiej Kurii Metropolitalnej. Czy zamieszczona w liście arcybiskupa Tadeusza Wojdy pochwała obrońców wartości chrześcijańskich bez jednoznacznego potępienia przestępców i chuliganów rzeczywiście oddaje ducha owych wartości? Czy treść ta znajduje swoje odzwierciedlenie w potępieniu dla przemocy i pogardy, które znalazło się w wydanym ostatnio stanowisku Konferencji Episkopatu Polski? Na zakończenie oświadczenia chciałbym złożyć podziękowania funkcjonariuszom policji, biorącym udział w sobotnich wydarzeniach. Jestem przekonany, że dzięki ich zdecydowanej postawie nie doszło do eskalacji przemocy i rozbicia marszu równości, co mogło skutkować znacznie wyższą liczbą poszkodowanych. Jednocześnie wyrażam nadzieję, że nie będziemy już więcej świadkami podobnych, ubolewania godnych wypadków. Wierzę, że potrafimy dyskutować o naszych przekonaniach w sposób cywilizowany i merytoryczny. Wierzę również, że Białystok pozostanie miastem przyjaznym, otwartym i gościnnym dla wszystkich ludzi dobrej woli"". Marsz Równości przeszedł pod hasłem ""Białystok domem dla wszystkich"". Przejście uczestników marszu kilkakrotnie próbowali zablokować kontrmanifestanci, policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Wczoraj w związku z zajściami na marszu policja zatrzymała 25 chuliganów. 21 z nich to sprawcy wykroczeń, z czego 19 ukarano mandatami, a przeciw dwóm osobom skierowano wnioski o ukaranie do sądu. Kolejnych czterech zatrzymanych to sprawcy przestępstw. Dzisiaj wiceszef MSWiA Jarosław Zieliński poinformował na Twitterze, że policja zatrzymała kolejne trzy osoby w tej sprawie, a kilkanaście następnych zostało już zidentyfikowanych.",Tadeusz Truskolaski,
https://wiadomosci.onet.pl/kraj/krystyna-pawlowicz-odchodzi-z-polityki-dlaczego/4ffs416,Krystyna Pawłowicz: już nie mam na to siły,"- Jestem trochę zmęczona i uznałam, że to dobry czas, by z czynnej polityki odejść - mówi na łamach magazynu ""Sieci"" Krystyna Pawłowicz.","Praca parlamentarzysty jest bardzo absorbująca i czuję, że już nie mam na to siły - mówi Pawłowicz - przecież nie mogą mnie nosić po korytarzach sejmowych na noszach. Jednocześnie Krystyna Pawłowicz podkreśla stanowczo, że decyzję o odejściu z polityki podjęła sama i że nikt jej do tego nie zmuszał. Czy to znaczy, że Pawłowicz całkowicie zniknie z życia publicznego? - Przecież nie wylatuję w kosmos, nie nie schodzę do grobu - odpowiada Pawłowicz i dodaje, że nadal będzie aktywna na Twitterze oraz będzie kontynuować felietony w Radiu Maryja. Krystyna Pawłowicz zapowiedziała swoje odejście w polityce w zeszłym tygodniu, przy czym nie był to pierwszy raz, bo mówiła o tym już wcześniej. Na łamach tygodnika ""Sieci"" mówi spokojnie o swoich motywacjach, ale szczęścia do takiej rozmowy nie miał jeden z dziennikarzy TVN, który spytał o wolny czas posłanki. Dodał też, że skoro Krystyna Pawłowicz odchodzi z polityki, może zrobi dla niego wyjątek, ponieważ zazwyczaj nie rozmawia z przedstawicielami tej stacji. W odpowiedzi na pytanie usłyszał, że powinien przeprosić posłankę ""za całokształt"". - Przeproście mnie. Na kolana i przeproś - powiedziała dziennikarzowi Pawłowicz. Po posiedzeniu komisji Prawa i Sprawiedliwości dziennikarz TVN24 próbował ponownie zagadnąć posłankę. Ta odpowiedziała: - Na kolana, przepraszaj, zdrajco jeden. Wszyscy na kolana!. O sprawie pisał portal Gazeta.pl.",Krystyna Pawłowicz,
https://wiadomosci.onet.pl/kraj/rz-politycy-szukaja-elektoratu/ztsd4jl,"""Rz"": politycy szukają elektoratu","W poniedziałkowej ""Rzeczpospolitej"" Michał Kolanko przygląda się temu, jak poszczególne partie polityczne przygotowują się do jesiennych wyborów i jak zamierzają przekonać do siebie głosujących.","Jak przypomina ""Rz"", w ten weekend polityków PSL można było spotkać w centralnej Polsce. Lider partii, Władysław Kosiniak-Kamysz w miejscowości Piątek mówił o budowanej przez siebie Koalicji Polskiej. – Podjęliśmy tę decyzję, bo wsłuchaliśmy się w głos ludu. W głos tych wszystkich, którzy mówili: idźcie swoją drogą, bądźcie odważni, miejcie swoje cele. Macie swoją tradycję, macie też nowoczesność - podkreślał. PO spędziła weekend ""w terenie"" - Grzegorz Schetyna odwiedził Małopolskę, a Bartosz Arłukowicz i Katarzyna Lubnauer pojechali na Podkarpacie. Schetyna ponowił zaproszenie do debaty skierowane do Jarosława Kaczyńskiego. Lewica, czyli SLD, Razem i Wiosna, wciąż dopracowuje szczegóły organizacyjne. W przyszłym tygodniu poda, czy startuje jako komitet wyborczy czy jako koalicja. Jak podaje ""Rz"", PiS wybrał strategię piknikową: w ten weekend w całej Polsce odbyły się pikniki z udziałem najważniejszych polityków PiS (prezesa PiS Jarosława Kaczyńskiego, premiera Mateusza Morawieckiego i byłej premier Beaty Szydło). Politycy podkreślali własną wiarygodność i jej brak u polityków opozycji. Obóz Zjednoczonej Prawicy ma skończyć pracę nad listami wyborczymi w przyszłym tygodniu. Źródło: ""Rzeczpospolita""","Siemianowice Śląskie, 21.07.2019. Premier Mateusz Morawiecki podczas Pikniku Rodzinnego #DobryCzasPL w Parku Tradycji",
https://wiadomosci.onet.pl/kraj/wybory-do-parlamentu-2019-marcin-horala-o-debacie-kaczynski-schetyna/kflpjp3,Marcin Horała o debacie Kaczyński - Schetyna: nie urządza się meczów zespołów ekstraklasy z okręgówką,"- Nie spodziewałbym się debaty prezesa PiS Jarosława Kaczyńskiego z liderem PO Grzegorzem Schetyną; nie urządza się meczów zespołów ekstraklasy z okręgówką - powiedział dziś poseł PiS Marcin Horała. Ocenił, że program Koalicji Obywatelskiej jest niewiarygodny i niewykonalny.","Wczoraj przewodniczący PO Grzegorz Schetyna podczas wizyty w Małopolsce wezwał prezesa PiS Jarosława Kaczyńskiego do debaty. Schetyna odniósł się do słów lidera PiS, który mówił wczoraj w Chełmie, że ""wiarygodność to warunek funkcjonowania dobrej demokracji"", a jeżeli ""jest tak, że mamy wybory, mamy kampanię, i różni ludzie, różne partie coś zapowiadają, coś obiecują, a później tego nie wykonują, to ta demokracja jest w istocie fikcją"". - To jest po prostu oszustwo, a nie żadna demokracja – powiedział Kaczyński. Komentując tę wypowiedź Schetyna wskazał, że PiS nie ma odpowiedzi na sześć punktów programowych KO. - Są bezradni – mówię o politykach PiS - i dlatego atakują, są agresywni. Namawiałbym prezesa Kaczyńskiego, żeby, jak już wróci z wakacji, przyjął propozycję debaty – zaproponował Schetyna. Poseł Horała pytany dziś w Polsat News, czy Kaczyński odpowie pozytywnie na zaproszenie lidera PO, odparł: ""To jest oczywiście pytanie do Jarosława Kaczyńskiego, a nie do mnie"". Jednocześnie podkreślił, że nie spodziewałby się takiej debaty. - Nie urządza się meczów zespołów ekstraklasy z okręgówką - to by się po prostu źle skończyło - stwierdził Horała. Dopytywany, kto w tym przypadku jest ekstraklasą, a kto okręgówką, poseł PiS powiedział: ""Myślę, że to jest dość oczywiste - różnica formatów jest tak oczywista. Nie muszę tutaj mówić, kto jest kim"". Horała ocenił również, że przedstawiony przez Schetynę tzw. sześciopak, czyli pakiet kilkunastu propozycji Koalicji Obywatelskiej, ujętych w sześciu hasłach - jest ""niewiarygodny"". - Dlatego nie ma z czym za bardzo dyskutować. To (program KO) jest niewykonalne i wewnętrznie sprzeczne - dodał. Szef Platformy Obywatelskiej w ubiegły weekend, w wystąpieniu podczas forum programowego Koalicji Obywatelskiej, przedstawił sześć głównych zmian, których Polska ""pilnie potrzebuje, a Polacy się ich domagają"". Na tzw. ""szóstkę Schetyny"" składają się propozycje zmian w obszarach: ""wolności i demokracji"", ""przyjaznej szkoły"", ""czystego powietrza i wody"", programy ""wyższa płaca"" oraz ""europejska ochrona zdrowia"", a także program dla seniorów. Schetyna opowiedział się ponadto za zniesieniem zakazu handlu w niedziele oraz związkami partnerskimi.",Marcin Horała,
https://wiadomosci.onet.pl/kraj/wybory-parlamentarne-jaroslaw-kaczynski-apeluje-o-glosowanie-na-pis/9vvxj3x,"Jarosław Kaczyński zachęca do głosowania na PiS. ""Rządząc Polską wykonaliśmy to, co żeśmy zapowiadali""","Jarosław Kaczyński wziął udział w pikniku rodzinnym w Chełmie, gdzie zabrał głos ws. wyborów parlamentarnych. - Trzeba tę decyzje podjąć; chciałbym namówić państwa do tego, żeby decyzja była na ""tak"" dla dobrego czasu dla Polski, na ""tak"" dla wiarygodności, a to w dzisiejszych warunkach oznacza na ""tak"" dla PiS, dla Zjednoczonej Prawicy - powiedział lider PiS.","- Chcemy rozmawiać z Polakami zadając im i sobie samym to samo pytanie: jak ten dobry czas przedłużyć, w jaki sposób doprowadzić do tego, by Polska, która prawie już cztery lata temu zmieniła kierunek, jeśli chodzi o sytuację wewnętrzną, szła dalej tą drogą - mówił Kaczyński. - Będąc u władzy, staraliśmy się przez cały czas zabiegać o materialne warunki życia, ale także - co bardzo ważne - o godność Polaków, o to, by żyło się godnie, byśmy się czuli równi, by wszystkie części Polski były równe. By można było kontynuować to, co nazywamy wspólnotą, i można było odbudowywać także to, co jest tak ważne dla tego, by ta polska wspólnota, wspólnota Polaków istniała, tzn. dobre państwo - podkreślił lider PiS. - Takie państwo, do którego obywatele mają zaufanie, które rzeczywiście im służy. Takie państwo, które jest wiarygodne, nie jest teoretyczne, nie jest z dykty. Takie państwo - mówię tu o władzy - które to, co zostało zapowiedziane, wykonuje - dodał szef PiS. Kaczyński powiedział, że ci wszyscy, którzy w ostatnich latach rządzili Polską - nie robili tego w sposób idealny. - Bo ideałów nie ma, bo ludzie są niestety omylni, a my jesteśmy takimi samymi ludźmi, mówię o politykach, jak wy - podkreślił. - Ale z dobrą wolą i właśnie bardzo głęboką wolą, bardzo głębokim przekonaniem, że musimy służyć społeczeństwu, że musimy Polakom pomóc, że musimy to wszystkie niesprawiedliwości, których tyle się w Polsce namnożyło likwidować i będziemy robić to dalej, jeżeli uzyskamy wasze zaufanie i to zaufanie, to jest proszę państwa konkret - podkreślił lider PiS. - Teraz są świetne sondaże; opozycja (...) to łączy się, to dzieli, ale wszystko może się zdarzyć. Potrzebna jest pełna mobilizacja, większa jeszcze niż w wyborach europejskich, bo frekwencja będzie pewnie jeszcze większa - mówił prezes Prawa i Sprawiedliwości. Podkreślił, że do wyborów i w dniu głosowania wyborcy muszą być ""w pełni zmobilizowani"", pójść do urn, głosować,. - Bo wtedy będziemy mogli iść dalej tą drogą, a to jest naprawdę droga, która jest dla Polaków i dla Polski, dla wszystkich obywateli, dla całego kraju - ocenił. Kaczyński dodał, że Prawo i Sprawiedliwość jest po to, by wieś i miasto żyły na takim samym poziomie. - I naprawdę już wiele w tym kierunku zrobiliśmy, bo te wielkie transfery społeczne, te miliardy złotych, w dużej mierze poszły właśnie na wieś - mówił.  - Szanowni państwo, zabiegaliśmy o państwo wiarygodne, o wiarygodność, i mam nadzieję, że mogę powiedzieć - bo takie jest, nie ukrywam, moje przekonanie - że myśmy słowa dotrzymali, że rządząc Polską wykonaliśmy to, co żeśmy zapowiadali. Teraz niedawno złożyliśmy nowe zapowiedzi i też je realizujemy, punkt za punktem, i że dodajemy do tego jeszcze kolejne sprawy, jak choćby ostatnio sprawę dotyczącą niepełnosprawnych - tych, którym najciężej, najgorzej - powiedział Kaczyński w Chełmie. - Dlatego ta wiarygodność to jest coś, o co nie tylko zabiegamy, ale co - jak sądzę - już w jakiejś mierze odbudowaliśmy. A to jest warunek funkcjonowania dobrej demokracji, dobrego państwa. Bo jeżeli w demokracji jest tak, że mamy wybory, mamy kampanię, i różni ludzie, różne partie coś zapowiadają, coś obiecują, a później tego nie wykonują, to ta demokracja jest w istocie fikcją. To jest po prostu oszustwo, a nie żadna demokracja - przekonywał prezes PiS. Według niego ""o tym trzeba pamiętać, kiedy stawiamy sobie to pytanie, w jaki sposób przedłużyć ten dobry czas, ten czas wiarygodności, ten czas pełnionych obietnic"". - Bo czy w Polsce było tak, że zawsze obietnice były spełnione? Sądzę, że przynajmniej bardzo wielka część spośród państwa uważa, że było inaczej, bo przypomnijmy sobie choćby takie sprawy już zupełnie oczywiste. Obiecywano solennie ""nie podniesiemy wieku emerytalnego"", został podniesiony. Myśmy go dopiero przywrócili do dawnego stanu - podkreślał. Mówiąc o możliwościach ""przedłużenia czasów wiarygodności i spełnionych obietnic"", Kaczyński pytał: ""czy w Polsce było tak, że obietnice zawsze były spełniane?"". - Sądzę, że bardzo wielka część spośród państwa uważa, że było inaczej. Bo przypomnijmy sobie chociażby takie sprawy zupełnie oczywiste - obiecywano solennie ""nie podniesiemy wieku emerytalnego"", a został podniesiony. Myśmy go dopiero przywrócili do dawnego stanu. Ale jak ktoś pamięta rok 2007, ówczesną kampanię wyborczą, to przecież w tych spotach, w opowieściach o tym, jaka będzie Polska, obiecywano po prostu, że wszystko będzie dobrze, wspaniale. A było? Obawiam się, że nie, obawiam się, że nie było wspaniale - podkreślił Kaczyński. - A jak rządzono? - pytał. - Niektórzy spośród państwa może czasem spojrzą na obrady komisji ds. VAT, tej wielkiej afery VAT-owskiej, tej największej afery w naszych dziejach, bo chyba nigdy nie było tak, żeby nagle z kasy państwowej zniknęło dwieście kilkadziesiąt miliardów złotych. Bo taki jest rozmiar tej afery - ocenił lider PiS. Zwrócił uwagę, że afera ta ""byłaby wielka nie tylko w Polsce"". - Ona by była wielka, jedna z największych w Stanach Zjednoczonych, chociaż one mają bogactwo kilkadziesiąt razy większe, niż Polska - podkreślił. - Jak to wyglądało? Jak pilnowano naszych wspólnych pieniędzy? Bo przecież afera VAT-owska polega na tym, że z budżetu wyciąga się pieniądze, wspólne pieniądze nas wszystkich. Według lidera PiS ""warto o tym pamiętać w momencie, kiedy będziemy podejmowali decyzje"" podczas jesiennych wyborów. Jak zauważył, wybory parlamentarne będą ""już niedługo, w październiku"". Jednocześnie zastrzegł, że ""nie jest to pewne, bo to decyzja prezydenta"". Wskazał, że jeżeli wybory będą w październiku, to wtedy ""podejmiemy decyzje dotyczące tego, czy ten dobry czas dla Polski przedłużamy, czy też wracają ci, którzy rządzili w sposób, który tu pokrótce, bardzo pokrótce opisałem"".",Jarosław Kaczyński,
https://wiadomosci.onet.pl/kraj/czy-opozycja-odbierze-glosy-pis-wszystko-w-rekach-psl-analiza/z3n8nd8,Czy opozycja odbierze głosy PiS? Wszystko w rękach PSL [ANALIZA],"Polskie Stronnictwo Ludowe podjęło ryzykowną decyzję. Do budowy prawdziwie centrowo-chadeckiej koalicji może zabraknąć czasu i chętnych, a samodzielny start w składzie poszerzonym jedynie symbolicznie o kilkoro „miejskich” polityków może skończyć się potknięciem o próg wyborczy - pisze Piotr Trudnowski dla Klubu Jagiellońskiego.","Kluczowe dla powodzenia odważnej szarży partii Kosiniak-Kamysza wydaje się wysłanie wyrazistego sygnału do tych wyborców, którzy w ostatnich głosowaniach na kartach wyborczych zaczęli stawiać krzyżyki przy kandydatach Zjednoczonej Prawicy zamiast ludowców. By to się udało formacja nie może tkwić w bezalternatywnym anty-PiS-ie - przekonuje Piotr Trudnowski, prezes Klubu Jagiellońskiego. W ciągu ostatnich ośmiu lat (od wyborów sejmowych 2011 r. do wyborów do Parlamentu Europejskiego w maju) PiS pozyskało blisko 1,9 mln nowych wyborców. To kluczowa informacja, którą pomija się w wielu analizach – co trzeci głosujący na Zjednoczoną Prawicę w majowych eurowyborach to wyborca dla PiS stosunkowo „nowy”. Po części to najprawdopodobniej wyborcy świeżo zmobilizowani (o tym, że analitycy partii władzy odkryli niedostrzegany dotąd „rezerwuar” głosów wśród wyborców chodzących do urn bardzo nieregularnie Klub Jagielloński pisał w maju), a po części – przejęcie wyborców innych formacji. Najistotniejszym źródłem nowych głosów są zaś, o czym pisał wówczas Rafał Gawlikowski, dotychczasowi wyborcy Kukiz’15 i PSL. Przyjrzyjmy się liczbom, które pozwalają założyć, że w kolejnych wyborach ostatnich lat Zjednoczona Prawica powiększa pulę wyborców w istotnym stopniu właśnie kosztem PSL. W wyborach sejmowych 2011 r. PiS zdobyło 4 295 016 głosów, ludowcy – 1 201 628. W wyborach sejmowych 2015 – PiS z partiami Ziobry i Gowina otrzymały 5 711 687 głosów, PSL – 779 875. To oznacza, że w ciągu czterech lat PSL straciło pond 420 tyś. wyborców, a więc 30 proc. swojego stanu posiadania, gdy partia Kaczyńskiego pozyskała ponad 1 416 tys. nowych wyborców (nie licząc kolejnego pół miliona z maja 2019 r.) zwiększając stan posiadania o blisko 1/3.  Jaki płynie z tego wniosek? Kosiniak-Kamysz, obserwując spadkową tendencję poparcia dla swojego ugrupowania, podjął racjonalną decyzję. Samodzielny start to jedyna szansa, by powalczyć o tych wyborców, którzy w 2015 r. (Sejm), 2018 r. (sejmiki) i 2019 r. (PE) odpłynęli do Zjednoczonej Prawicy. Nie byłoby to możliwe w szerokiej koalicji z Platformą i ugrupowaniami lewicowymi, nieakceptowalnej dla istotnej części dawnych wyborców ludowców. PiS to ugrupowanie o silnej tożsamości i ostrej retoryce, przez lata dla większości Polaków – zbyt silnej i zbyt ostrej. Zmieniło się to w 2015 r. z kilku powodów. Po pierwsze, ze względu na korektę wizerunkową – postawienie na nowe twarze (Duda, Szydło) kosztem nazwisk najbardziej kontrowersyjnych (Kaczyński, Macierewicz). Po drugie – ze względu na „zmęczenie” Platformą przypieczętowane nie tyle nawet aferą taśmową, co decyzją Donalda Tuska o odejściu z krajowej polityki, co wywołało poczucie, iż „nawet kapitan opuścił ten okręt”. Po trzecie – ze względu na pojawienie się „opcji transferu głosu”. To start Pawła Kukiza i zebranie ponad 20 proc. w głosowaniu prezydenckim pozwoliło wielu dotychczasowym wyborcom Platformy i Bronisława Komorowskiego „przełamać się” i porzucić dotychczasową partię, a w kolejnych głosowaniach, już po przekroczeniu dotychczasowej psychologicznej bariery, częściowo poprzeć partię Kaczyńskiego. W kolejnych głosowaniach – samorządowym 2018 r. i europejskim 2019 r. – poparcie dla PiS rosło z kolei z powodu trzech kolejnych zasadniczych przesłanek. Po pierwsze – dobrej koniunktury odczuwalnej na poziomie gospodarstwa domowego (ziściło się „wybudowaliśmy Polakom drogi, ale nie odczuli awansu we własnych portfelach” zdiagnozowane, widocznie zbyt późno, przez Bartłomieja Sienkiewicza) i rekordowego poziomu optymizmu Polaków zarówno w wymiarze indywidualnym, jak i zbiorowym. Po drugie, poniekąd związane z pierwszym – ze względu na skutecznie przeprowadzony wielki i powszechny program wsparcia zmieniający status milionów rodzin, czyli Rodzina 500 plus. Wreszcie – ze względu na bezprecedensową wiarygodność w realizacji obietnic wyborczych (głównie 500 plus i wiek emerytalny). Polacy, niespecjalnie ufający klasie politycznej jako takiej, mogą powiedzieć: „Wszyscy są tacy sami, ale ci przynajmniej dotrzymują słowa”. W wersji bardziej dosadnej: „Ci kradli, tamci kradli, ale ci to się przynajmniej dzielą” wypowiedziane niedawno przez jedną z wyborczyń w czasie spotkania z objeżdżającymi Polskę politykami opozycji. Paweł Musiałek w głośnym podsumowaniu wyborów do Parlamentu Europejskiego sugerował, że poparcie partii rządzącej jest tak wysokie nie ze względu na jej najbardziej spektakularne fronty, ale raczej pomimo ich. „Czy wyborcy Prawa i Sprawiedliwości są ślepi albo głupi? (…) Nie są. Popierają PiS nie dlatego, że wszystkie reformy są świetne, telewizja publiczna na poziomie, a standardy etyczne wysokie. Głosowali na PiS nie z tych powodów, ale pomimo ich” – pisał autor Klubu Jagiellońskiego. Rozwińmy tę hipotezę. Gdy zastanowimy się nad przyczynami sukcesu partii Kaczyńskiego, rosnącą liczbą wyborców w kolejnych głosowaniach i stałym, bardzo wysokim poparciem w sondażach, rzeczywiście dostrzeżemy, że nie ma wśród nich działań najbardziej kontrowersyjnych czy polaryzujących. Nie ma reformy sądownictwa – według jednego z badań z lipca 2018 r. ponad 53 proc. Polaków negatywnie oceniało pracę TK po zmianach przeprowadzonych przez PiS. Jedynie 26 proc. badanych twierdziło, że zmiany w sądownictwie będą miały pozytywny wpływ na poziom zaufania do sądów, a aż 44 proc. – że negatywny. Nie ma polityki europejskiej – wedle innego sondażu z maja 2019 r. 42 proc. badanych wskazuje, że PiS osłabiło naszą pozycję we Wspólnocie, a jedynie 27 proc. – że umocniło. Nie ma nawet zmian w edukacji, gdzie wedle niedawnego badania poparcie dla zmian spadło z 68 proc. w 2015 r. do 40 proc. w roku 2019, a odsetek jej przeciwników wzrósł z 26,5 proc. do 51 proc. Poparcie dla polityki PiS w każdym z tych trzech przykładowych kluczowych obszarów jest niższe, niż dla samej partii. Zdaje się to potwierdzać intuicję Musiałka, że Polacy popierają PiS niejako „pomimo”. Źródłem poparcia jest dobra koniunktura, wysokie samozadowolenie Polaków i dotrzymanie przez formację Kaczyńskiego obietnic wyborczych, a nie najbardziej konfrontacyjne działania podejmowane przez „dobrą zmianę”. Gdy dodamy do tego chaos i brak silnego przywództwa w opozycji oraz fakt, że istotna część wyborców PiS to nie jego wieloletni sympatycy, ale głosujący pozyskani zupełnie niedawno, dojdziemy do kluczowych wskazówek dla ewentualnego powodzenia „nowego kursu” Polskiego Stronnictwa Ludowego. Biorąc pod uwagę powyższe przesłanki można postawić hipotezę, że istotna część „nowych-letnich” wyborców Zjednoczonej Prawicy nie jest mocno przywiązana do swoich ostatnich wyborów. To głosujący umiarkowanie centroprawicowi – takie poglądy bowiem, wbrew zaklęciom postępowej opozycji, wciąż pozostają w Polsce dominujące. Ci „nowi-letni” wyborcy z 2018 i 2019 r. zagłosowali na PiS jako „mniejsze zło” z dodatkiem „większego dobra” w postaci wiarygodności, programu 500 plus i dobrej sytuacji gospodarczej. Nie czytali nigdy „Gazety Polskiej” ani nie oglądali TV Republiki. Nie są gorliwymi fanami Jarosława Kaczyńskiego. Nie oczekują stawiania Donalda Tuska przed Trybunałem Stanu. Nie wierzą, że przyczyną niesprawiedliwości i niewydolności polskich sądów jest głównie tkwiący w nich postkomunistyczny układ. Po prostu – uznali, że skoro w Polsce w ostatnich latach żyje się coraz lepiej, to warto poprzeć partię, za której rządów „dobra zmiana” zaczęła być dla nich odczuwalna. Ciekawie ten dystans na przykładzie stosunku do mediów publicznych podsumował niedawno swoje badania na polskiej prowincji dr hab. Przemysław Sadura, lewicowy socjolog związany ze środowiskiem „Krytyki Politycznej”. W rozmowie dla „Polityki Insight” tak opisał stosunek badanych przez siebie wyborców ze wsi i miejscowości do 50 000 mieszkańców: „Nawet najbardziej otwarci proPiSowscy badani mówili, że Telewizja Publiczna to jest jednak przesada. Doskonale widzą tą propagandę. Trudno im sobie wyobrazić, że ktoś to traktuje na serio. (…) Mają bardzo duży dystans wobec tego przekazu. Nie traktują tego jako wiarygodnego źródła informacji. Pod tym względem mam wrażenie, że ten dystans u nich, jakiś autokrytycyzm, dystans do tego co robi partia przez nich popierana i media z nią związane, jest znacznie większy, niż wśród rozmówców popierających bardzo mocno Platformę Obywatelską, którzy nie dostrzegają tego skrzywienia informacyjnego w przypadku TVN. (…) To wyborcy PiS dostrzegają tę polaryzację. Co najwyżej mówią, że co prawda trudno to potraktować wiarygodnie, ale to się ogląda jak taką bajkę, po której na koniec się dobrze czujemy. Można sobie powiedzieć – my wiemy, że to nie jest prawda, ale można sobie tak pomyśleć i to podnosi na duchu. Z kolei wyborcy opozycji, z którymi rozmawiałem, mają znacznie mniejszą świadomość tego co się dzieje po drugiej stronie spolaryzowanego pola medialnego. Nie mają świadomości, że mówią ideologicznie, a mówią dokładnie jakby przekazem dnia TVN”. To może prowadzić do wniosku, że istotna część spośród analizowanej grupy „nowych-letnich” wyborców Zjednoczonej Prawicy chciałaby przedłużenia jej rządów. Najpewniej jednak – świadczyć mogą o tym choćby niedawne deklaracje Jarosława Kaczyńskiego o potrzebie zakończenia wojny polsko-polskiej, zapewne poparte badaniami – są oni zmęczeni temperaturą konfliktu politycznego i intensywnością sporu ostatnich lat. Biorąc to pod uwagę można założyć, że źle oceniając najbardziej kontrowersyjne fronty rządów PiS ta grupa chętnie zobaczyłaby po jesiennych wyborców rząd koalicyjny, w którym inna formacja niejako „pilnowałaby” ugrupowania Jarosława Kaczyńskiego i blokowała jej najbardziej radykalne pomysły. Biorąc pod uwagę, że w grupie „nowych-letnich” wyborców PiS kluczową grupę stanowią właśnie ci wcześniej popierający ludowców, jak i głosujący w 2015 r. na Kukiza w wyborach prezydenckich, to właśnie zwrócenie się do tego elektoratu jest największym potencjałem Koalicji Polskiej formowanej przez Kosiniak-Kamysza. By to się jednak udało ludowcy musieliby nie tylko poszerzyć się o potencjalnych „miejskich” kandydatów, ale też otworzyć się na opcję ewentualnej – niekoniecznie preferowanej – koalicji z partią Jarosława Kaczyńskiego. Dziś, gdy Platforma Obywatelska ogłosiła start bez SLD i Wiosny w formule „Koalicji Obywatelskiej”, miejsca dla ludowców nie ma zbyt wiele. Czasu i chętnych na formowanie nowego, chadecko-centroprawicowego bloku, nie ma zbyt wielu. Ryzyko, że ludowcy pierwszy raz w historii III RP nie wejdą do Sejmu jest duże. Kosiniak-Kamysz ma jednak wciąż do dyspozycji kilka ruchów, które mogą zwiększyć jego szanse. Pierwszy to właśnie „otwarcie opcji koalicyjnej” z prawicą. To nie musi, a nawet nie powinna być, deklaracja chęci udziału w rządzie po wyborach. Wystarczy, że ogłosi swoje „koalicyjne minimum” – np. pakiet kluczowych ustaw ze swojego programu, od których uzależni poparcie rządu (np. emerytura bez podatku, 7-godzinny dzień pracy dla rodziców, program M@M@ i T@T@, czyli umożliwienie pracy na pół etatu przez 24 miesiące po urlopie rodzicielskim z dodatkowym świadczeniem od państwa w wysokości 1000 zł, pakiet rozwiązań ekologiczno-energetycznych w rodzaju wsparcia OZE) oraz pakiet zmian, na które się nie zgodzi (np. ograniczanie niezawisłości sądownictwa, ingerowanie w kompetencje samorządu terytorialnego, przeprowadzenie instytucjonalizacji homoseksualnych związków partnerskich, naruszenie kompromisu aborcyjnego). Z takim – oczywiście dużo lepiej dopracowanym – minimum PSL mogłoby jasno komunikować, że wejdzie w koalicję z taką formacją, która zadeklaruje jego realizację. Drugi ważny ruch to otwarcie się na wyborców Pawła Kukiza z 2015 roku. Przypomnijmy – w maju 2015 r. w wyborach prezydenckich późniejszy lider Kukiz’15 zyskał ponad trzy miliony głosów! Śmiało można założyć, że nie byli to jedynie jacyś genetyczni „antysystemowcy”, ale w większości były to głosy osób, które nie odnajdywały się wówczas w duopolu PO-PiS, a urzekła ich wiarygodność i patriotyczny zapał muzyka. Są więc naturalnym elektoratem umiarkowanej partii wymykającej się logice wojny polsko-polskiej. Oczywistą drogą byłoby dogadanie się z samym Kukizem i przyjęcie jego ruchu na listy, co – jak pisał Klub Jagielloński przed kilkoma dniami – po wydłużających się negocjacjach i głosowaniu internetowym zorganizowanym przez Kukiza wydaje się dziś bardzo trudne, choć pewnie byłoby stuprocentową gwarancją przekroczenia progu i uzyskania przyzwoitego wyniku. Jeśli ten scenariusz się nie ziści, wówczas pozostają mniej spektakularne ruchy, które mogą pozwolić na zmobilizowanie i pozyskanie przynajmniej części dawnych wyborców Kukiza. To m.in. przyciągnięcie kilkorga bardziej umiarkowanych i centrowych polityków formacji, wykorzystanie części retoryki Kukiza (zwłaszcza – retoryki „polityki równej odległości” od PO i PiS oraz odcinanie się od logiki wojny polsko-polskiej), a także dołożenie do opisanego „minimum koalicyjnego” kilku sztandarowych postulatów Kukiza. To o tyle prawdopodobne, że politycy PSL w ostatnich tygodniach ciepło mówili m.in. o ordynacji mieszanej z elementami JOW, dniu referendalnym czy idei sędziów pokoju. Trzeci ważny ruch to potrzeba przejęcia wyborców dawnego „konserwatywnego skrzydła Platformy Obywatelskiej”. Obok pierwszych ruchów kadrowych w tym kierunku – dołączeniu do sejmowego klubu PSL Marka Biernackiego i Jacka Tomczaka, a wcześniej Jana Filipa Libickiego – szansą może być również współpraca z Bezpartyjnymi Samorządowcami, który to ruch tworzą w istotnym stopniu centroprawicowi samorządowcy głównie z zachodniej Polski, u początku swojej kariery związani z AWS, Porozumieniem Chrześcijańskich Demokratów, Stronnictwem Konserwatywno-Ludowym, a później Platformą Obywatelską w pierwszych latach jej istnienia. Pozostaje też otwarte, czy w najbliższych tygodniach możemy spodziewać się też kolejnych transferów konserwatystów wypchniętych zarówno z PO, jak i PiS. Problemem na tym odcinku okazać się może przesadna „inkluzyjność” formacji Kosiniak-Kamysza. Pamiętajmy, że obok wspomnianych dawnych platformianych konserwatystów w klubie PSL mamy też polityków Unii Europejskich Demokratów, a więc formacji powstałej ze współpracy wyrzuconych z Platformy radykalnych anty-PiS-owców (Michał Kamiński, Stefan Niesiołowski, Jacek Protasiewicz) i Partii Demokratycznej, ostatniej mutacji Unii Wolności. W ostatnich tygodniach przyjęto do klubu PSL Michała Mazowieckiego, syna pierwszego premiera III RP, który dobrze odnajduje się w estetyce Komitetu Obrony Demokracji. Wysoka ekspozycja tego rodzaju polityków może być istotnym problemem dla wiarygodności „chadeckiego” piwotu PSL. Czwarty istotny manewr to próba zerwania z największym wizerunkowym ciężarem PSL – nepotyzmem. Dla wielu potencjalnych wyborców, którzy z sympatią patrzą na przywództwo Kosiniak-Kamysza (przypomnijmy, cieszy się on dziś bardzo wysokim jak na polityków opozycji zaufaniem) problemem pozostaje bagaż, jakim jest wieloletnie funkcjonowanie jego partii jako swoistej spółdzielni pośrednictwa pracy. PSL celnie punktowało PiS za zatrudnianie protegowanych w spółkach Skarbu Państwa, ale jednocześnie jako alternatywa nie ma przesadnej wiarygodności. Przygotowanie jakiegoś rodzaju pakietu rozwiązań „odpartyjniających” nominacje w spółkach, samorządowych instytucjach i rządowych agencjach mogłoby być krokiem, który pozwoliłby to piętno osłabić i otworzyć się na nowego, miejskiego wyborcę. Tu potencjałem może okazać się współpraca z Markiem Biernackim, który mimo niewielkiej rozpoznawalności w ogóle wyborców wśród komentatorów, dziennikarzy i komentatorów cieszy się sporym szacunkiem wynikającym z profesjonalnego pełnienia kolejnych funkcji (MSWiA, MS, koordynator służb specjalnych) oraz niekwestionowaną estymą państwowca. Na koniec kilka słów wyjaśnienia, dlaczego rola PSL wydaje się dziś istotna, gdy zastanawiamy się na przyszłością polskiej polityki. Po pierwsze, decyzja o starcie opozycji w trzech osobnych blokach jest jako taka dobra dla demokracji. Wyborcy nie są dziś skazani na „pakietowanie”, ale mogą głosować zgodnie z własnymi preferencjami. Umiarkowani konserwatyści nie są jednoznacznie skazani na poparcie PiS. Centryście, którzy nie są przesiąknięci anty-PiS-owską fobią – na głosowanie na radykalny anty-PiS. Wreszcie wyborcy lewicy – na popieranie szerokiej koalicji „od Romana Giertycha do Roberta Biedronia”. To dzięki decyzji PSL o samodzielnym starcie nie stoimy dziś u progu zabetonowania się duopolu. Po drugie, samodzielna egzystencja PSL na scenie politycznej zwiększa szansę na uformowanie się jakiegoś rządu koalicyjnego, co – po doświadczeniach w praktyce monopartyjnych rządów ostatnich lat – wydaje się lepszym rozwiązaniem w polskich warunkach. PSL zarówno w rządzie ze Zjednoczoną Prawicą, jak i w przypadku mało dziś prawdopodobnych rządów opozycji, mogłoby być czynnikiem stabilizującym przed rewolucyjnymi zakusami większościowych formacji. Po trzecie – z perspektywy konserwatywnej przetrwanie tej partii jako samodzielnego bytu politycznego zdolnego do przekraczania progu w dłuższej perspektywie (najpewniej dopiero wyborców 2023 r.) stanowi zabezpieczenie przed ryzykiem „odbiciem światopoglądowego wahadła” i radykalnych zmian w obszarach postrzeganych jako front tzw. wojny kulturowej. Po czwarte wreszcie – umocnienie się PSL na pozycji chadeckiej może sprawić, że stanie się istotnym ośrodkiem klarowania się nowego ładu politycznego po 2023 r., kiedy, w związku z niedawnymi zapowiedziami Jarosława Kaczyńskiego o ewentualnej emeryturze, ruchy tektoniczne na scenie politycznej mogą na nowo zacząć kształtować polską prawicę. Kosiniak-Kamysz stoi dziś przed niezwykle trudnym zadaniem. Ryzyko, że stanie się grabarzem PSL jest ogromne, więc sama decyzja o samodzielnym starcie budzi respekt. Jednocześnie ma też unikalną szansę. Sprawnie poruszając się pomiędzy dwoma wielkimi obozami może uczynić z „klasowo-kadrowej” dotąd formacji ugrupowanie polskiego konsensusu – partię stojącą równocześnie na straży niezawisłości części instytucji od partyjnych polityków, ładu konstytucyjnego i światopoglądowego status quo w polskiej polityce. Kluczowe dla powodzenia tego procesu jest jednak wyrwanie się z logiki wojny polsko-polskiej i zerwanie z bezalternatywną przynależnością do obozu anty-PiS. To zaś wymaga nie tylko finezji, ale też dużej odwagi.",Władysław Kosiniak-Kamysz,
https://wiadomosci.onet.pl/kraj/komisja-sledcza-ds-vat-marcin-horala-o-przesluchaniu-donalda-tuska/x77nqed,Komisja śledcza ds. VAT. Marcin Horała o przesłuchaniu Donalda Tuska,"- Wszystko wskazuje na to, że Donald Tusk nie będzie już przesłuchiwany - powiedział szef komisji śledczej ds. VAT Marcin Horała (PiS). Ocenił, że Tusk nie chce stawić się przed komisją, ""unika"", a pełniąc funkcję przewodniczącego Rady Europejskiej ""ma pewne narzędzia, żeby to zrobić do pewnego czasu skutecznie"". - Nie będziemy bawić się w króliczka - ocenił.","Szef komisji śledczej ds. VAT był pytany w radiowej Jedynce o ewentualne kolejne przesłuchanie przez komisję b. premiera Donalda Tuska. - Było jedno przesłuchanie, wiele najistotniejszych pytań padło. Uznaliśmy, że nie będziemy się bawić w króliczka, to jest niepoważne. Musielibyśmy wygenerować kilka terminów, a każdy co mniej więcej trzy tygodnie, tak żeby dotrzymać terminów doręczeń - powiedział Horała. Stwierdził, że ""nie ma na to czasu, nie ma się po co tak bawić, główne przesłuchanie się odbyło"". - Przesłuchanie Donalda Tuska jest szansą dla niego, żeby odpowiedział na zarzuty, żeby przedstawił swoją wersję, może inną niż to, co wynika z zeznań i dokumentów. Jak nie chce z tej szansy skorzystać, to jego problem - dodał. Pytany o to, kiedy powstanie raport komisji powiedział, że ""komisja musi skończyć prace przed końcem kadencji i uchwalić raport"". - Raport powstaje teraz, myślę, że publicznie przedstawiony będzie pod koniec sierpnia - wskazał. - Będzie siłą rzeczy krótki czas na zgłaszanie poprawek i w pierwszej połowie września komisja mogłaby go uchwalić i zakończyć pracę. Najbardziej skupimy się na tym, jak funkcjonował szczyt administracji państwowej, na kwestiach systemowych, legislacji, kto ten system tak ustawił, kto wprowadzał pewne rozwiązania do prawa, kto opóźniał pewne rozwiązania uszczelniające lub ich nie wprowadzał. Na tym poziomie to już jest z 50 wątków - dodał Horała. Donald Tusk zeznawał przed komisją śledczą ds. VAT 17 czerwca br. Trwające ponad cztery godziny przesłuchanie zdominowały polemiki i utarczki słowne świadka zwłaszcza z przewodniczącym komisji. Były premier nie krył opinii, że komisja ma charakter polityczny, działa na polityczne zlecenie rządzących i jest elementem walki z opozycją. Jak mówił, problem z wyłudzeniami VAT-u występował nie tylko kiedyś, ale i obecnie. - Tylko ja bym w życiu nie wpadł na pomysł, aby w związku z tym wywnioskować tezę, że premier Mateusz Morawiecki i prezes Jarosław Kaczyński zajmują się grabieżą i okradają Polaków z miliardów złotych. Natomiast wielokrotnie słyszałem tego typu epitety pod adresem moim czy mojego rządu - mówił. Wcześniej były premier - ze względu na obowiązki przewodniczącego Rady Europejskiej - nie stawił się na posiedzenie komisji 29 maja. Chodziło o wyjazd do Azji Środkowej. Komisja śledcza planowała przesłuchać przewodniczącego Rady Europejskiej ponownie we wtorek, 16 lipca. Dzień wcześniej mecenas Roman Giertych napisał na Twitterze, że w imieniu Tuska złożył wniosek o usprawiedliwienie jego ""nieobecności na posiedzeniu komisji ds. VAT, gdzie miało się odbyć dokończenie przesłuchania świadka"". W poniedziałek wiceprzewodniczący komisji Kazimierz Smoliński mówił, że niewykluczone jest wyznaczenie kolejnego terminu przesłuchania byłego szefa rządu. Komisja śledcza ds. VAT została powołana na początku lipca 2018 roku. Ma zbadać i ocenić prawidłowość działań rządów PO-PSL związanych z zapewnieniem dochodów z VAT i akcyzy oraz ewentualne zaniedbania w tym zakresie. Bada okres od grudnia 2007 r. do listopada 2015 r. Zgodnie z uchwałą Sejmu powołującą komisję, jej prace mają odnosić się w szczególności do działań, zaniedbań i zaniechań m.in. członków rządu, ""w szczególności ministra właściwego do spraw budżetu, finansów publicznych i instytucji finansowych, i podległych im funkcjonariuszy publicznych"".",Marcin Horała,
https://wiadomosci.onet.pl/swiat/morawiecki-beata-szydlo-sama-zdecydowala-by-nie-kandydowac-na-szefowa-komisji-w-pe-po/yfxh2zc,"Morawiecki: Beata Szydło sama zdecydowała, by nie kandydować na szefową Komisji w PE po raz trzeci","Beata Szydło sama zdecydowała, żeby po raz trzeci nie poddawać pod ryzyko głosowanie w wyborze na szefową komisji zatrudnienia i spraw socjalnych PE - powiedział w Krakowie premier Mateusz Morawiecki.","Kandydatura byłej polskiej premier Beaty Szydło (PiS) została dwukrotnie odrzucona w głosowaniu w Parlamencie Europejskim na stanowisko szefowej komisji zatrudnienia i spraw socjalnych PE. W czwartek na to stanowisko została wybrana Słowaczka Lucia Durisz Nicholsonova z frakcji EKR. Zapytany o to premier Morawiecki podkreślił, że ""b. premier Szydło i cała polska delegacja w PE podeszła do poprzednich głosowań zgodnie z utrwaloną od kilkudziesięciu lat praktyką"". Praktyka ta - wskazał - ""polegała na tym, że poszczególne grupy parlamentarne otrzymują możliwość delegowania kandydata na przewodniczącego poszczególnych komisji"". Premier podkreślił, że taką możliwość miało również Prawo i Sprawiedliwość, dlatego wysunęli ""najlepszą z możliwych kandydatur w Europie - Beatę Szydło, która doskonale zna się na tej tematyce"". POLECAMY: Porażka Beaty Szydło w PE. Kaczyński: to złamanie zawartych porozumień - Wbrew tym ustaleniom socjaliści, komuniści i lewica europejska nie dochowała tego - można powiedzieć - wzajemnego układu - powiedział Morawiecki. Jak zaznaczył ich ""uzgodnienia"" zostały ""złamane z dużym zacietrzewieniem i brakiem kompromisowego podejścia"". - Mogę w związku z tym ubolewać i bardzo mnie to martwi, ale (...) Beata Szydło sama zdecydowała, żeby po raz trzeci nie poddawać tego pod ryzykowne głosowanie. I stało się tak, jak się stało - powiedział premier Morawiecki. - Trzeba jednak podkreślić, że to jest złamanie standardów, pewnych norm, które panowały w PE i to jest bardzo smutne - ocenił. Pytany, co mu powiedziała Angela Merkel po tym, jak kandydatura Beaty Szydło na szefową unijnej komisji ds. zatrudnienia przepadła w ostatnim głosowaniu, szef rządu odpowiedział, że kanclerz Niemiec przyznała, iż wolą Europejskiej Partii Ludowej, która wygrała wybory do PE było, żeby Szydło została szefem Komisji. - Ona również wyraziła przekonanie, że członkowie EPL głosowali za premier Szydło. Jednak lewica, komuniści, socjaliści zdecydowali się na inne głosowanie - stwierdził Morawiecki. POLECAMY: Kandydatura Beaty Szydło na stanowisko szefowej komisji odrzucona W pierwszym głosowaniu, które odbyło się 10 lipca, za kandydaturą Beaty Szydło było 21 posłów, przeciw - 27, a dwóch wstrzymało się od głosu. Szydło była jedyną kandydatką. Na wniosek socjalistów głosowanie było tajne. Według nieoficjalnych informacji przeciw kandydaturze Szydło głosowali wtedy przedstawiciele frakcji socjalistów, liberałów, Zieloni oraz lewicowa grupa GUE.",Mateusz Morawiecki,
https://wiadomosci.onet.pl/kraj/wybory-parlamentarne-2019-koalicja-obywatelska-zaprasza-na-listy-wyborcze/x3pwtkp,Koalicja Obywatelska zaprasza na swoje listy wyborcze kolejne osoby,"Na listach wyborczych Koalicji Obywatelskiej mogą się znaleźć m.in. działacze Inicjatywy ""Wolne Sądy"", Ogólnopolskiego Strajku Kobiet, Komitetu Obrony Demokracji oraz niektórzy politycy SLD - wynika z rozmów z politykami PO.","Lider PO Grzegorz Schetyna ogłosił start Platformy pod szyldem Koalicji Obywatelskiej (PO, Nowoczesna, Inicjatywa Polska), bez PSL i SLD. Zapowiedział przy tym, że 20 proc. miejsc na listach KO mają otrzymać kandydaci niepartyjni. - Chcemy otworzyć nasze listy, listy Koalicji Obywatelskiej o obywateli, o ludzi aktywnych, o społeczników, ekspertów, samorządowców, organizacje pozarządowe - powiedział Schetyna. Według posła PO Mariusza Witczaka chodzi m.in. o przedstawicieli ruchów, stowarzyszeń i organizacji, które przez cały okres rządów PiS organizowały protesty przeciwko wprowadzanym zmianom w różnych dziedzinach życia. - Jesteśmy otwarci na tego typu ruchy prodemokratyczne, czy nawet branżowe, które protestowały przeciwko różnym złym zmianom, które wprowadzał PiS - zadeklarował Witczak. Nie chciał jednak na razie zdradzić żadnych konkretów. - Wszystko musi mieć swój czas i swoje miejsce - zaznaczył. Z rozmów z politykami Platformy wynika, że chodzi m.in. o przedstawicieli Inicjatywy ""Wolne sądy"". W majowych eurowyborach z listy Koalicji Europejskiej (PO, PSL, SLD, Nowoczesna, Zieloni) w Poznaniu startował jeden ze współtwórców tej organizacji, mec. Michał Wawrykiewicz (mandatu nie zdobył). Na listach KO mogą się znaleźć ponadto działacze Komitetu Obrony Demokracji oraz przedstawicielki Ogólnopolskiego Strajku Kobiet, znane z m.in. protestów przeciwko planom zaostrzenia prawa antyaborcyjnego. Mile widziani - jak wynika z nieoficjalnych informacji PAP - byliby ponadto niektórzy politycy lewicy, jak np. była wiceprzewodnicząca SLD Katarzyna Piekarska, wicemarszałek woj. zachodniopomorskiego Stanisław Wziątek oraz jeden z obecnych wiceszefów Sojuszu Sebastian Wierzbicki. O obecność przedstawicieli lewicy na listach Koalicji Obywatelskiej zamierza zabiegać też Inicjatywa Polska Barbary Nowackiej. Jeden z członków zarządu tej partii Dariusz Joński przekazał oświadczenie IP w tej sprawie. ""Inicjatywa Polska proponuje, aby na listach KO, oprócz członków i sympatyków IP, znaleźli się także inni ludzie lewicy. KO to nie koalicja partii, ale porozumienie ludzi i wartości. Dlatego już wkrótce podejmiemy decyzje o kandydatkach i kandydatach z IP i osób popierających nasze wartości"" - napisał Joński w oświadczeniu. W przyszłym tygodniu ma się zebrać Rada Krajowa Inicjatywy Polska, która wskaże kandydatów ugrupowania na wspólne koalicyjne listy.","Protest zorganizowany przez KOD, Obywateli RP, Akcję Demokrację i Ruch Wolne Sądy",
https://wiadomosci.onet.pl/politico/politico-widzialo-tajne-maile-do-ursuli-von-der-leyen-od-trumpa-orbana-i-kaczynskiego/3fk3cwt,"POLITICO widziało tajne (???) maile do Ursuli von der Leyen od Trumpa, Orbána i Kaczyńskiego","Do skrzynki pocztowej pani prezydent-elekt już teraz wpadają maile w sprawie pilnych politycznych i legislacyjnych kwestii, jakimi będzie się musiała zająć jeszcze przed objęciem urzędu 1 listopada - wśród tych kwestii są zwłaszcza stosunki handlowe ze Stanami Zjednoczonymi, problemy migracji i azylu oraz obawy dotyczące rządów prawa. A te maile nawet jeśli nie są prawdziwe, to fajnie je dziennikarze POLITICO wymyślili.","POLITICO uzyskało dostęp do tego, co na Ursulę von der Leyen już czeka w jej nowej unijnej skrzynce pocztowej (która oczywiście, w imię przejrzystości, działa w niekodowanej sieci, wykorzystującej sprzęt Huawei, przy czym jedynym wyraźnym zabezpieczeniem są powtarzające się uporczywie komunikaty o plikach cookie i wyskakujące okienko z warunkami, dotyczącymi mało znanego wyjątku od unijnych reguł RODO, w ramach którego wszystkie maile przekazywane są na jej prywatne konto utrzymywane na serwerze w Panamie przez ustępującego sekretarza generalnego Komisji Martina Selmayra). Oto najciekawsze z tych maili - w naszej opinii: od: Trump, Donald J. (Biuro Prezydenta, Biały Dom) <real_donald_trump@who.eop.gov> odpowiedz do: Team MAGA <potus@who.eop.gov> do: Ursula.VONDERLEYEN@ec.europa.eu <Ursula.VONDERLEYEN@ec.europa.eu> Temat: GRATÓLACJE! WOJNA HANDLOWA!!!! Droga Ursulo! Nie, nie, miało być: Droga Grymaśna Uschie! Gratóluję wielkiego zwycięstwa! Nie tak wielkiego jak moje, ale czyje takie bywa? I wow, siódemka dzieciaków. Co za kobieta! Prawdziwa Mutti! Ale mówię ci: Jak na swój wiek, wyglądasz świetnie. I siódemka dzieciaków! I ta fantastyczna fryzura. Znacznie lepsza niż Angeli. A co u niej? Trochę jej ciężko, nie? Wiem, że jeszcze nie zaczęłaś, ale chciałam ci tylko powiedzieć, że stary Jean-Claude to prawdziwy zabójca. A ten układ, który zawarliśmy z tym jego słodkim, małym trickiem z usunięciem słowa ""rolnidztwo""? Jak on odejdzie, to już nieaktualne. I będą te cła na samochody. Myślę, że w pierwszym tygodniu listopada. Taki prezent na parapetówkę w nowym biurze. Tylko dla Ciebie. Import europejskich samochodów to zagrożenie dla bezpieczeństwa narodowego Stanów Zjednoczonych – totalnie niesprawiedliwe! Więc albo zgadzasz się, że włączamy te produkty rolnicze albo szykuj się do płacenia. Twoim przyjaciołom w Niemczech naprawdę się to spodoba jak usłyszą, że złamałaś nasze porozumienie handlowe. Ameryka wygrała wszystkie wojny z Niemcami, jakie kiedykolwiek toczyła. To i tę wojnę handlową też wygramy. To kiedy jest ta inauguracja? Wpadnę. Szkoda, że nie macie żadnych czołgów na defiladę. Aa, przypomniałem sobie jeszcze. Musimy też porozmawiać o tej armii UE. Zły pomysł! -Twój Człowiek od Ceł (Real DJT) P.S. MAGA! Make America Great Again! ------------------------------------------------------------------------ od: Salvini, Matteo <matteo.salvini@interno.gov.it> odpowiedz do: Matteo Salvini <matteo.salvini@interno.gov.it> do: Ursula.VONDERLEYEN@ec.europa.eu <Ursula.VONDERLEYEN@ec.europa.eu> temat: Reforma Rozporządzenia w sprawie Migracji/Azylu   Cara Presidente-eletta, Z zainteresowaniem wysłuchałem Twojego wystąpienia, w którym obiecałaś realizować ""nowy pakt o migracji i azylu"". Z niecierpliwością czekam na współpracę z Tobą w celu znalezienia dodatkowej elastyczności Unii w przepisach budżetowych, tak aby uniknąć wszelkich procedur nadmiernego deficytu wobec Włoch.  Ucałowania, Matteo -------------------------------------------------- od: Orbán, Viktor <PM@mk.gov.hu> odpowiedz do: Orbán Viktor <illiberalchristians.mk.gov.hu> do: Ursula.VONDERLEYEN@ec.europa.eu <Ursula.VONDERLEYEN@ec.europa.eu>  temat: Reforma Rozporządzenia w sprawie Migracji/Azylu  Droga Pani von der Leyen,  Gratuluję zwycięstwa i siedmiorga dzieci. Tak bardzo się cieszę, że wartości rodzinne powracają do Brukseli. Być może jednak istnieje jeszcze nadzieja dla Unii.  Jeśli chodzi o ""Nowy Pakt w sprawie Migracji i Azylu"", to jestem przekonany, że mówię w imieniu kilku moich kolegów z Rady Europejskiej i nasza odpowiedź brzmi: Nie.  Niech cię Bóg błogosławi, Viktor -------------------------------------------------------------------------------------------------------------- od: Angela.Merkel@bundeskanzlerin.de <Angela.Merkel@bundeskanzlerin.de> odpowiedz do: Angela.Merkel@bundeskanzlerin.de <Angela.Merkel@bundeskanzlerin.de> do: Ursula.VONDERLEYEN@ec.europa.eu <Ursula.VONDERLEYEN@ec.europa.eu> temat: FWD: nasze wzajemne zrozumienie Przekazuję do wiadomości, Mutti ------------------------------------------------------------------------------ od: Kaczyński, Jarosław <jaroslaw.kaczynski@pis.org.pl> do: Angela.Merkel@bundeskanzlerin.de <Angela.Merkel@bundeskanzlerin.de>> temat: nasze wzajemne zrozumienie  Droga Pani Kanclerz,  Dziękuję za wczorajszy telefon. Zgodnie z prośbą, głosy zostały dostarczone.   Tak więc zgodnie z obietnicą, oczekujemy teraz, że Pani von der Leyen znajdzie rozwiązanie oparte na dialogu, nie tak jak Timmermans, który zapowiadał to wiele razy, ale nigdy nie zrobił żadnego kroku w naszą stronę.  W poniedziałkowym liście p. von der Leyen do grupy socjalistów znajduje się interesujący fragment, że jeśli chodzi o praworządność, to: Żadne państwo członkowskie UE nie jest doskonałe. Dokładnie to samo mówimy już od dłuższego czasu. Brawo. Ponadto fakt, że Pani von der Leyen aktywnie poszukiwała naszego wsparcia i w końcu okazało się, jak byliśmy niezbędni dla jej zatwierdzenia, niewątpliwie bardzo zacieśnia nasze stosunki.  Po tym, co stało się wczoraj, będzie jej teraz znacznie łatwiej współpracować z Polską. I wzajemnie.  Dziękuję za pani konstruktywną rolę w tej sprawie. Mam nadzieję, że dobrze się pani czuje.  Serdeczne pozdrowienia, JK ------------------------------------------------------------------------------------------------------------------------ Widziane (a jak nie widziane, to wymyślone) przez dziennikarzy POLITICO: Davida M. Herszenhorna, Maïę De La Baume, Kalinę Oroschakoff i Hansa Von Der Burcharda",Ursula von der Leyen,
https://wiadomosci.onet.pl/kraj/wybory-parlamentarne-2019-terlecki-komentuje-decyzje-po-o-starcie-jako-koalicja/t40hc0x,Ryszard Terlecki: wielotygodniowe rozmowy opozycji skończyły się politycznym blamażem,"- To smutny finał - ocenił szef klubu PiS Ryszard Terlecki. Jak dodał, dla PiS formuła startu opozycji w wyborach jest ""bez znaczenia"", ponieważ ugrupowanie jest przygotowane do wyborów i zwycięży.","Lider PO Grzegorz Schetyna poinformował, że Platforma do wyborów parlamentarnych idzie jako Koalicja Obywatelska (tworzona przez PO, Nowoczesną i Inicjatywę Polską) poszerzona o społeczników, ekspertów i samorządowców. Decyzję PO komentował szef klubu PO Ryszard Terlecki na konferencji prasowej. - Wszystko wskazuje na to, że po wielu tygodniach bardzo pasjonującego serialu pt. ""tworzymy koalicję"", skończyło się to politycznym blamażem - ocenił wicemarszałek Sejmu. - Żadnej koalicji nie ma, Koalicja Obywatelska idzie sama z obywatelami, którzy dostaną jakieś gorsze miejsca. Zobaczymy, co to za obywatele i co to za miejsca - mówił Terlecki. - Jednym słowem takie wrażenie, że Polska czeka na wynik tych wielotygodniowych rozmów, kończy się smutnym finałem, rozmowy do niczego nie doprowadziły i partie idą osobno - dodał. - Czy to jest dobra wiadomość, czy nie? Dla nas to raczej bez znaczenia, jesteśmy przygotowani na każdy wariant, mamy program, mamy liderów list, jutro będziemy rozmawiać już o szczegółach - wskazywał Terlecki. Zaznaczył, we wtorek Komitet Polityczny PiS zatwierdzi listy wyborcze. - Jesteśmy przygotowani do wyborów, zwyciężymy - dodał.",Ryszard Terlecki i Jarosław Kaczyński,
https://wiadomosci.onet.pl/kraj/komisja-ds-vat-zlozy-zawiadomienie-do-prokuratury/keed6wh,Komisja ds. VAT złoży zawiadomienie do prokuratury,"Sejmowa komisja śledcza ds. VAT złoży zawiadomienie o podejrzeniu popełnienia przestępstwa przez b. ministra finansów Jana Vincenta Rostowskiego i b. wiceministrów finansów: Andrzeja Parafianowicza, Macieja Grabowskiego i Jacka Kapicę.","Wniosek, który w tej sprawie złożył przewodniczący komisji Marcin Horała (PiS), został przyjęty stosunkiem głosów pięć do dwóch. Przed głosowaniem Horała stwierdził, że podejrzenie dotyczy ""wytworzenia sytuacji, gdy jednocześnie zniesiono obowiązek składania zabezpieczeń w procedurach importowych i uproszczonych, a Polska nie przystąpiła wówczas do sieci Eurofisk"". Zbigniew Konwiński (PO-KO) argumentował przed głosowaniem, że w zawiadomieniu brak jest kwoty uszczuplenia, brak wskazanych przepisów, które zostały złamane, a jest ono oparte na pojedynczych pismach urzędników MF, w których wyrażali swoje wątpliwości. - Komisja uznaje, że jak wiceminister nie posłuchał urzędnika, to popełnił przestępstwo - stwierdził Konwiński. Podkreślał, że nie było obowiązku i terminu przystąpienia do Eurofisk. Jak dodał, jeżeli Rostowskiemu zarzuca się zaniechanie przystąpienia do Eurofisk, to analogiczny zarzut może być stawiany w przyszłości rządowi PiS za nieprzystąpienie do prokuratury europejskiej, która ma się zajmować także przestępstwami finansowymi. W odpowiedzi Horała określił argumenty Konwińskiego mianem ""manipulacji"", polegającej na tym, że ""z zawiadomienia zawierającego zespół współgrających działań, które razem prowadziły do określonego efektu"" wyciąga się jedno działanie, które samo w sobie nie było przestępstwem. - Ale było niezbędne do osiągnięcia końcowego efektu - dodał. Komisja śledcza ds. VAT została powołana na początku lipca 2018 roku. Ma zbadać i ocenić prawidłowość działań rządów PO-PSL związanych z zapewnieniem dochodów z VAT i akcyzy oraz ewentualne zaniedbania w tym zakresie. Bada okres od grudnia 2007 r. do listopada 2015 r. Zgodnie z uchwałą Sejmu powołującą komisję, jej prace mają odnosić się w szczególności do działań, zaniedbań i zaniechań m.in. członków rządu, ""w szczególności ministra właściwego do spraw budżetu, finansów publicznych i instytucji finansowych, i podległych im funkcjonariuszy publicznych"".",Posiedzenie komisji śledczej ds. VAT,
https://wiadomosci.onet.pl/kraj/szef-biura-jaroslawa-kaczynskiego-moze-trafic-na-listy-wyborcze-pis/jf6d4qr,Szef biura Jarosława Kaczyńskiego może wystartować w wyborach parlamentarnych,Radosław Fogiel może znaleźć się na listach wyborczych Prawa i Sprawiedliwości. Współpracownik prezesa PiS nie wyklucza takiej możliwości - informuje Wirtualna Polska.,"Uważany za zaufanego człowieka Jarosława Kaczyńskiego polityk już dwukrotnie starał się uzyskać mandat poselski. Zarówno w 2005, jak i w 2015 roku nie udało mu się zdobyć mandatu. Jesienią jego nazwisko znów może znaleźć się na listach wyborczych. - Jestem brany pod uwagę, jeśli chodzi o kandydatów na liście wyborczej Prawa i Sprawiedliwości z okręgu radomskiego - powiedział Fogiel w rozmowie z Wirtualną Polską. Do tej pory polityk był radnym sejmiku mazowieckiego i dyrektorem biura poselskiego prezesa Jarosława Kaczyńskiego. W czerwcu został mianowany zastępcą rzecznika prasowego PiS.",Radosław Fogiel,
https://wiadomosci.onet.pl/tylko-w-onecie/500-plus-dla-niepelnosprawnych-aleksandra-chromik-komentuje/eey7mw2,"Chromik o 500 plus dla niepełnosprawnych: to ochłap, z którego skorzysta garstka","Sejm na ostatnim posiedzeniu przed wakacjami zajmuje się rządowym projektem ustawy dotyczącym dodatku 500 złotych dla dorosłych niepełnosprawnych. Świadczenie obejmie osoby całkowicie niesamodzielne, które do tej pory otrzymywały świadczenia nie większe niż 1100 zł brutto. – Ten dodatek to fikcja – mówi w rozmowie z Onetem Aleksandra Chromik, szefowa katowickiego stowarzyszenia OGA i mama dotkniętej głęboką niepełnosprawnością intelektualną 32-letniej Patrycji.","*** Paweł Pawlik (Onet): Rząd Prawa i Sprawiedliwości kolejny raz udowodnił swoim wyborcom, że dotrzymuje słowa. Cieszy się Pani z ""500 plus dla niepełnosprawnych""? Aleksandra Chromik: Nie. Dlaczego? Jesteśmy wściekli, że wyznaczono próg dochodowy. To absurd, że w programie ""500 plus"" pieniądze rozdawane są na każde dziecko, a najbardziej poszkodowani przez los, nie dostaną nic. Rzucili nam ochłap, z którego skorzysta garstka. To program skrajnie niesprawiedliwy i wykluczający niepełnosprawnych i ich rodziny, tylko dlatego, że nie mieszczą się w politycznych tabelkach.  Ale według wyliczeń rządu, program obejmie 300 tys. osób. Do tej grupy będą zaliczane tylko osoby, które nie mają prawa do żadnych świadczeń pieniężnych ze środków publicznych, lub które otrzymują świadczenia w kwocie niższej niż 1100 zł brutto. Dodatkowo rząd zabezpieczył się zapisem mówiącym o wszystkich źródłach utrzymania, a nie o źródłach dochodu. To może być przecież różnie interpretowane. Nie wiemy co będą brać pod uwagę. Czy będą to alimenty? Moja córka dostaje alimenty od ojca, więc automatycznie odpada. Dodatku nie dostaną też ci, którzy pobierają na przykład rentę po zmarłym rodzicu, albo przez jakiś czas pracowały i pobierają emeryturę. Są karani za to, że mimo swojej niepełnosprawności, pracowali, albo na skutek wypadku losowego stali się niezdolni do samodzielnej egzystencji. Wielu niepełnosprawnych nie dostanie dodatku. W myśl ustawy dotyczyć będzie osób dorosłych, całkowicie niezdolnych do samodzielnej egzystencji. Znana z ubiegłorocznego protestu rodziców dzieci niepełnosprawnych w Sejmie Iwona Hartwich zapowiada kolejny protest w odpowiedzi na dziury w nowym programie PiS-u.  Zawsze powtarzałam, że należy odróżnić osoby na wózku inwalidzkim, czy z porażeniem mózgowym, ale w normie intelektualnej, od osób upośledzonych umysłowo znacznie i głęboko. Społeczeństwo i rządowe tabelki tego nie rozróżniają. Nie można wszystkich wrzucać do jednego worka. Jeżeli ktoś na przykład jest sprawny fizycznie i ma niepełnosprawność intelektualną lekką, to pójdzie do pracy. Syn Iwony Hartwig jest podobno niezdolny do samodzielnej egzystencji, ale jest radnym, może zarabiać, może się spełniać. Natomiast osoba upośledzona umysłowo, nawet jeżeli chodzi – jak moja Patrycja – nie jest w stanie zrobić kompletnie nic. Do pracy nie pójdzie nigdy. Ewentualnie jako niszczarka do dokumentów. Dane będą w pełni chronione, bo nie przeczyta, bo nie potrafi, nie wygada, bo nie umie, a wszystko podrze, a jak trzeba to zje. Iwona Hartwig robi ogromny błąd. Miesza ludziom w głowach mówiąc, że jej syn jest niezdolny do samodzielnej egzystencji. Mówiąc, że ta grupa społeczna jest najbardziej poszkodowana, bo tak nie jest. Apel do Iwony: Nie dziel naszej społeczności, zacznij rozmawiać z ludźmi, ze środowiskiem.  Proszę o eutanazję dla siebie i córki - to Pani słowa, które wywołały ostatnio burzę w środowisku. To chwilowy wybuch emocji, gdy dowiedziała się Pani, że rząd swoim programem strzela na oślep, czy coś więcej? Mam ogromny żal o to, jak jesteśmy traktowani. O to, w jak beztroski sposób rząd wycenił życie naszych dzieci. O to, że manipuluje i stawia jednych przeciw drugim. Psychicznie jestem wrakiem. Walczę z hejtem w internecie, z wytykaniem palcami na ulicy. Słyszę, że ciągle narzekamy, a przecież w Polsce żyje się świetnie. Realizacja programu ""500 plus dla niepełnosprawnych"" będzie kosztował podatników przeszło 3 mld złotych rocznie. Uważa Pani, że to źle wydane pieniądze? Te pieniądze powinny być przeznaczone na aktywizację matek. Dlaczego? Dziecko umiera w wieku 35-45 lat i jest dramat. Matka zostaje bez pracy, bez zasiłku, bez emerytury, bez renty, bez umiejętności. Po tylu latach siedzenia w domu, bo dzieci głęboko upośledzone siedzą w większości przypadków w domu, jak ma wrócić na rynek pracy? Ja w tej chwili nie potrafię nawet kasy fiskalnej obsługiwać. Jak miałabym teraz wrócić na rynek pracy? Po drugie lepszym wyjście jest przeznaczenie tych pieniędzy na zniesienie absurdalnych przepisów.  Jakich?  Na przykład po 20 latach pobierania świadczenia pielęgnacyjnego, każda matka, traci ubezpieczenie i tracimy składki emerytalno-rentowe. To tak, jakby rząd przewidział, że nasze dzieci będą żyły tylko 20 lat. Świadczenie pieniężne będziemy otrzymywać nadal, natomiast nie mamy ubezpieczenia i odprowadzanych składek. Niech mi ktoś wytłumaczy, dlaczego po 20 latach, nie będę miała prawa iść do lekarza? Rząd powinien znieść też absurdalny zakaz możliwości dorabiania matkom. Oni sami sobie przeczą. Osoba niezdolna do samodzielnej egzystencji ma prawo pracować, a matka, która zajmuje się tą osobą, nie mam prawa dorobić. Oczywiście nie ma żadnej możliwości żebyśmy pracowały na etacie. Chodzi o możliwość dorobienia, po to, żeby pójść z duchem czasu, żeby nie wypaść z rynku pracy, żeby podnieść swoją wartość. Potrzeba bardzo ważnych, mądrych decyzji, a nie rozdawania pieniędzy. To 500 złotych przed wyborami, to ochłap, żeby zamknąć nam usta. W chorzowskim ośrodku dla dorosłych niepełnosprawnych trwa zbiórka na zakup podnośnika podwieszanego Luna: BNP Paribas Bank Polska S.A., nr konta: 86175000120000000041086106, Stowarzyszenie wspierające OGA","Aleksandra Chromik, Fot. Jack Rekin",
https://wiadomosci.onet.pl/tylko-w-onecie/wszystkie-koty-jaroslawa-kaczynskiego/ecknmjg,Wszystkie koty Jarosława Kaczyńskiego,"Słabość Jarosława Kaczyńskiego do kotów nie jest tajemnicą. Poznaj historie Busia, Alika, Fiony, a także Czarusia.",,,
https://wiadomosci.onet.pl/kraj/lublin-tomasz-pitucha-winny-znieslawienia-organizatora-marszu-rownosci/r1c41pr,Wyrok sądu ws. radnego PiS. Tomasz Pitucha winny zniesławienia organizatora Marszu Równości,"Dziś zapadł wyrok sądu w sprawie radnego PiS, który we wrześniu 2018 r. na Facebooku zamieścił wpis: ""Najzagorzalsi fani filmu W. Smarzowskiego chcą zorganizować w Lublinie tzw. Marsz Równości, promujący homoseksualizm, pedofilię"". Pozwał go organizator parady Bartosz Staszewski. Sąd uznał Tomasza Pituchę za winnego pomówienia. Musi jeszcze wpłacić 5 tys. zł na cel stowarzyszenia ""Marsz Równości w Lublinie"".","Sąd Rejonowy Lublin-Zachód uznał Tomasza Pituchę za winnego pomówienia Bartosza Staszewskiego. Jednocześnie sędzia skorzystała z przepisów, które pozwalają na odstąpienie od wymierzenia kary pozbawienia wolności. Za to radny PiS musi zapłacić 5 tys. zł na konto stowarzyszenia ""Marsz Równości w Lublinie"" oraz poinformować o wyroku w lokalnych gazetach. - Tomasz Pitucha swoim zachowaniem naruszył dobro prawne jakim jest cześć i dobre imię Bartosz Staszewskiego, pomawiając go o promowanie pedofilii. To mogło poniżyć go w opinii publicznej i w sposób negatywny wpłynąć na działalność pokrzywdzonego, które aktywnie działa na rzecz równouprawnienia osób należących do mniejszości seksualnych - podkreśliła w uzasadnieniu sędzia Iwona Suchorowska. Kiedy sędzia odczytywała wyrok oraz uzasadnienie zwolennicy radnego PiS wyrazili swoje oburzenie krzykami i buczeniem. Z sali można było usłyszeć m.in. ""Hańba!"", ""Diabeł i mamona"" oraz ""To jest sprawiedliwość?"". Oberwało się też sędzi, która usłyszała: ""Też kiedyś staniesz przed sędzią"". Sąd zwrócił uwagę, że w debacie publicznej trzeba zachowywać odpowiednie standardy. Wymaga się tego zwłaszcza od osób publicznych, takich jak radny i doradca wojewody. To samo podnosił organizator Marszu Równości w Lublinie, który bardzo się cieszy z dzisiejszego wyroku. - Oczekiwaliśmy takiego rozstrzygnięcia. Z tego co wiem była w kościołach modlitwa o sprawiedliwy wyrok i taki dzisiaj zapadł. To pokazuje, że nie ma zgody na homofobiczną mowę nienawiści. Nie ma zgody na to, by pomawiać osoby LGBT o jakiekolwiek związki z pedofilią - mówi Bartosz Staszewski. Mecenas Przeciechowski, który reprezentował oskarżyciela podkreśla, że sprawa mogła zakończyć ugodą. Dwukrotnie proponowano radnemu takie rozwiązanie. Pitucha nie skorzystał z takiej możliwości. - Nie można głosić swoich poglądów kosztem godności innych osób - tłumaczy mecenas. Dzisiejszy wyrok nie jest prawomocny. Radny PiS zaznacza, że przyjmuje orzeczenie z pokorą, ale zamierza złożyć apelację. Będzie starał wykazać przed sądem wyższej instancji, że wypowiedź nie dotyczyła Bartosza Staszewskiego.  - Ze względów proceduralnych i przedstawionych przez sąd w uzasadnieniu będziemy składać apelację. Ustaliłem to już z moim adwokatem. Ten wyrok pokazuje, że jeszcze dużo musimy zrobić w przestrzeni społecznej, żeby agresywna polityka środowisk homoseksualnych była należycie potraktowana - podnosi radny PiS. Cała sprawa mogła zakończyć się jeszcze w grudniu 2018 roku. Pierwsze spotkanie Pituchy i Staszewskiego na sali sądowej odbyło się w trybie niejawnym, ponieważ sąd chciał doprowadzić do ugody. Strona skarżąca zaproponowała, by radny przyznał na Facebooku, że to co pisał nie było prawdą oraz że treści mogły pomówić ludzi, którzy szli w marszu. Do porozumienia nie doszło, ponieważ radny PiS uznał, że nie ma za co przepraszać. Już na pierwszą rozprawę przyszło wielu zwolenników radnego. Byli to głównie starsi ludzie. Mieli ze sobą transparenty z hasłami dotyczącymi obrony rodziny przed LGBT, ale nie ograniczyli się tylko do tego. Przed drzwiami rozsypano sól, co miało pomóc w wypędzeniu diabła. Niejednokrotnie publiczność wyrażała swoje niezadowolenie, zwłaszcza kiedy sędzia uchylała pytania obrony. Pitucha i jego adwokaci próbowali wykazać związki między homoseksualizmem a pedofilią. Powoływał się badania sprzed kilkunastu lat, które miały udowodnić jego tezę. Radny zasłynął też zadawaniem świadkom dziwnych pytań: - Czy gdybym chodził po ulicy z moją żoną trzymając za piersi, czy to jest pożądany wyraz ekspresji seksualnej w przestrzeni publicznej? Obrona radnego PiS wezwała kilku świadków, m.in. byłego rzecznika prasowego wojewody Radosława Brzózkę, wiceprzewodniczącego sejmiku woj. lubelskiego prof. Mieczysława Rybę oraz samego wojewodę Przemysława Czarnka. Jeszcze kilka miesięcy temu wszyscy razem pracowali w Lubelskim Urzędzie Wojewódzkim. Brzózka przestał pełnić funkcję rzecznika, kiedy został wybrany do rady powiatu świdnickiego. Radosław Brzózka podkreślał, że Tomasz Pitucha stawał w obronie rodziny i Kościoła Katolickiego, którego bronił przed gender i LGBT. Jednocześnie dodał, że widzi jedynie pozytywne skutki tego wpisu. - Wpis Tomasza Pituchy jest stanowczym stanięciem w obronie wartości chrześcijańskich - mówił były rzecznik wojewody lubelskiego. Z kolei wojewoda lubelski przywołał międzynarodowe badania, z których ma wynikać, że od 80 do 90 proc. przestępstw pedofilskich w kościele amerykańskim i australijskim to przestępstwa na tle homoseksualnym. Tym samym wpis radnego PiS miał być skrótem myślowym, który wykazał związek przyczynowy pomiędzy homoseksualizmem a pedofilią. - Skutkiem Marszu Równości w Polsce jest demoralizacja społeczeństwa, w tym także dzieci. Z tego powodu, w moim przekonaniu, wna podstawie prawa o zgromadzeniach, kodeks wykroczeń i kodeks karny, wszystkie takie marsze promujące ideologię LGBT, powinny być zakazywane - przekonywał Przemysław Czarnek.",Tomasz Pitucha,
https://wiadomosci.onet.pl/kraj/bartlomiej-sienkiewicz-w-onet-rano-polska-jest-na-kompletnym-marginesie-ue/1wn0j4q,"Bartłomiej Sienkiewicz w ""Onet Rano."": Polska jest na kompletnym marginesie UE","Gościem Jarosława Kuźniara był Bartłomiej Sienkiewicz, były minister spraw wewnętrznych i koordynator służb specjalnych. Jego zdaniem PiS nie potrafi się poruszać po unijnym terenie, czego dowodem są głosowania ws. kandydatury Beaty Szydło na szefową komisji zatrudnienia PE. - Przegrana pokazuje faktyczną pozycje Polski w UE - mówił Sienkiewicz. - Jeśli politykę zagraniczną prowadzi się po to, żeby zadowalać swój elektorat, to efekt jest taki, że Polska przestaje się liczyć - uważa b. minister.",,,
https://wiadomosci.onet.pl/kraj/finansowanie-tvp-i-polskiego-radia-z-budzetu-panstwa-niemal-pewne/ssxs68v,Finansowanie TVP i Polskiego Radia z budżetu państwa niemal pewne,"Jeśli PiS wygra wybory parlamentarne, to niemal pewne jest, że media publiczne będą finansowane z budżetu państwa. Nowe rozwiązanie miałoby zacząć obowiązywać już od przyszłego roku, jednocześnie likwidacji ulegnie abonament - dowiedział się portal Wirtualnemedia.pl.","W ostatnich latach pojawiały się pomysły m.in. płatności wnoszonej wspólnie z rachunkiem za energię elektryczną czy składki odprowadzanej od PIT, CIT lub KRUS. Jak wynika z informacji portalu Wirtualnemedia.pl PiS w nowej kadencji chce zmienić system finansowania mediów publicznych. - Mam nadzieję, że uda nam się w przyszłej kadencji stworzyć system finansowania mediów publicznych, który nie byłby dolegliwy dla Polaków, a najlepiej w ogóle nieangażujący obywatela - zapowiadał podczas konwencji programowej PiS w Katowicach wiceminister kultury Paweł Lewandowski. Nowelizacja ustawy dot. finansowania mediów publicznych jest zapowiadana od 2016 roku. W Polsce istnieje ustawowy obowiązek płacenia abonamentu w związku z posiadaniem odbiornika telewizyjnego i radiowego. Trzeba jednak zgłosić fakt posiadania odbiornika. Tymczasem ze sprawozdania KRRiT wynika, że odbiorniki telewizyjne posiada 96,4 proc. gospodarstw domowych, a tylko połowa jest zarejestrowana. Wielu abonentów jest też zwolnionych z opłat, stąd pod koniec ub. roku opłaty uregulowało jedynie ponad 31 proc. uprawnionych. Źródło: wirtualnemedia.pl","Warszawa, Siedziba TVP",
https://wiadomosci.onet.pl/kraj/ursula-von-der-leyen-nowa-przewodniczaca-ke-komentarz-premiera-morawieckiego/lw7b5r4,"Mateusz Morawiecki: głosowanie w PE pokazało, że głosy PiS były języczkiem u wagi","Mateusz Morawiecki, komentując wybór Ursuli von der Leyen na nową przewodniczącą KE, stwierdził, że to daje szanse na nowe otwarcie. Zdaniem premiera, w tej chwili Unia Europejska potrzebuje uspokojenia.","W głosowaniu w PE w Strasburgu Niemka Ursula von der Leyen została wybrana na stanowisko szefowej Komisji Europejskiej. Za polityk zagłosowało 383 europosłów, przeciwko jej kandydaturze było 327, od głosu wstrzymało się 22. - Chciałbym podkreślić to, że od początku opowiadaliśmy się za kandydatem kompromisu, który da nadzieję na pojednanie i będzie budować mosty między krajami. Dzisiaj to głosowanie pokazało, że głosy PiS były języczkiem u wagi. Chciałbym podziękować wszystkim posłom, którzy głosowali w ten sposób - tymi słowami rozpoczął konferencję premier Mateusz Morawiecki. Jak dodał, będą zabiegali o ważne dla Polski teki. - Nasze rozmowy sprzed głosowania były bardzo kluczowe i muszę przyznać, że jestem ostrożnym optymistą. Wierzę, że będziemy mieli po drugiej stronie dobrego partnera. Nowa przewodnicząca Komisji Europejskiej daje nadzieje na nowe otwarcie - stwierdził premier. Unia Europejska potrzebuje uspokojenia - mój rząd będzie dążył do tego, żeby doszło do kompromisu w wielu sprawach - zapowiedział Morawiecki.  Szefowa niemieckiego rządu cieszy się, że zyskuje nową partnerkę w Brukseli, choć traci minister w swoim gabinecie. ""Cieszę się, bo szefową Komisji Europejskiej zostanie przekonana i przekonująca Europejka. Z wielkim zapałem zajmie się ona wyzwaniami, przed którymi stoimy jako Unia Europejska. Dała to wyraźnie do zrozumienia w dzisiejszym wystąpieniu w Parlamencie Europejskim"" - napisała Merkel w oświadczeniu. - Niewiele brakowało, aby nie została wybrana. Trzeba to powiedzieć, że zaważyły głosy polskiej delegacji Prawa i Sprawiedliwości. Wygrała dzięki naszym głosom – powiedział profesor Legutko. Jak dodał, dzisiejsze poranne wystąpienie von der Leyen w PE nie zrobiło dobrego wrażanie na członkach EKR. - Polska delegacja uznała jednak, że trzeba jej dać szansę. Ona co prawda przesadnie podlizywała się socjalistom, widać jednak, że to nie poskutkowało. Ci, którym się najbardziej podlizywała, jej nie poparli – powiedział Legutko. Jak podkreślił, von der Leyen zrobiła dobre wrażenie na spotkaniu z nim przed kilkoma dniami i na spotkaniu z grupą EKR.",Mateusz Morawiecki,
https://wiadomosci.onet.pl/kraj/projekt-pis-o-waznosci-wyborow-bedzie-orzekac-cala-izba-kontroli-nadzwyczajnej-i/dewk2hp,Projekt PiS: o ważności wyborów będzie orzekać cała Izba Kontroli Nadzwyczajnej i Spraw Publicznych SN,"PiS złożyło w Sejmie projekt noweli Kodeksu wyborczego, zgodnie z którym Sąd Najwyższy będzie orzekał w składzie całej Izby Kontroli Nadzwyczajnej i Spraw Publicznych m.in. o sprawach takich jak ważność wyborów prezydenckich, do Sejmu, Senatu i PE.","Złożony dziś przez posłów PiS projekt nowelizacji Kodeksu wyborczego doprecyzowuje, że o ważności wyborów do Sejmu, Senatu, Parlamentu Europejskiego oraz ważności wyboru posła, przeciwko któremu wniesiono protest, Sąd Najwyższy będzie orzekał w składzie całej Izby Kontroli Nadzwyczajnej i Spraw Publicznych. Dotychczas w przepisie tym nie było wskazanej izby SN, która orzekała o ważności wyborów. W związku z tym w tej kwestii odwoływano się do ustawy o Sądzie Najwyższym. Jak wskazują autorzy projektu, ustawa o Sądzie Najwyższym rozstrzyga, że Sąd Najwyższy orzeka w składzie trzech sędziów. Projekt zakłada również, że o ważności wyboru Prezydenta Rzeczypospolitej będzie orzekał Sąd Najwyższy w składzie całej Izby Kontroli Nadzwyczajnej i Spraw Publicznych. Zgodnie z obowiązującymi przepisami, o ważności wyborów prezydenta orzeka cała Izba Pracy, Ubezpieczeń Społecznych i Spraw Publicznych. Zgodnie z projektem, ustawa wchodzi w życie 14 dni od dnia ogłoszenia. Jak wskazano w uzasadnieniu, do projektu zmiany legislacyjne służą wprowadzeniu korekt w przepisach dotyczących składów Sądu Najwyższego rozpoznających sprawy z zakresu prawa wyborczego. Zdaniem autorów projektu, zmiany mają na celu usprawnienie procedur oraz doprecyzowanie regulacji, które mogą budzić wątpliwości.",,
https://wiadomosci.onet.pl/kraj/krystyna-pawlowicz-z-polityki-odchodze/1dvj5fz,Krystyna Pawłowicz zapowiada odejście z polityki,"Posłanka opublikowała dziś na Twitterze post, w którym zapowiedziała, że jesienią zakończy swoją karierę polityczną. Krystyna Pawłowicz wyraziła przy tym swoją wdzięczność Jarosławowi Kaczyńskiemu.","""Jesienią SKOŃCZY się moja 8-letnia praca poselska. Jestem wdzięczna Prezesowi J.KACZYŃSKIEMU, że umożliwił mi udział w obronie i naprawie polskich spraw. Jestem dumna, że mogłam to robić, reprezentując w Sejmie i Krajowej Radzie Sądownictwa Prawo i Sprawiedliwość. Z polityki odchodzę"" - napisała posłanka.  Politycznie Krystyna Pawłowicz związała się z obozem PiS. W 2011 roku startowała z listy tej partii do Sejmu. Dość szybko z szerzej nieznanej parlamentarzystki stała się rozpoznawalną osobą. Znana jest ze swoich kontrowersyjnych wypowiedzi. To nie pierwszy raz, kiedy Krystyna Pawłowicz zapowiada swoje odejście z polityki. Wpis o podobnej treści zamieściła na Twitterze pod koniec ubiegłego roku. ""Mój czas w polityce w te Święta dobiegł końca, teraz młodzi"" - napisała parlamentarzystka. Dodała również, że ""czas już pomyśleć o życiu poza polityką,zobaczyć jeszcze miejsca rodzinne,pokurować zdrowie, posprzątać po sobie (pisownia oryginalna - red.)"".",Krystyna Pawłowicz,
https://wiadomosci.onet.pl/kraj/pis-przedstawi-oponentom-propozycje-porozumienia-kaczynski-propozycja-pojawi-sie-do/1rkv65b,Kaczyński: do wyborów przedstawimy oponentom politycznym propozycję porozumienia,"Jarosław Kaczyński podkreślił, że PiS przed wyborami przedstawi propozycję porozumienia, które miałoby zakończyć wojnę na polskiej scenie politycznej. Jego zdaniem konkurencja w polityce jest nieunikniona, ale powinna funkcjonować na bardziej cywilizowanych warunkach. Prezes PiS podkreślił, że padnie z ich strony oficjalna propozycja, lecz dopiero gdy emocje nieco opadną.","Kaczyński podczas niedzielnego pikniku rodzinnego w gminie Gózd zainaugurował objazd liderów PiS po kraju. Podczas wystąpienia podkreślał m.in., że Polska jest na pierwszym miejscu w Europie, jeśli chodzi o tempo rozwoju. - I chcemy, by tak było dalej, ale to wymaga społecznej zgody, to wymaga zakończenia tej wojny, która się toczy w Polsce. My też będziemy szli w tym kierunku. My nie chcemy kłótni, chcemy, byśmy się porozumieli - zaznaczył. Lider PiS podkreślił też, że ci, ""którzy mówią o jakichś śmietnikach, ciągle stosują ten agresywny język, naprawdę Polsce nie służą"". - Kończmy z tym. Potrzebne jest porozumienie. Potrzebna jest sytuacja, w której razem wykorzystamy tę wielką szansę, która dzisiaj dla Polski naprawdę istnieje - powiedział. Pytany jak miałoby wyglądać to nowe otwarcie w polityce, Kaczyński powiedział, że jego ugrupowanie będzie się nad tym zastanawiać, gdyż ""druga strona wyraźnie nie wykazuje ochoty do takiego porozumienia"". - Z całą pewnością jakaś propozycja z naszej strony jeszcze padnie - zaznaczył. - Nie chcę w tej chwili niczego uprzedzać, tym bardziej że chciałbym dać chwilę drugiej stronie do namysłu, aby nie odrzucała tego w pierwszym odruchu, który jest wobec nas repulsywny. Zobaczymy. Uważam, że nawet jeśli w tej chwili szansa na takie porozumienie jest naprawdę niewielka, bo tak to oceniam, to trzeba próbować iść w tym kierunku - powiedział szef PiS. Kaczyński zaznaczył, że takie porozumienie nie oznaczałoby, że ""nie konkurujemy ze sobą, tylko że są inne reguły tej konkurencji"". - Bardziej cywilizowane, że uznajemy wyniki wyborcze, uznajemy pewną potrzebę dotyczącą np. naprawy polskiego państwa, takiej konstrukcji ustrojowej, która będzie służyła rozwojowi, oczywiście zachowując wszelkie prawa obywatelskie i wszelkie reguły demokracji i praworządności - oświadczył. - To jest sprawa niełatwa, ale z naszej strony jakaś tego rodzaju inicjatywa będzie miała miejsce, chociaż po pewnym uspokojeniu nastrojów. Nam chodzi po prostu o pewną propozycję, chcemy ją dopracować i złożyć w momencie, kiedy emocje trochę opadną - podkreślił. Dopytywany, kiedy można spodziewać się przedstawienia przez PiS propozycji, Kaczyński stwierdził, że będzie to zależało od sytuacji. - Sądzę, że do wyborów tego rodzaju propozycja się pojawi, chyba że druga strona popadnie w taką agresję, że to już zupełnie nie będzie miało sensu. Mam jednak nadzieję, że tak się nie stanie - podsumował Kaczyński.",Jarosław Kaczyński,
https://wiadomosci.onet.pl/kraj/jaroslaw-kaczynski-o-porazce-beaty-szydlo-w-pe/4vl8y1h,Porażka Beaty Szydło w PE. Kaczyński: to złamanie zawartych porozumień,"Odrzucenie kandydatury Beaty Szydło na szefową unijnej komisji ds. zatrudnienia to złamanie zawartych porozumień, to nigdy wcześniej nie miało miejsca; była premier zapłaciła za to, że jest przedstawicielką katolickiego kraju i uznaje chrześcijańskie wartości - powiedział PAP prezes PiS Jarosław Kaczyński.","Była premier, europosłanka PiS Beata Szydło w poniedziałek w tajnym głosowaniu po raz drugi nie została wybrana w Strasburgu na stanowisko szefowej komisji zatrudnienia i spraw społecznych Parlamentu Europejskiego. Za jej kandydaturą opowiedziało się 19 europosłów, przeciw było 34, od głosu wstrzymało się dwóch eurodeputowanych. - To zaskoczenie nie tylko dla nas, bo mieliśmy zawarte pewne porozumienia na najwyższym szczeblu. Premier Mateusz Morawiecki informował mnie, że tuż po tym głosowaniu zadzwoniła do niego kanclerz Niemiec Angela Merkel z przeprosinami, wyrazami zdumienia i szoku po tym, co się stało. Zapewniała, że wszyscy przedstawiciele Europejskiej Partii Ludowej głosowali za kandydaturą pani premier - komentował w rozmowie z PAP szef PiS. Jak dodał, nie zmienia to faktu, że wynik głosowania był wbrew ustaleniom. ""Doszło do bardzo poważnego rozprężenia w UE i to jest zjawisko niedobre, i wyraźnie związane z bardzo ostrą ofensywą lewicy. Ta szeroko rozumiana lewica jest właściwie bez wyjątku lewicą skrajną"" - podkreślił. - Już po głosowaniu przedstawiciel Rumunii, liberał, stwierdził, iż ktoś inny z EKR może być wybrany na to stanowisko, ale musi przestrzegać wartości. Była na to znakomita odpowiedź pani premier, że ona uznaje te wartości, które leżą u źródeł UE i jednocześnie reprezentuje te wartości, które tworzą wspólnotę w Polsce, to właśnie dzięki temu uzyskała tak dobry wynik podczas eurowyborów - ponad 500 tys. głosów - zwrócił uwagę Kaczyński. - Sądzę, że w przypadku Beaty Szydło był tu repulsywny odruch wobec osoby, której system wartości jest inny niż bardzo wielu obecnych parlamentarzystów – zarówno z formacji skrajnie lewicowych, jak i liberalno-lewicowych. To wygląda na powtórkę ze sprawy Rocco Buttiglione, który przed laty był kandydatem Włoch na stanowisko unijnego komisarza. Przed głosowaniem przyznał się do konserwatywnych, chrześcijańskich wartości, jakie wyznawał, czego skutkiem było to, że nie został wybrany na to stanowisko - mówił szef PiS. Kaczyński ocenił ponadto, że jeżeli w tej chwili umowy, porozumienia, nie są przestrzegane, to jest to z jednej strony ""kwestia pewnego gniewu, który panuje w Unii Europejskiej, a z drugiej strony - kwestia wartości"". ""Polska, jeśli chodzi o wartości, jest w zupełnie innym miejscu niż bardzo wiele państw europejskich. Beata Szydło zapłaciła po prostu za to, że jest reprezentantką katolickiego kraju i uznaje chrześcijańskie wartości"" - ocenił lider PiS. - Mamy nadzieję, że ta sytuacja, ten kryzys wartości minie, ale będzie to wymagało wysiłku przedstawicieli zarówno tych większych, silniejszych krajów Unii, jak i tych mniejszych - zaznaczył. Dopytywany, czy odrzucenie kandydatury Szydło będzie miało wpływ na decyzję EKR dotyczącą wtorkowego głosowania nad kandydaturą Ursuli von der Leyen na szefową Komisji Europejskiej, Kaczyński odpowiedział, że ""w oczywisty sposób może mieć"". - Ostateczną decyzję w tej sprawie będą podejmować jednak europosłowie, bo tutaj nie ma żelaznej dyscypliny. Jakie będą nasze sugestie w tej sprawie, to nie zostało jeszcze rozstrzygnięte - zaznaczył szef PiS. W pierwszym głosowaniu, które odbyło się w ubiegłą środę, za kandydaturą Szydło - kandydatki grupy Europejskich Konserwatystów i Reformatorów - było 21 posłów, przeciw wystąpiło 27, a dwóch wstrzymało się od głosu. Szydło była jedyną kandydatką. Na wniosek socjalistów głosowanie było tajne. Według nieoficjalnych informacji PAP przeciw kandydaturze Szydło głosowali wtedy przedstawiciele frakcji socjalistów, liberałów, Zieloni oraz lewicowa grupa GUE.",Beata Szydło i Jarosław Kaczyński (zdjęcie z 2017 roku),
https://wiadomosci.onet.pl/kraj/przemyslaw-czarnek-bedzie-kandydatem-pis-do-senatu/9tbk9dz,Nieoficjalnie: Przemysław Czarnek będzie kandydatem PiS do Senatu,"Wojewoda lubelski Przemysław Czarnek będzie kandydatem PiS w wyborach do Senatu - nieoficjalnie dowiedział się Onet. Wystartuje w okręgu nr 16 (Lublin), czyli zmierzy się z kandydatem Koalicji Obywatelskiej Jackiem Burym. Wcześniej swój start zapowiedział również popierany przez Obywateli RP Paweł Cegiełko.","Nasze doniesienia potwierdziliśmy w dwóch niezależnych źródłach. Taka informacja padła wczoraj podczas posiedzenia zarządu PiS okręgu nr 6. Według szefa lubelskich struktur Krzysztofa Michałkiewicza jest niemal pewne, że to Przemysław Czarnek powalczy o mandat senatora w Lublinie. Tym samym Andrzej Stanisławek, który w zeszłym tygodniu złożył dymisję z funkcji wiceministra nauki, nie będzie mógł liczyć na reelekcję. Ostateczny kształt list wyborczych PiS poznamy dokładnie za tydzień, o czym poinformował dziś wicemarszałek Sejmu. - 23 lipca odbędzie się posiedzenie Komitetu Politycznego Prawa i Sprawiedliwości, na którym zatwierdzone zostaną listy wyborcze. Opozycja znów daleko w tyle - zapowiedział na Twitterze Ryszard Terlecki.  Podczas zarządu odczytano również nazwiska z szerokiej listy kandydatów, którzy zamierzają ubiegać się o mandat posła. Z pewnością na liście spodziewać należy się obecnych parlamentarzystów: Sylwester Tułajew, Artur Soboń, Krzysztof Michałkiewicz, Lech Sprawka, Krzysztof Głuchowski, Krzysztof Szulowski, Jerzy Bielecki, Sławomir Skwarek, Adam Kałaska i Gabriela Masłowska.  Na szerokiej liście znaleźli się jeszcze m.in. Andrzej Pruszkowski, Jarosław Stawiarski, Tomasz Pitucha, Małgorzata Suchanowska, Ewa Szałachwiej i Tomasz Solis. Część z tych osób zgłosiła się samodzielnie. Do sprawy kandydowania wojewody lubelskiego odniósł się na Twitterze jego rzecznik prasowy. Uważa, że informacje o kandydowaniu Przemysława Czarnka do Senatu są niesprawdzone. Obecnie wojewoda przebywa na urlopie i nic mu na ten temat nie wiadomo. - Z informacji przekazanych przez członków zarządu okręgowego PiS nr 6 wynika, że na wczorajszym posiedzeniu wojewoda Przemysław Czarnek był rekomendowany na listę kandydatów PiS do Sejmu - zaznacza Marek Wieczerzak.",Przemysław Czarnek,
https://wiadomosci.onet.pl/kraj/pis-zaczyna-kampanie-wyborcza-na-piknikach-rodzinnych-trwaja-prace-nad/cekd5d7,PiS zaczyna kampanię wyborczą na piknikach rodzinnych. Trwają prace nad zaktualizowanym programem,"PiS i Zjednoczona Prawica skupia się na spotkaniach z wyborcami w formacie ""pikników rodzinnych"". Pierwszy, z udziałem prezesa PiS, odbył się w niedzielę w miejscowości Gózd (woj. mazowieckie). W najbliższy weekend odbędą się kolejne spotkania, tym razem nie w jednej miejscowości, ale w całej Polsce - podaje ""Rzeczpospolita"".","Prawica chce też uruchomić inne elementy: autobus, czy organizować duże wiece. W prace sztabowe jest bezpośrednio zaangażowany Jarosław Kaczyński. Według rozmówców ""Rzeczpospolitej"" PiS chce prowadzić kampanię pod hasłem ""Dobry czas Polski i Polaków"". W Zjednoczonej Prawicy trwają też prace nad listami, jak i propozycjami programowymi. PiS bada m.in. społeczny odbiór pakietu nowych propozycji, które będą zaprezentowane na konwencji pod koniec sierpnia lub na początku września. Wtedy ma też być gotowy zaktualizowany program PiS - czytamy w ""Rzeczpospolitej"". Źrodło: ""Rzeczpospolita""",Jarosław Kaczyński podczas pikniku wyborczego,
https://wiadomosci.onet.pl/kraj/tvp-info-promowalo-kandydatow-pis-inni-nie-beda-tak-prezentowani/ege9x83,"TVP Info promowało kandydatów PiS, inni nie będą tak prezentowani","Szef Telewizyjnej Agencji Informacyjnej Jarosław Olechowski tłumaczy, że w TVP Info nie będzie już oddzielnych grafik dla każdego z liderów list wyborczych, bo rzekomo widzom to się nie spodobało - podaje serwis branżowy Press.","Od soboty kanał TVP Info pokazywał grafiki ze zdjęciami kandydatów Prawa i Sprawiedliwości. Grafiki były umieszczane w prawym dolnym rogu ekranu i zawierały imiona oraz nazwiska kandydatów, a także nazwy i numery ich okręgów wyborczych. Na Twitterze dziennikarze oceniali, że chodzi o promowanie kandydatów PiS. Wczoraj przed południem Jarosław Olechowski, dyrektor TAI, na Twitterze poinformował, że ""w tej formie zamierzaliśmy informować o wszystkich »jedynkach« niezależnie od ich barw partyjnych. Jednak rezygnujemy z tej formy graficznej prezentacji z powodu dyskusji, jaką wywołała"". - Była dyskusja na Twitterze na ten temat, z której wynikało, że widzom się nie spodobała taka forma prezentowania kandydatów – mówi Olechowski. I dodaje: - Będziemy informowali o kandydatach kolejnych partii, ale w inny sposób. Większość dziennikarzy nie uwierzyła w tłumaczenie szefa TAI. ""Czyli poinformowaliśmy tylko o jedynkach PiS :D :D :D bo wam się hejterzy nie podobało i chcieliśmy, ale przez was PO swoich jedynek nie zobaczy"" - napisała Dominika Długosz z Newsweek.pl. A Marek Twaróg, redaktor naczelny ""Dziennika Zachodniego"", skomentował: ""Komediant"". - TVP wielokrotnie dowiodła, że wspiera PiS. Nie wierzę Olechowskiemu, że przekazy TVP miałyby stać się zrównoważone. Moim zdaniem dotarło do niego, że przesadzili i muszą teraz jakoś się z tego wycofać, nie używając przy tym słowa przepraszam – uważa Bartosz Wieliński, szef działu zagranicznego ""Gazety Wyborczej"".","Prezes TVP Jacek Kurski, szef TAI Jarosław Olechowski i dziennikarka Edyta Lewandowska",
https://wiadomosci.onet.pl/kraj/specustawa-o-westerplatte-niezgodna-z-konstytucja-i-prawem-ue/qc7l7dg,Specustawa o Westerplatte niezgodna z konstytucją i prawem UE?,"Według opinii prawników z biur legislacyjnych Sejmu i Senatu, przyjęta w piątek przez Senat specustawa o Westerplatte może być niezgodna z konstytucją i prawem unijnym - informuje ""Gazeta Wyborcza"".","Ustawa o inwestycjach w zakresie budowy Muzeum Westerplatte i Wojny 1939 – Oddziału Muzeum II Wojny Światowej w Gdańsku została przyjęta przez Senat w piątek. Tydzień wcześniej, po burzliwej dyskusji, uzyskała poparcie Sejmu. Jak przypomina ""Gazeta Wyborcza"", ekspresowe tempo przyjęcia specustawy jest spowodowane tym, że PiS chce rozpocząć budowę muzeum jeszcze przed wyborami. Rozpoczęcie inwestycji ma się również zbiec z obchodami 80. rocznicy wybuchu II wojny światowej. Specustawa odbiera własność części terenu Westerplatte miastu Gdańsk. Podczas procedowania ustawy nie wzięto pod uwagę zastrzeżeń, jakie zgłaszali prawnicy z biur legislacyjnych Sejmu i Senatu. Biuro Analiz Kancelarii Sejmu wskazywały w swojej opinii, że specustawa może być niezgodna z prawem unijnym. ""Projekt ustawy może zostać uznany za projekt przewidujący udzielenie pomocy państwa w rozumieniu prawa UE. Zgodnie z art. 16a ustawy z dnia 30 kwietnia 2004 r. o postępowaniu w sprawach dotyczących pomocy publicznej Marszałek Sejmu powinien wystąpić do Prezesa Urzędu Ochrony Konkurencji i Konsumentów z wnioskiem o wydanie opinii o tym projekcie"" - cytuje opinię biura ""Gazeta Wyborcza"". Senackie biuro z kolei wskazywało na możliwą niezgodność z konstytucją. ""Z zasad dobrej legislacji wynika, że nie powinno się wprowadzać licznych wyjątków od reguł, które już obowiązują"" - podkreślono. ""Wnioskodawcy w uzasadnieniu do projektu ustawy przyznają, że istnieje możliwość zrealizowania projektowanego celu w oparciu o przepisy ogólne, jednakże z uwagi na przypadającą w 2019 roku 80. rocznicę wybuchu II wojny światowej istnieje pilna potrzeba sprawnego przeprowadzenia planowanej inwestycji, która to uzasadnia (w ich opinii) zastosowanie szczególnej regulacji. W związku z tym pozostaje wątpliwość oraz otwarta kwestia konstytucyjnej oceny stopnia adekwatności zastosowanych w ustawie ograniczeń praw stron w odniesieniu do przyczyny uzasadniającej wprowadzenie tego rodzaju regulacji""- czytamy w opinii. Więcej w dzisiejszej ""Gazecie Wyborczej"".",Westerplatte,
https://wiadomosci.onet.pl/tylko-w-onecie/sierakowski-vega-kontra-kurski-czyli-kino-moralnego-niepokoju-na-miare-epoki-opinia/rvt5g2w,"Sierakowski: Vega kontra Kurski, czyli kino moralnego niepokoju na miarę epoki [OPINIA]","Kiedy Patryk Vega zaczął promować swój film „Polityka” wyśmiewający obóz rządzący, poznaliśmy odpowiedź Prawa i Sprawiedliwości, które za pośrednictwem szefa TVP Jacka Kurskiego przejęło promocję filmu Jacka Bromskiego w gwiazdorskiej obsadzie złożonej z aktorów krytycznych wobec władzy. Co wyjdzie z tej konfrontacji?","Nie czekam z ekscytacją na „Politykę” Patryka Vegi. Nie dlatego, że mam wyrobioną opinię o tym reżyserze. O pierwszej części „Pitbulla” i serialu zrealizowanym dla TVP mam jak najlepsze zdanie. A tego, co było później nie uważam za totalne dno, jak część moich znajomych. Artysta nowym filmem próbuje powtórzyć sukces „Kleru” Smarzowskiego i „Tylko nie mów nikomu” braci Sekielskich. Robi to na siłę, więc powstaje wrażenie, jakby na siłę też wchodził w konflikt z władzą. Niekoniecznie w imię jakichś przekonań.  Efekt jest taki, że im bardziej reżyser zapowiada, że jego film ma być czymś więcej niż tylko filmem, tym bardziej widać, że chodzi mu tylko o film, a nie o politykę. Vega i tak ugra, co chciał. Kasę już ma, teraz może mieć jeszcze medal za odwagę. Nic nie ryzykuje, bo jak sam podkreśla, nie potrzebuje PISF do produkcji swoich filmów, bo tak je robi, że widzowie walą do kin milionami.  Władza znalazła właśnie odpowiedź. Cały garnitur wybitnych artystów wziął udział w filmie o aferze Amber Gold, którego dystrybucję przejęła TVP. Ma tak zmontować spoty promujące film, że staną się częścią kampanii wyborczej Prawa i Sprawiedliwości. W filmie biorą udział największe gwiazdy na co dzień krytykujące władzę: Janusz Gajos (nawet jeśli nie chodzi w pierwszym rzędzie protestów, to po „Klerze” i tak go tam widać), Andrzej Seweryn i Olgierd Łukaszewicz, który prowadzi prywatną misję w celu obalenia reżimu, a na dokładkę jeszcze Maciej Maleńczuk. Brakuje jeszcze w roli naturszczyków Donalda Tuska i Lecha Wałęsy. Film ma się nazywać Solid Gold. Reżyserem i scenarzystą jest Jacek Bromski. Z aferą Amber Gold film łączy miejsce akcji, czyli Trójmiasto, linie lotnicze i bank Solid Gold.  Premiera miała być 5 lipca, ale prezes TVP Jacek Kurski w ostatniej chwili przesunął ją na 11 października. Nie chodzi o to, żeby widz film obejrzał. Chodzi o to, żeby go nie obejrzał, ale doskonale znał materiały promocyjne, w których najlepsi polscy aktorzy w imieniu władzy oskarżać będą poprzednie rządy o kradzież oszczędności Polaków, korupcję i nieudolność. Czyli o to samo, o co od czterech lat komisja ds. „wyjaśnienia” afery Amber Gold oskarża Donalda Tuska i innych polityków Platformy Obywatelskiej. Wszystko ma być sposobem na bezkarne wydanie rzeki pieniędzy publicznych na partyjną kampanię z gwiazdorską obsadą. Kiedyś spotkałem jednego z niewielu prawdziwych aktorów w filmie Smoleńsk i ostrożnie zapytałem go, o co chodzi. I naprawdę nie zorientował się w czym wziął udział. Mało kto wie, jak się robi film i że nie kręci się jednej sceny za drugą w kolejności, w jakiej są pokazywane. Nakręca się tonę materiału, a wykorzystuje tylko część. A o tym, jak to zostanie zmontowane, nie wie nikt, dopóki nie zostanie zmontowane. No i przecież, jak się nie wierzy w teorie spiskowe PiS-u, to się nie wierzy. A afera Amber Gold się rzeczywiście zdarzyła. I temat na film faktycznie bardzo dobry. Wszystko jest więc zgodne z rzeczywistością i z przyzwoitością. I właśnie dlatego tak bardzo nieostrożne i narażone na wykorzystanie przez władze.  Jeśli można więc być czymś zaskoczonym, to ufnością twórców. PiS sprzedaje nam teorię spiskową na temat Amber Gold z taką nachalnością, że zaangażowanie się w robienie filmu na kanwie akurat tej afery trochę zaskakuje. Jak to możliwe, że reżyser, który jest także scenarzystą, chciał zrobić taki film akurat teraz? Najpewniej po prostu zignorował zabiegi PiS-u, ale PiS słynie z tego, że się nie certoli, więc wchodzenie z nim w konfrontacje, albo choćby przechodzenie obok nie może być takie beztroskie. Artyści zostali normalnie wrobieni. Teraz można im tylko współczuć i starać się szukać wyjścia z tej wyjątkowo perfidnej sytuacji.  Na co innego chciałem jednak zwrócić uwagę. Gdy dojdzie już do konfrontacji filmu Vegi i spotów Kurskiego, u Polaków w głowach może powstać wrażenie, że polityka sprowadza się wyłącznie do prymitywnych afer. I że to tylko gra. Skoro filmem się obala władze, to polityka to tylko film. Nie ma się czym tak bardzo przejmować. Skoro wszyscy kradną i oszukują – tak jak zawsze w filmach – to decyduje siła i cwaniactwo. A odwoływanie się do jakichś zasad, takich jak konstytucja, jest śmiechu warte. W takiej rzeczywistości zostaje miejsce tylko dla populistów. Takie kino moralnego niepokoju, jaka władza. Ale PiS to nie są żarty, ani tania sensacja. ",Jacek Kurski i Patryk Vega,
https://wiadomosci.onet.pl/kraj/ministerstwo-energii-adam-gaweda-nowym-wiceministrem/10gfjbj,Senator PiS Adam Gawęda nowym wiceministrem energii,"Nowy wiceminister energii ma być odpowiedzialny m.in. za sprawy górnictwa. Zastąpił Grzegorza Tobiszowskiego, który w maju został posłem do Parlamentu Europejskiego.","Senator Adam Gawęda ma 51 lat. Jest przewodniczącym senackiej Komisji Gospodarki Narodowej i Innowacyjności, gdzie zajmuje się m.in. sprawami sektora energetycznego, surowców i innowacji. Pracuje też w Komisji Środowiska. Był posłem na Sejm RP VI kadencji, w latach 2007-2011. Od 2015 r. jest senatorem - w okręgu rybnickim poparło go ponad 69 tys. wyborców. Nowy wiceminister jest absolwentem Politechniki Śląskiej w Gliwicach na kierunku górnictwo i geologia. Jest ekspertem polityki surowcowo-energetycznej, członkiem Polskiego Komitetu Światowej Rady Energetycznej. W latach 1994-2007 pracował w górnictwie, był m.in. zastępcą kierownika służby strzałowej, nadsztygarem górniczym, zastępcą kierownika robót górniczych oraz koordynatorem zespołu zarządzania środkami produkcji w Centrum Wydobywczym Południe Kompanii Węglowej i szefem inwestycji w kopalni Rydułtowy-Anna. Jest współautorem raportów i opracowań poświęconych górnictwu. Pracował nad ustawą Prawo geologiczne i górnicze, a także nad nowelizacją Prawa energetycznego, wspierającą energię produkowaną z metanu górniczego w procesie kogeneracji. Przygotował raport o stanie górnictwa wraz z propozycjami planu naprawczego i restrukturyzacyjnego. Uczestniczył w pracach zespołów przygotowujących raporty pt. ""Potencjał redukcji emisji gazów cieplarnianych w Polsce do roku 2050"" oraz ""Prognoza zapotrzebowania gospodarki polskiej na węgiel kamienny i brunatny jako surowca dla energetyki w perspektywie 2050 roku"". Brał też udział w projekcie ""Wizja zrównoważonego rozwoju dla polskiego biznesu 2050"". Przed rozpoczęciem kariery parlamentarnej Gawęda działał w samorządzie, był m.in. radnym i wiceszefem rady powiatu wodzisławskiego oraz radnym sejmiku woj. śląskiego w latach 2014-2015. W 2014 r. bez powodzenia ubiegał się o urząd prezydenta Wodzisławia Śląskiego. Senator Gawęda mieszka w Syryni w gminie Lubomia, w powiecie wodzisławskim. Ma żonę i dorosłą córkę. Należy do Prawa i Sprawiedliwości.",Adam Gawęda,
https://wiadomosci.onet.pl/kraj/kim-jest-pani-basia-sekretarka-jaroslawa-kaczynskiego/m86mmn6,"Kim jest ""pani Basia"", sekretarka Jarosława Kaczyńskiego?","Barbara Skrzypek od dawna znana jest jako najbliższa współpracownica prezesa PiS. Nowe fakty z jej kariery u boku polityków ujawnił poseł Krzysztof Brejza. ""Pani Basia"" przez dziewięć lat pracowała w Urzędzie Rady Ministrów PRL, w czasie pełnienia funkcji premiera przez gen. Wojciecha Jaruzelskiego. Pracowała m.in. w Kancelarii Tajnej, gdzie miała dostęp do państwowych tajemnic służbowych.",,,
https://wiadomosci.onet.pl/kraj/kaczynski-spotkal-sie-z-przedstawicielem-niemieckiej-cdu-o-czym-rozmawiali/1jhl5fh,Spotkanie Kaczyńskiego z przedstawicielem niemieckiej CDU. Tematem obsada unijnych stanowisk,"Prezes PiS Jarosław Kaczyński rozmawiał z ""wysoko postawionym wysłannikiem"" Unii Chrześciijańsko-Demokratycznej (CDU) - wynika z informacji PAP uzyskanych w PiS. Z tego ugrupowania wywodzi się Ursula von der Leyen - kandydatka na przewodniczącą Komisji Europejskiej.","O spotkaniu wspomniał sam Jarosław Kaczyński podczas pikniku rodzinnego w gminie Gózd. - Przepraszam, bo się spóźniłem, a tego nie wolno robić. Ale mamy - miejmy nadzieję mały - kryzys w Unii Europejskiej i trzeba było porozmawiać z wysłannikami i dlatego nie mogłem być tutaj na czas - mówił Kaczyński do uczestników pikniku. Jak wynika z informacji PAP wczesnym popołudniem lider PiS spotkał się w Warszawie z wysłannikiem niemieckiego CDU. Rozmowa - jak poinformowało źródło PAP - dotyczyło umów koalicyjnych w ramach Unii Europejskiej; chodzi o wzajemne popieranie kandydatów na najważniejsze stanowiska w Brukseli. Spotkanie było konsekwencją odrzucenia kandydatury Beaty Szydło na stanowisko szefowej unijnej komisji ds. zatrudnienia. W tym tygodniu w Brukseli ma się odbyć głosowanie nad kandydaturą niemieckiej szefowej MON Ursuli von der Leyen na stanowisko szefowej Komisji Europejskiej. Prawo i Sprawiedliwość rozważa ponowne wystawienie kandydatury Beaty Szydło na stanowisko szefowej komisji ds. zatrudnienia. ",Jarosław Kaczyński,
https://wiadomosci.onet.pl/kraj/jaroslaw-kaczynski-zapowiedzial-nowy-program-prawa-i-sprawiedliwosci/0lvpf20,Jarosław Kaczyński we wsi Kuczki-Kolonia: konkretny program przedstawimy w sierpniu-wrześniu,"- Nie musimy się upodabniać do tych na Zachodzie, nie musimy stać pod tęczową flagą. Możemy stać pod flagą biało-czerwoną - mówił prezes PiS podczas pikniku rodzinnego we wsi Kuczki-Kolonia. Kaczyński zainaugurował objazd polityków PiS po kraju przed jesiennymi wyborami parlamentarnymi. Zapowiedział, że konkretny program PiS przedstawi ""gdzieś w sierpniu, może na początku września"".","Swoje wystąpienie prezes PiS zaczął od przeprosin za spóźnienie. - Mamy mały kryzys w UE, trzeba było porozmawiać z jakimiś tam wysłannikami, nie mogłem być na czas, za co przepraszam - powiedział. Z informacji PAP wynika, że Jarosław Kaczyński spotkał się z przedstawicielem niemieckiej CDU. Polityk przekonywał, że PiS chce rozmawiać z ludźmi ""wszędzie, na wsi i w mieście, by ostatecznie uzyskać odpowiedź - jak iść dalej"". - Zapowiedzieliśmy cztery lata temu, że pójdziemy pewną drogą i każdy, kto zna fakty, musi przyznać, żeśmy tą drogą poszli - mówił prezes PiS. - Bo ten system, gdy owoce wzrostu były dzielone niesprawiedliwie, został w znacznym stopniu skorygowany. Jeszcze nie tak, jakbyśmy chcieli, jeszcze nie można powiedzieć, że wszyscy Polacy mają takie same szanse, takie same dochody. Ale idziemy w tym kierunku i będziemy dalej iść, jeśli uzyskamy państwa poparcie - zapewniał Kaczyński. - Zaczęliśmy budowę domu. Dom buduje się od fundamentów. Fundamentem jest rodzina i myśmy postanowili rodziny wesprzeć. Postanowiliśmy uczynić wszystko, co możliwe, by rodzinom było lepiej - mówił prezes PiS, przypominając o programie 500 plus oraz rozszerzeniu go również na pierwsze dziecko. - Ale są także inne kwestie, związane np. z sytuacją wsi. Niemała część tego, co zostało uczynione dla polskich rodzin, polskich seniorów, dotarło na polską wieś. Dziś na wsi proporcjonalnie jest dużo więcej dzieci niż w miastach - stwierdził. - To samo dotyczy takich posunięć, jak 13 emerytura itd. Nie zapomnieliśmy o rolnikach - sprawy związane z paliwem, rolniczym handlem detalicznym, ochroną ziemi - wymieniał Kaczyński. Mówił też o budowie dróg, ""odtwarzaniu połączeń, komisariatów, poczt"". - To, co zostało zniszczone, będzie przywrócone - zadeklarował. - Tych pomysłów, planów jest w tej chwili bardzo dużo. Ale chcemy o nich rozmawiać, o tym, czego państwo sobie życzą. Gdy ogłosimy nasz konkretny program, bo w Katowicach to była tylko dyskusja, ogłosimy go gdzieś w sierpniu, może w początku września - mówił Kaczyński. Lider PiS podkreślił, że w Polsce ""chcemy szybko się rozwijać"". Powiedział, że ""jesteśmy na pierwszym miejscu w Europie, jeśli chodzi o tempo rozwoju (...) i na czwartym na świecie, jeśli chodzi o większe państwa"". - I chcemy, by tak było dalej, ale to wymaga społecznej zgody, to wymaga zakończenia tej wojny, która się toczy w Polsce. My też będziemy szli w tym kierunku. My nie chcemy kłótni, chcemy, byśmy się porozumieli - zaznaczył. - Potrzebne jest porozumienie. Potrzebna jest sytuacja, w której razem wykorzystamy tę wielką szansę, która dzisiaj dla Polski naprawdę istnieje - dodał. - My nie chcemy wojny, chcemy, byśmy się porozumieli, tak jak np. w Irlandii, która jest teraz dużo bogatsza niż Niemcy. Czy tak może być z Polską? Może! Tylko potrzebne jest porozumienie, zgoda - mówił Kaczyński. - Ci wszyscy, którzy mówią o jakichś śmietnikach, stosują ten agresywny język, naprawdę Polsce nie służą. Kończmy z tym, potrzebne jest porozumienie. Potrzebna jest sytuacja, w której razem wykorzystamy tę wielką szansę, która dziś dla Polski istnieje - podkreślał. - Wiemy, że jesteśmy oblewani pomyjami. Krzyczą o jakiejś dyktaturze. To bzdury - mówił. - Jakby była dyktatura, to nie byłoby opozycji, nie byłoby tego, co się wyprawia wobec nas - uważa prezes PiS. - Jesteśmy wyspą wolności w Europie - powtórzył. - Nie musimy się upodabniać do tych na Zachodzie, nie musimy stać pod tęczową flagą. Możemy stać pod biało-czerwoną - powiedział Kaczyński. Dodał, że ""za cztery lata ktoś inny będzie stał na moim miejscu, bo ja już swoje lata mam, i będzie mógł powiedzieć - kolejny raz dotrzymaliśmy słowa"". Jarosław Kaczyński wygłosił swoje przemówienie na pikniku rodzinnym pod hasłem: ""Dobry czas dla Polski"", zorganizowanym w miejscowości Kuczki-Kolonia, w gminie Gózd (woj. mazowieckie). To kolejny etap przygotowań partii rządzącej do wyborów parlamentarnych. 6 lipca w Katowicach odbyła się konwencja programowa Prawa i Sprawiedliwości. W trakcie konwencji odbyło się kilkanaście sesji plenarnych z udziałem szefów poszczególnych resortów oraz kilkadziesiąt paneli eksperckich.",Jarosław Kaczyński,
https://wiadomosci.onet.pl/kraj/wystapienia-schetyny-i-kaczynskiego-fala-komentarzy/66vy9q5,Fala komentarzy po wystąpieniach liderów PO i PiS,"Wystąpienia Grzegorza Schetyny i Jarosława Kaczyńskiego wzbudziły wiele emocji. - Schetyna sam nie wierzy w to, co mówi - przekonywała Beata Mazurek. Z drugiej strony rzeczniczka SLD Anna Maria Żukowska stwierdziła: ""Zaprezentowane przez Grzegorza Schetynę rozwiązania programowe to krok naprzód, odejście od lat 90."".","Sobota obfitowała w polityczne wydarzenia. Najpierw Grzegorz Schetyna przedstawił sześć głównych zmian, jakie jego partia chciałaby po wyborach w Polsce wdrażać. Zapowiedział m.in.: związki partnerskie, zniesienie zakazu handlu w niedzielę, podwyżki płac, gruntowne zmiany w ochronie zdrowia, utrzymanie trzynastej emerytury i radykalny program ochrony klimatu, w tym wyeliminowanie węgla w energetyce do 2040 r. Potem Jarosław Kaczyński zaprezentował listę ""jedynek"" w 41 okręgach na jesienne wybory do Sejmu. Politycy i analitycy szeroko komentowali oba wystąpienia partyjnych liderów. ""Schetyna sam nie wierzy w to, co mówi. Agresją i emocjami próbuje zamazać brak wiarygodności KE. Naiwne nadzieje, że Polacy już zapomnieli jak nieudolnie rządzili i jakie Eldorado mieli złodzieje. Tylko w kłamstwach i manipulacjach trzymają wysoki poziom. Tak w tym są mistrzami"" - napisała Beata Mazurek na Twitterze. Słowa Schetyny w mocnych słowach skomentował także wicemarszałek Sejmu Stanisław Tyszka (Kukiz'15). - Nie oglądałem tego, dlatego, że szkoda mi czasu. Platforma Obywatelska obiecywała bardzo różne rzeczy przez wiele lat i nigdy niczego nie dotrzymała, m.in. obiecywała reformy systemowe, jednomandatowe okręgi wyborcze, niskie podatki, itd. Nigdy nie dotrzymała żadnych obietnic, w związku z tym szkoda czasu w ogóle się tym zajmować - powiedział polityk Kukiz'15. Rzecznik PSL Jakub Stefaniak powiedział z kolei, że część - z zaprezentowanych przez Schetynę rozwiązań - znajduje się w programie PSL. - Serce się raduje, jak słyszymy polityków PO, którzy cytują nasz program - podkreślił. Rzecznik ludowców wyraził też radość, że PO niejednokrotnie poparło sztandarowy program Stronnictwa, jakim jest ""Emerytura bez podatku"". - Pozostaje mieć nadzieję, że w przyszłym Sejmie, jak będziemy nasz program realizować, to będziemy mieć wsparcie naszych kolegów z Platformy - powiedział. Plany Grzegorza Schetyny pozytywnie skomentowała Barbara Nowacka. ""Czyste powietrze i woda, prawa kobiet, związki partnerskie, obowiązkowe szczepienia, pakiet seniora, szybka obsługa na SOR, demokratyczna szkoła, pakiet dla osób z niepełnosprawnościami. Odpowiedzialny nowoczesny program. Można?"" - wylicza na Twitterze Nowacka, liderka Inicjatywy Polska. - Podczas gdy my zajmujemy się programem, rozmawiamy o konkretnych pomysłach dla Polaków, PiS zajmuje się personaliami - tak Borys Budka z PO, skomentował przedstawienie przez PiS wyborczych ""jedynek"" do Sejmu. W opinii posła PO-KO, taki, a nie inny kształt list PiS dowodzi, że ""Jarosław Kaczyński pokazuje, kto jest prawdziwym liderem, a kto spadochronem"". - Bo np. premier Mateusz Morawiecki zostanie zrzucony poza Warszawę, gdzie będzie starcie liderów - podkreślił. - Zaprezentowane przez Grzegorza Schetynę rozwiązania programowe to krok naprzód, odejście od lat 90. Pojawiają się kwestie styczne z programem lewicy, takie jak ekologia czy związki partnerskie - oceniła z kolei rzeczniczka SLD Anna Maria Żukowska. ""Brak szerokiej koalicji jest osobistą porażką G. Schetyny. PSL zręcznie wykorzystuje sytuację i przedłuża negocjacje, by szachować PO i być w centrum agendy. Będzie też spychać PO na lewo, a posłuży temu deklaracja GS o związkach partnerskich"" - pisze Norbert Maliszewski. Źródło: PAP, Onet, Twitter",Grzegorz Schetyna,
https://wiadomosci.onet.pl/kraj/wybory-parlamentarne-kaczynski-zaprezentowal-jedynki-na-listach-wyborczych-pis/2y0by4q,"Jarosław Kaczyński zaprezentował ""jedynki"" na listach wyborczych PiS","Prezes PiS przedstawił ""jedynki"" na listach partii w wyborach parlamentarnych. On sam będzie na czele listy w okręgu warszawskim. - Mamy i zmianę, i kontynuację - zaznaczył były premier.","- W dziewięciu okręgach mamy młodych kandydatów. Mamy i zmianę i kontynuację. Mamy ""jedynki"", które w naszym przekonaniu będą mogły wykonywać swoje zdania - zaznaczył Jarosław Kaczyński. - Na pierwszych miejscach pojawiło się po raz pierwszy 25 osób. Jesteśmy przekonani, że nasze „jedynki” będą intensywnie reprezentować PiS w trakcie wyborów - dodał. Premier Mateusz Morawiecki zostanie liderem katowickiej listy PiS, natomiast Jarosław Kaczyński stanie na czele listy warszawskiej. W okręgu podwarszawskim ""jedynką"" został szef MON Mariusz Błaszczak. W Legnicy ""jedynkę"" ma wiceprezes ugrupowania Adam Lipiński. W Wałbrzychu liderem jest szef KPRM Michał Dworczyk, we Wrocławiu na czele znalazła się posłanka Mirosława Stachowiak-Różecka, a w Bydgoszczy - poseł Tomasz Latos. W Toruniu na czele listy jest minister rolnictwa Jan Krzysztof Ardanowski, a w Lublinie wiceszef MSWiA Sylwester Tułajew. Listę PiS w Chełmie otwiera wicepremier, szef Komitetu Stałego Rady Ministrów Jacek Sasin, a w Zielonej Górze - poseł Marek Ast. W Łodzi ""jedynką"" został wicepremier, szef resortu kultury Piotr Gliński, a w Piotrkowie Trybunalskim - wiceprezes PiS, b. szef MON Antoni Macierewicz. W Sieradzu ""jedynkę"" ma posłanka Joanna Lichocka, w Chrzanowie b. rzecznik rządu w gabinecie Beaty Szydło - Rafał Bochenek. W Krakowie ""jedynka"" przypadła posłance Małgorzacie Wassermann, w Nowym Sączu - posłowi Arkadiuszowi Mularczykowi. W Tarnowie z pierwszego miejsca wystartuje radna Anna Pieczarka. W Płocku na pierwszym miejscu znalazł się minister zdrowia Łukasz Szumowski, w Radomiu - szef gabinetu premiera Marek Suski, a w Siedlcach - minister energii Krzysztof Tchórzewski. W Opolu z pierwszego miejsca wystartuje wicewojewoda Violetta Porowska. W Krośnie - marszałek Sejmu Marek Kuchciński. Liderem w Rzeszowie jest szef Komitetu Wykonawczego PiS Krzysztof Sobolewski. W Białymstoku ""jedynką"" został minister edukacji Dariusz Piontkowski, w Gdańsku wiceminister kultury Jarosław Sellin, w Gdyni poseł Marcin Horała, a w Bielsko-Białej wiceminister rodziny, pracy i polityki społecznej Stanisław Szwed. Liderem listy w Częstochowie został wiceminister rolnictwa Szymon Giżyński, w Gliwicach szefowa resortu rodziny, pracy i polityki społecznej Bożena Borys-Szopa, a Rybniku na czele listy jest b. europoseł Bolesław Piecha. W Sosnowcu ""jedynkę"" ma posłanka Ewa Malik, w Kielcach szef resortu sprawiedliwości Zbigniew Ziobro, w Elblągu poseł Leonard Krasulski, w Olsztynie b. minister zdrowia w rządzie Jerzego Buzka, związany z Porozumieniem Jarosława Gowina Wojciech Maksymowicz, w Kaliszu poseł Jan Dziedziczak. W Koninie lideruje wojewoda Zbigniew Hoffmann, w Pile - Krzysztof Czarnecki, w Poznaniu minister przedsiębiorczości Jadwiga Emilewicz, w Koszalinie wiceszef MSWiA Paweł Szefernaker, a w Szczecinie minister gospodarki morskiej Marek Gróbarczyk. PiS tuż po wyborach do Parlamentu Europejskiego powołał nowy sztab wyborczy przed wyborami do Sejmu i Senatu. Szefem sztabu został były minister spraw wewnętrznych i administracji, obecnie europoseł Joachim Brudziński. Na wiceszefa sztabu powołano europosła Tomasza Porębę, który kierował kampaniami zarówno do PE, jak i wcześniej w wyborach samorządowych. Natomiast była premier, obecna europoseł Beata Szydło została szefową rady programowej sztabu wyborczego. Źródło: PAP, Onet",Jarosław Kaczyński,
https://wiadomosci.onet.pl/kraj/wybory-parlamentarne-oswiadczenie-prezesa-pis-jaroslawa-kaczynskiego/emzggx4,Oświadczenie prezesa PiS Jarosława Kaczyńskiego [NA ŻYWO],"Lider PiS zaprezentuje dziś ""jedynki"" na listach wyborczych ugrupowania na jesienne wybory parlamentarne. PiS tuż po wyborach do PE powołał nowy sztab wyborczy przed wyborami do Sejmu i Senatu. Szefem sztabu został Joachim Brudziński. Zapraszamy do śledzenia relacji live!",,Jarosław Kaczyński,
https://wiadomosci.onet.pl/kraj/sondaz-cbos-pis-z-duza-przewaga-nad-opozycja/p93cbjp,Sondaż CBOS: PiS z dużą przewagą nad resztą. W Sejmie tylko trzy partie,"Gdyby wybory parlamentarne odbywały się w lipcu na Zjednoczoną Prawicę swój głos oddałoby ponad 40 proc. Polaków. Do Sejmu weszłyby jeszcze tylko dwie partie, które jednak zanotowały sporą stratę do obecnie rządzącego ugrupowania - wynika z sondażu CBOS.","44 proc. głosujących poparłoby PiS wraz z Solidarną Polską i Porozumieniem, 21 proc. oddałoby głos na PO, a 6 proc. na PSL. CBOS zaznaczył, że to najlepszy wynik ludowców od stycznia. W porównaniu z wynikami z czerwca, poparcie dla PiS się nie zmieniło. O 1 pkt proc. mniej ankietowanych niż przed miesiącem zadeklarowało chęć głosowania na PO. PSL zanotował wzrost poparcia o 3 pkt proc. Poza progiem wyborczym znalazłyby się: Kukiz'15 z 4 proc. poparcia (bez zmian), Wiosna 4 proc. (spadek o 3 pkt proc.), KORWiN - 3 proc. (bez zmian); SLD - 3 pkt proc. (plus jeden pkt proc.). Po 1 proc. ankietowanych oddałoby swój głos na Nowoczesną, Ruch Narodowy i Partię Razem. ""W lipcu istotny statystycznie okazał się wzrost poparcia dla PSL, pozostałe zmiany w notowaniach poszczególnych ugrupowań politycznych okazały się nieistotne"" - ocenił CBOS. Według sondażu frekwencja w wyborach do Sejmu i Senatu wyniosłaby 73 proc. - o 4 pkt proc. mniej niż w sondażu z ubiegłego miesiąca. 10 proc. ankietowanych (wzrost o 1 pkt proc.) nie wie, czy wzięłoby udział w wyborach, gdyby odbyły się już teraz. 17 proc. badanych (wzrost o 3 pkt proc.) z góry odrzuciło możliwość udziału w głosowaniu. CBOS podkreśla, że PiS wraz z koalicjantami utrzymuje w lipcu wysoką przewagę nad pozostałymi konkurentami, a gdyby partie opozycyjne startowały w tych wyborach samodzielnie, do parlamentu mieliby szanse wejść tylko posłowie PO i PSL. ""Gdyby te partie startowały w koalicji zbliżonej kształtem do byłej Koalicji Europejskiej (PO, PSL, SLD, Nowoczesna, Zieloni), ich łączny wynik wyniósłby 31 proc. Gdyby koalicję poszerzono o Wiosnę, suma ich głosów wyniosłaby 35 procent"" - wyliczyła sondażownia. CBOS przeprowadził sondaż w dniach 4–11 lipca 2019 r. na liczącej 1115 osób reprezentatywnej próbie losowej dorosłych.","Ryszard Terlecki, Jarosław Kaczyński i Jarosław Gowin",
https://wiadomosci.onet.pl/kraj/wybory-parlamentarne-2019-dgp-jedynki-na-listach-pis/nrv8svm,"""DGP"": zaskoczenia na listach wyborczych PiS","PiS finalizuje układanie list wyborczych. Będzie na nich kilka zaskoczeń - wynika z informacji ""Dziennika Gazety Prawnej"". Według doniesień gazety znane są też miejsca, z których wystartują prezes PiS i premier.","Jarosław Kaczyński wystartuje z Warszawy, z kolei Mateusz Morawiecki miałby wystartować z okręgu katowickiego. W woj. świętokrzyskim jedynką PiS ma być Zbigniew Ziobro, a Jarosław Gowin ma wystartować z Krakowa. ""DGP"" podaje, że wicepremier Piotr Gliński ma ponownie prowadzić listę PiS w Łodzi. Kolejny wicepremier - Jacek Sasin - który poprzednio startował w warszawskim ""obwarzanku"", tym razem ma poprowadzić listę na Lubelszczyźnie. W Poznaniu jedynką ma być Jadwiga Emilewicz, w Płocku - Łukasz Szumowski. Szef MEN Dariusz Piontkowski ma startować na Podlasiu. Marek Suski z Radomia, a szefowa resortu Rodziny i Pracy Bożena Borys Szopa - w Gliwicach. Michał Dworczyk będzie kandydował na Dolnym Śląsku, podobnie jak szefowa MSWIA Elżbieta Witek. Antoni Macierewicz ponownie ma startować z Piotrkowa. Z kolei w Krośnie jedynką ma być marszałek Sejmu Marek Kuchciński. Prezes PiS Jarosław Kaczyński jutro poinformuje o tym, kto będzie liderem na listach wyborczych partii na jesienne wybory parlamentarne. Jeden z polityków partii rządzącej podał, że decyzje dotyczące kolejnych miejsc na listach jeszcze nie zapadły. - W przyszłym tygodniu zbierze się w tej sprawie Komitet Polityczny, ale raczej ostateczne decyzje jeszcze nie zapadną - zaznaczył. PiS tuż po wyborach do Parlamentu Europejskiego powołał nowy sztab wyborczy przed wyborami do Sejmu i Senatu. Szefem sztabu został były minister spraw wewnętrznych i administracji, obecnie europoseł Joachim Brudziński. Na wiceszefa sztabu powołano europosła Tomasza Porębę, który kierował kampaniami zarówno do PE, jak i wcześniej w wyborach samorządowych. Natomiast była premier, obecna europoseł Beata Szydło została szefową rady programowej sztabu wyborczego. W połowie czerwca odbyło się wyjazdowe posiedzenie klubu PiS, podczas którego decyzje w sprawie powołania sztabu wyborczego zostały przedstawione parlamentarzystom. Podczas posiedzenia padło zapewnienie ze strony Jarosława Kaczyńskiego, że większość obecnych parlamentarzystów otrzyma miejsca na listach w wyborach do Sejmu i Senatu, które odbędą się jesienią. Źródło: Dziennik Gazeta Prawna, PAP",Jarosław Kaczyński i Mateusz Morawiecki,
https://wiadomosci.onet.pl/kraj/kto-bedzie-jedynka-pis-u-w-wyborach-parlamentarnych-jutro-oglosi-to-jaroslaw/5jmwkkg,"Jutro Jarosław Kaczyński ogłosi ""jedynki"" na jesienne wybory","Jutro prezes PiS Jarosław Kaczyński poinformuje o tym, kto będzie liderem na listach wyborczych partii na jesienne wybory parlamentarne. Decyzje dotyczące ""jedynek"" na listach zapadły już w tym tygodniu - informuje PAP.","- We wtorek odbyło się kierownictwo PiS, a dzień później spotkanie z liderami Solidarnej Polski i Porozumienia - poinformował PAP jeden z polityków z kierownictwa PiS. Dodał, że decyzje dotyczące kolejnych miejsc na listach jeszcze nie zapadły. - W przyszłym tygodniu zbierze się w tej sprawie Komitet Polityczny, ale raczej ostateczne decyzje jeszcze nie zapadną - zaznaczył polityk z kierownictwa PiS. Szef sztabu wyborczego PiS, europoseł Joachim Brudziński mówił niedawno, że listy wyborcze zostaną przedstawione w ""najszybszym możliwym terminie wynikającym z decyzji prezydenta Andrzeja Dudy"". - Właściwie te listy już są gotowe, muszą uzyskać jeszcze akceptację kierownictwa ugrupowania. Możliwe są jeszcze pewne korekty, ale będą to zapewne zmiany kosmetyczne - podkreślił. O pracach nad listami wyborczymi informował w połowie czerwca szef klubu PiS Ryszard Terlecki. Według niego listy miały być gotowe do końca czerwca, a za ich przygotowanie odpowiadali szefowie struktur okręgowych partii. W minionym tygodniu sprawą list zajmował się Komitet Wykonawczy PiS. PiS tuż po wyborach do Parlamentu Europejskiego powołał nowy sztab wyborczy przed wyborami do Sejmu i Senatu. Szefem sztabu został były minister spraw wewnętrznych i administracji, obecnie europoseł Joachim Brudziński. Na wiceszefa sztabu powołano europosła Tomasza Porębę, który kierował kampaniami zarówno do PE, jak i wcześniej w wyborach samorządowych. Natomiast była premier, obecna europoseł Beata Szydło została szefową rady programowej sztabu wyborczego. W połowie czerwca odbyło się wyjazdowe posiedzenie klubu PiS, podczas którego decyzje w sprawie powołania sztabu wyborczego zostały przedstawione parlamentarzystom. Podczas posiedzenia padło zapewnienie ze strony Jarosława Kaczyńskiego, że większość obecnych parlamentarzystów otrzyma miejsca na listach w wyborach do Sejmu i Senatu, które odbędą się jesienią.",Jarosław Kaczyński,
https://wiadomosci.onet.pl/swiat/parlament-europejski-polacy-ze-stanowiskami-w-komisjach/2e2nrbk,Polacy ze stanowiskami w Parlamencie Europejskim,Witold Waszczykowski został pierwszym wiceprzewodniczącym komisji spraw zagranicznych w PE. Z kolei Janusz Lewandowski będzie pełnić funkcję wiceprzewodniczącego komisji budżetowej. Stanowiska w PE otrzymała także Róża Thun.,"Komisja spraw zagranicznych jest drugą co do wielkości komisją w europarlamencie. Zasiada w niej 71 eurodeputowanych. Na europosła PiS oddano 37 głosów; 24 europosłów było przeciw, a 7 wstrzymało się od głosu. Z Polski poza Waszczykowskim w komisji tej zasiadają: Radosław Sikorski (PO), Włodzimierz Cimoszewicz (SLD), Anna Fotyga (PiS), Karol Karski (PiS), Jacek Saryusz-Wolski (PiS). Decyzja o tym, że wiceprzewodniczącym komisji zostanie Waszczykowski oznacza, że zostały dotrzymane wcześniejsze ustalenia dotyczące podziału stanowisk zgodnie z metodą D'Hondta. Profesor Zdzisław Krasnodębski (PiS) został natomiast wybrany na wiceprzewodniczącego komisji przemysłu, badań naukowych i energii (ITRE) Parlamentu Europejskiego. Szefową komisji została Rumunka Adina Valean z Europejskiej Partii Ludowej. Krasnodębski został wybrany przez aklamację. Z Polski w komisji zasiadają także: Łukasz Kohut (Wiosna), Izabela Kloc (PiS) i Grzegorz Tobiszowski (PiS). Europoseł Ryszard Czarnecki został dziś wybrany na wiceprzewodniczącego komisji petycji w Parlamencie Europejskim. Celem komisji jest odpowiadanie na wszystkie petycje kierowane przez obywateli Unii Europejskiej do PE. Za kandydaturą Czarneckiego głosowano 18 europosłów, 10 było przeciwnych, a trzech wstrzymało się od głosu. Były komisarz ds. budżetu Janusz Lewandowski (PO) został wybrany na wiceprzewodniczącego komisji budżetowej Parlamentu Europejskiego. Eurodeputowani zdecydowali przez aklamację, że przewodniczącym komisji budżetowej został belgijski deputowany Van Overtveldt z Europejskich Konserwatystów i Reformatorów. Lewandowski jest pierwszym z czterech jego zastępców. W komisji tej zasiada 41 europosłów. Z Polski poza Lewandowskim są to: Jan Olbrycht (PO), Robert Biedroń (Wiosna) oraz Zbigniew Kuźmiuk i Bogdan Rzońca (obaj z PiS). Z kolei Róża Thun została wiceszefową komisji rynku wewnętrznego i ochrony konsumentów. W komisji zasiada 45 członków. Poza Thun z Polski należą do niej: Leszek Miller (SLD), Adam Bielan (PiS) i Beata Mazurek (PiS). Szefową tej komisji została belgijska eurodeputowana Zielonych Petra De Sutter. Thun jest jedną z czterech wiceprzewodniczących. Europoseł Krzysztof Hetman (PSL) został wybrany na wiceprzewodniczącego komisji rozwoju regionalnego w Parlamencie Europejskim. Zajmuje się ona m.in. przydziałem środków unijnych dla samorządów. Jej szefem został Francuz Younous Omarjee z frakcji GUE/NGL. Hetmana wybrano przez aklamację. Natomiast Robert Biedroń został wybrany na stanowisko trzeciego wiceprzewodniczącego Komisji Praw Kobiet i Równouprawnienia. Zgodnie z ustaleniami jeden z europosłów Wiosny ma zostać jej przewodniczącym w drugiej części kadencji. Posłowie do Parlamentu Europejskiego podzieleni są na 20 wyspecjalizowanych stałych komisji. Komisje te zalecają przygotowanie wniosków ustawodawczych za pośrednictwem przyjętych sprawozdań, proponują poprawki na posiedzenia plenarne oraz powołują zespół do prowadzenia negocjacji z Radą w sprawie prawodawstwa UE. Ponadto przyjmują sprawozdania z własnej inicjatywy, organizują wysłuchania z udziałem ekspertów oraz nadzorują inne organy i instytucje UE.",Witold Waszczykowski,
https://wiadomosci.onet.pl/politico/czego-zada-pis-w-zamian-za-poparcie-von-der-leyen-na-szefowa-komisji-europejskiej/zbhm8zv,Czego żąda PiS w zamian za poparcie von der Leyen na szefową Komisji Europejskiej? [ANALIZA],"Na politycznym targowisku w Brukseli emocje coraz większe, bo europosłowie w przyszłym tygodniu mają zatwierdzać kandydaturę Ursuli von der Leyen na stanowisko szefowej Komisji Europejskiej. Wynik głosowania wcale nie jest pewny, trwa więc walka o jak najwięcej obietnic w zamian za poparcie, a na polu są i posłowie z PiS, którzy liczą na łagodniejsze traktowanie Polski w kwestii rządów prawa.","Ursula von der Leyen krąży od kilku dni po Parlamencie Europejskim i rozmawia z frakcjami, bo eurodeputowani chcą usłyszeć, czy jest gotowa do zawierania umów. Niemiecka minister obrony, nominowana na stanowisko szefowej Komisji Europejskiej, potrzebuje 376 głosów – ponad połowy wszystkich eurodeputowanych – by uzyskać wymaganą bezwzględną większość. We wtorek spotkała się na przykład z grupą Europejskich Konserwatystów i Reformatorów (ECR), w której prym wiodą posłowie PiS. Podczas godzinnego spotkania usłyszała zawrotną liczbę pytań, które pokazały, w jaki sposób krytyczni wobec Brukseli europosłowie z ECR, próbują wykorzystać swoje niewielkie wpływy, by dostać zapewnienia, że również ich postulaty będą brane pod uwagę w przyszłej agendzie politycznej parlamentu. Szukają też zapewnień co do innych kwestii, w tym nominacji na wysokie stanowiska. Ewentualne wsparcie von der Leyen, która reprezentuje największą frakcję, centroprawicową EPP, jest tu o tyle ważne, że grupa liberałów Renew Europe – trzecia co do wielkości w PE – zobowiązała się ""zablokować kandydatów na przewodniczących lub wiceprzewodniczących komisji pochodzących z partii rządzących w krajach podlegających procedurze przewidzianej w artykule 7"". Taką informację przekazał w oświadczeniu przewodniczący grupy Dacian Cioloş, odnosząc się do europosłów z PiS i z węgierskiego Fideszu. Wygląda na to, że liberałom, wspieranym przez socjalistów, udało się dziś taką blokadę przeprowadzić i kandydatura Beaty Szydło na stanowisko przewodniczącej Komisji zatrudnienia i spraw socjalnych została odrzucona stosunkiem głosów 27 do 21. Po wtorkowym spotkaniu ECR z von der Leyen, europoseł Zdzisław Krasnodębski powiedział POLITICO, że on i jego koledzy nie poprą jej nominacji, jeśli ich grupa nie dostanie swoich oczekiwanych stanowisk, w tym zwłaszcza, jeśli chodzi o Szydło. Powiedział, że grupa oczekuje również zapewnień ze strony von der Leyen, że ECR będzie traktowana sprawiedliwie, nawet jeśli nie jest postrzegana jako prounijna partia głównego nurtu. – Jest kandydatką EPP, kandydatką kontrowersyjną. Nie wszystkie grupy czy ich członkowie to popierają – powiedział Krasnodębski, który w ubiegłym tygodniu zdecydowanie przegrał głosowanie na jednego z wiceprzewodniczących parlamentu. – Dla nas jest bardzo ważne, by zobaczyć, jak będziemy traktowani w Parlamencie Europejskim. – Nie podjęliśmy jeszcze żadnej decyzji – dodał. – Podejmiemy ją w poniedziałek po tym, co się stanie podczas wyborów do komisji Parlamentu Europejskiego. Wszystko jest połączone. To jest Europa. To jest Unia Europejska. Von der Leyen udzielała obszernych odpowiedzi również na pytania dotyczące praworządności i postępowania dyscyplinarnego z artykułu 7, które Komisja Europejska wszczęła przeciwko Warszawie, a które dotyczy reform, które w ocenie Brukseli podważają niezawisłość sądownictwa. Ryszard Legutko, również europoseł z ramienia PiS, powiedział po spotkaniu z von der Leyen, że ""są pewne obszary porozumienia, ale nie w każdej sprawie"". Nie wykluczył możliwości, że niektórzy członkowie ECR, poprą ją: – Będziemy nadal zastanawiać się wewnętrznie nad jej nominacją w najbliższych dniach. Warto tu zauważyć, że byłoby to dosyć kłopotliwe dla Zielonych i socjalistów, którzy opierają się kandydaturze von der Leyen, gdyby osiągnęła ona próg 376 głosów, dzięki wsparciu eurosceptyków i populistów. Jeden z obecnych na spotkaniu urzędników parlamentu powiedział, że von der Leyen przedstawiła nieco łagodniejsze stanowisko niż pierwszy wiceprzewodniczący Komisji Frans Timmermans, który reprezentował dotąd Unię w kwestiach dotyczących rządów prawa. Polska i Węgry pomogły storpedować kandydaturę Timmermansa na przewodniczącego Komisji Rzecznik von der Leyen, Jens Flosdorff, powiedział, że jej opinie na temat rządów prawa odzwierciedlają ""tę samą linię"", którą reprezentuje Jean-Claude Juncker, obecny przewodniczący Komisji. Juncker używał łagodniejszego języka w kwestii praworządności niż Timmermans, chociaż to właśnie za jego prezydencji Komisja wszczęła postępowanie na podstawie art. 7 przeciwko Polsce. Podczas wtorkowego spotkania von der Leyen podkreśliła znaczenie standardów praworządności, ale powiedziała również, że żaden kraj UE nie powinien być poddawany oddzielnej krytyce i że zasady powinny dotyczyć w równym stopniu wszystkich. Takie oświadczenie to muzyka dla uszu wschodnioeuropejskich eurodeputowanych, którzy twierdzą, że wobec Warszawy, Budapesztu i innych stolic nowych państw członkowskich Unii stosuje się w Brukseli podwójne standardy. Europosłowie znaleźli się pod dużą presją i czujną obserwacją po tym, jak w zeszłym tygodniu bez oporów zaakceptowali żądanie Rady Europejskiej, by wybrać socjaldemokratę na przewodniczącego parlamentu. Kilku wybitnych posłów, którzy wcześniej wyrażali zainteresowanie stanowiskiem, nie wzięło udziału w głosowaniu, a deputowani wybrali Davida Sassoliego, włoskiego socjaldemokratę. Na swoim poniedziałkowym spotkaniu przywódcy Zielonych dali jasno do zrozumienia, że zamierzają zmusić von der Leyen do zapłacenia wysokiej ceny za ich poparcie w zamian za poparcie jej nominacji na stanowisko przewodniczącej Komisji – oczekują zobowiązań politycznych i obietnicy powołania komisarza z ramienia Zielonych. Zieloni i ECR nie są jedynymi grupami żądającymi ceny za swoje wsparcie. Pascal Canfin, francuski eurodeputowany z liberalnej grupy Renew Europe, powiedział, że frakcje polityczne w parlamencie pracują nad przyjęciem do poniedziałku agendy, którą mogłyby przedstawić von der Leyen na piśmie, w nadziei na zapewnienie jej zaangażowania w program polityczny. Miałby to być warunek zatwierdzenia jej kandydatury. – Pytaniem nie jest to, czy Ursula von der Leyen będzie w stanie w ciągu trzech dni stworzyć program lub projekt dla Europy na najbliższe pięć lat – powiedział Canfin POLITICO. – Parlament musi wynegocjować umowę koalicyjną i powiedzieć jej w przyszłym tygodniu w Strasburgu: ""Oto nasza mapa drogowa. Zostaniesz przewodniczącą Komisji, jeśli przyłączysz się do tej umowy koalicyjnej"". – Myślę, że po raz pierwszy parlament ma możliwość i wolę pomyślnego zawarcia tej koalicyjnej umowy i jest to prawdziwy demokratyczny postęp – powiedział Canfin. Koncepcja bardziej asertywnego parlamentu może wydawać się lekko przesadzona, zważywszy na to jak łatwo europosłowie przystali na zalecenia Rady Europejskiej, dotyczące głównych posad. Stało się tak pomimo wielomiesięcznych nawoływań, by to raczej przywódcy UE respektowali system ""wiodącego kandydata"". Rada uśmierciła go, wybierając von der Leyen, a nie tzw. Spitzenkandidata, wystawionego przez Parlament Europejski. – Wysłuchamy jej, ale mamy duże oczekiwania – dodał Canfil, odnosząc się w szczególności do dwóch kwestii: zrównoważonej pod względem płci Komisji i stanowiska dla liberała Guya Verhofstadta, który miałby wprowadzić w życie projekt francuskiego prezydenta Emmanuela Macrona utworzenia ponadnarodowych list wyborczych. Parlament Europejski ma teraz dwie opcje, jak pisze Florian Eder w brukselskim biuletynie POLITICO Playbook: albo zatwierdzić porozumienie zawarte przez przywódców Unii, w tym przede wszystkim to, że Ursula von der Leyen zostanie przewodniczącą Komisji, albo wysadzić w powietrze całą koncepcję. W takim przypadku najprawdopodobniej wystawią w końcu pod głosowanie innego kandydata z EPP. Co do Zielonych, to nadszedł dla nich czas na podjęcie kluczowej decyzji: czy chcą być częścią większości głosującej na von der Leyen i potencjalnie otrzymać za to nagrodę, wywierając wpływ na politykę przez następne pięć lat – czy też zrezygnują ze złotej szansy, w jaką wyposażyli ich wyborcy i pozostaną w strefie komfortu jako opozycja. Poza tym wynik dzisiejszych wyborów na przewodniczących komisji i ich zastępców będzie dobrym wskaźnikiem tego, jak funkcjonalny będzie przez najbliższe pięć lat Parlament Europejski, jak mocne są delegacje krajowe w ramach politycznych grup, jak nowi członkowie wpłyną na pracę izby i jak skuteczne będą próby wprowadzenia kordonu sanitarnego wokół populistów, eurosceptyków i skrajnej prawicy. Wykorzystałem materiały przygotowane przez dziennikarzy POLITICO: Davida M. Herszenhorna, Maïę de La Baume i Floriana Edera.",Ursula von der Leyen,
https://wiadomosci.onet.pl/kraj/ochrona-sop-dla-beaty-szydlo-stanislaw-karczewski-komentuje/xt7hhs6,Ochrona dla Beaty Szydło. Stanisław Karczewski komentuje,"- Absolutnie rozumiem tę decyzję - powiedział marszałek Senatu Stanisław Karczewski pytany o objęcie europosłanki PiS, byłej premier Beaty Szydło ochroną SOP. Bezpieczeństwo osób publicznych jest bardzo ważne - zaznaczył, wskazując, że były ""w ostatnim czasie różne wydarzenia, tragiczne wydarzenia"".","Beata Szydło, jako europosłanka, została objęta ochroną Służby Ochrony Państwa - ustalił portal tvn24.pl. Według rozmówców, których stacja określa jako ""zbliżonych do SOP"", Beacie Szydło z urzędu przysługiwała ochrona przez miesiąc, od kiedy przestała pełnić funkcję wicepremiera w związku ze zdobyciem mandatu w Parlamencie Europejskim. Zgodnie z art. 3 ustawy o SOP wicepremierzy, podobnie, jak m.in. premier, prezydent są objęci ochroną tej służby z racji sprawowanego stanowiska. Ten sam artykuł daje też ministrowi spraw wewnętrznych możliwość objęcia ochroną ""innych osób ze względu na dobro państwa"". ""Zdaniem naszych informatorów zbliżonych do SOP ten zapis został zastosowany w przypadku Szydło"" - podał TVN24. ""Jest chroniona przez SOP w podobnym wymiarze jak szef Rady Europejskiej Donald Tusk. Obojga dotyczy to na terenie Polski"" - dodaje jeden informatorów stacji. Karczewski pytany podczas środowego briefingu prasowego, czy ochrona przydzielona Szydło jest zasadna, zaznaczył, że to nie marszałek Senatu a minister spraw wewnętrznych i administracji podejmuje decyzję o objęciu kogoś ochroną SOP. - Jeśli pani minister (Elżbieta Witek) widziała takie potrzeby i to zrobiła, to ja to przyjmuję z pełnym zrozumieniem. Nasze bezpieczeństwo, bezpieczeństwo premiera, prezydenta, marszałków, ministrów, byłych ministrów czasami, osób ważnych, prezydentów miast jest bardzo ważne. Mieliśmy w ostatnim czasie różne wydarzenia, tragiczne wydarzenia - powiedział marszałek Senatu. Zaznaczył, że ""absolutnie rozumie tę decyzję"". - Nie chcę wchodzić w szczegóły, bo ich nie znam i na pewno nie będę dochodził - dodał Karczewski.",Beata Szydło,
https://wiadomosci.onet.pl/swiat/parlament-europejski-liberalowie-nie-poprzemy-kandydatow-na-szefow-i-wiceszefow/nh1w2f3,Liberałowie w PE ostrzegają: nie poprzemy kandydatów na szefów i wiceszefów komisji z PiS i Fideszu,"Frakcja Odnowić Europę - zrzeszająca w Parlamencie Europejskim liberalnych europosłów m.in. z Francji, Holandii i Belgii - zapowiedziała, że w głosowaniach nie poprze kandydatów na szefów i wiceszefów komisji PE z PiS i Fideszu.","Dzisiaj komisje PE zamierzają wybrać swoich przewodniczących i wiceprzewodniczących. Kandydatką na szefową komisji zatrudnienia jest była premier Beata Szydło (PiS). ""Odnowić Europę opiera się na wartościach, wspiera demokrację i rządy prawa. Jutro nie będziemy głosować na kandydatów na przewodniczących komisji ani na wiceprzewodniczących, którzy pochodzą z partii rządzących z krajów podlegających procedurze art. 7"" - napisała grupa na swoim profilu na Twitterze. ""Odnowić Europę rekomenduje, aby EPL (frakcja, do której należy Fidesz) i EKR (frakcja, do której należy PiS) przedstawiły bardziej odpowiednich kandydatów, którzy szanują nasze wspólne europejskie wartości"" - napisano w drugim tweecie. Odnowić Europę (dawniej ALDE) to frakcja zrzeszająca m.in. europosłów z koalicji Renaissance utworzonej przez partię prezydenta Francji Emmanuela Macrona, holenderskiej Partii Ludowej na rzecz Wolności i Demokracji premiera Marka Ruttego czy grupy Belga Guya Verhofstadta, który do niedawna był liderem liberałów w PE.",Parlament Europejski,
https://wiadomosci.onet.pl/kraj/specustawa-ws-westerplatte-wladzom-gdanska-moze-juz-tylko-pomoc-prezydent-duda/dv6mczk,Władze Gdańska chcą współdecydować ws. Westerplatte. Ale tracą właśnie jedyny atut,"Dzisiaj w senackich komisjach dyskutowany był projekt specustawy ws. Westerplatte. Wygląda na to, że przyszłość tego fragmentu Gdańska jest już przesądzona. Prezydent Dulkiewicz, która brała udział w posiedzeniach Senatu, będzie jeszcze apelować do prezydenta Dudy, by nie podpisywał tej ustawy. - Chcemy współdecydować o Muzeum Westerplatte - podkreśla włodarz Gdańska.","Na wczorajszej konferencji dyrektor Muzeum II Wojny Światowej Karol Nawrocki i współautor specustawy ws. Westerplatte poseł PiS Kazimierz Smoliński zapowiedzieli, że o kształcie nowego muzeum będzie decydować specjalny Komitet. Zasiądą w nim zarówno przedstawiciele ministerstwa kultury i MIIWŚ, jak i reprezentanci gminy. Ci ostatni mają być tam jednak w mniejszości. Taki Komitet (w swoim oświadczeniu mówi o nim również ministerstwo kultury) miałby zostać powołany już we wrześniu. Także we wrześniu wmurowany zostanie kamień węgielny pod budowę Muzeum Westerplatte i Wojny 1939. Sama budowa Muzeum potrwałaby kilka lat.  Z ustaleniami polityków PiS i ministerstwa kultury nie zgadzają się politycy PO i prezydent Dulkiewicz. Włodarz Gdańska była dzisiaj w Senacie, gdzie ponownie głosowano (po tym, jak kilka dni temu zrobił to Sejm) specustawę ws. Westerplatte.  Na komisjach senackich głosowano dzisiaj poprawki do specustawy, ale zmiany w żadnym stopniu nie wpłyną na najważniejsze założenia przygotowanego przez PiS dokumentu. Razem z prezydent Dulkiewicz do Senatu pojechał dzisiaj także dyrektor Muzeum Gdańska Waldemar Ossowski.  Dyrektor napisał dzisiaj: ""Biuro legislacyjne Sejmu uważa, że pozostaje wątpliwość oraz otwarta kwestia konstytucyjnej oceny specustawy o Westerplatte co do adekwatności zastosowanych ograniczeń praw, oraz podało, że nie został spełniony wymóg konsultacji przed pierwszym czytaniem. Mimo tego komisja kultury przegłosowała projekt głosami senatorów PiS"". Prezydent Dulkiewicz zwołała dzisiaj w Senacie konferencję, na której podkreśliła, że oferta Gdańska ws. współpracy przy budowie nowego muzeum jest wciąż aktualna. Propozycja Dulkiewicz zakłada, że miasto wniesie grunty do nowo powstającej instytucji, ale w zamian będzie miało wpływ na to, jak będzie wyglądać nowa placówka. A gdy nowe muzeum już powstanie, miasto chce o nim współdecydować. Na to jednak nie chce zgodzić się druga strona sporu, która wprawdzie zaprasza miasto Gdańsk do współpracy, ale na swoich warunkach. Politycy PiS dobrze wiedzą, że to oni rozdają tutaj karty, a władze Gdańska są w bardzo trudnej sytuacji. Jedyny atut miasta (działki na Westerplatte) został właśnie wytrącony gminie z ręki. Przegłosowana w Sejmie specustawa ws. Westerplatte zakłada bowiem, że państwo przejmie grunty od gminy, wypłacając stosowne odszkodowanie. Gmina dostanie pieniądze, a rząd rozpocznie budowę nowego Muzeum. Prezydent Dulkiewicz ma jeszcze jeden pomysł w zanadrzu. - Kiedy skończy się proces legislacyjny, będę prosiła prezydenta Dudę, aby rozważył kwestię podpisania tej ustawy - mówiła dzisiaj Dulkiewicz. Trudno jednak założyć, że prezydent Duda nie podpisze specustawy ws. Westerplatte. Muzeum Westerplatte i Wojny 1939 ma kosztować około 150 mln zł. Pieniądze będą pochodzić z budżetu państwa. Wciąż nie jest znana ostateczna koncepcja budowy nowej placówki. Dyrektor Nawrocki na wczorajszej konferencji podkreślał, że obecnie koncepcja budowy Muzeum nie zakłada ""wznoszenia nowych kubatur czy pawilonów"". Nawrocki mówił m.in. o konieczności przywrócenia ścieżek komunikacyjnych, tak by opowiadały historię bitwy na Westerplatte, i by miejsce to stało się parkiem pamięci.   Zdaniem polityków PiS i ministerstwa kultury, władze Gdańska od lat nie dbają należycie o tereny Westerplatte. Na ten zarzut odpowiedziała dzisiaj w Senacie prezydent Dulkiewicz. - Miasto Gdańsk jest właścicielem 15 procent gruntów na terenie Westerplatte. 85 procent to są tereny Skarbu Państwa. Miasto Gdańsk co roku wydaje na swoje tereny około miliona złotych na utrzymanie tych terenów. Skarb Państwa w postaci wojewody na Westerplatte przeznaczył okrągłe zero złotych.",Prezydent Dulkiewicz na senackiej komisji,
https://wiadomosci.onet.pl/kraj/wojna-o-zla-sytuacje-w-oswiacie-joanna-mucha-to-zbrodnia-na-polskich-dzieciach/s18wx5d,Wojna o złą sytuację w oświacie. Joanna Mucha: to zbrodnia na polskich dzieciach. Wojewoda zrzuca winę na PO,"Ponad 600 lubelskich uczniów nie dostało się do żadnej szkoły, a politycy PiS i PO nawzajem przerzucają się odpowiedzialnością. Władze Lublina zapowiadają, że powstanie kilka dodatkowych klas. Trzeba jednak poczekać na zakończenie pierwszego etapu rekrutacji.","Posłanka PO Joanna Mucha wraz z grupą radnych i wiceprezydentem Lublina ds. oświaty wystąpili podczas wspólnej konferencji prasowej ws. sytuacji w lubelskiej oświacie. Chodzi przede wszystkim o fakt, że ponad 600 uczniów „wypadło z systemu” i nie zakwalifikowało się do żadnej szkoły. Problemem jest tutaj podwójny rocznik, który pojawił się po likwidacji gimnazjów. - To zbrodnia na polskich dzieciach, którą w tej chwili dokonuje rząd. Odpowiedzialność przerzucona została na samorząd, który staje na rzęsach, by złagodzić skutki tej dramatycznej zmiany. Całą winę za ten chaos ponosi minister Zalewska i rząd PiS. Jeśli wygramy wybory, to posprzątamy po pani Zalewskiej – zapowiada Joanna Mucha. Wczoraj młodzi ludzie, którzy uczestniczyli w Lubelskim Strajku Uczniowskim, postulowali, by w niektórych szkołach utworzyć dodatkowe oddziały klasowe. Rozwiązałoby to problem ok. 150 uczniów, którzy zakończyli naukę z czerwonym paskiem, a mimo to nie udało im się dostać do wymarzonych szkół. Podobny wniosek złożyła dziś radna Marta Wcisło. Wszystko wskazuje na to, że dodatkowe klasy powstaną, ale więcej szczegółów poznamy po pierwszym etapie rekrutacji, który kończy się 12 lipca. – Po tym dniu przedstawimy propozycję kilku oddziałów, które spróbujemy gdzieś upchnąć. Od razu zaznaczam, że nie będą to nasze najlepsze licea, ponieważ tam już nie zmieścimy żadnego oddziału – mówi Mariusz Banach, wiceprezydent ds. oświaty. To tej konferencji odniósł się dziś wojewoda lubelski, który wystąpił na szybkim briefingu prasowym z kurator oświaty Teresą Misiuk. Zdaniem Przemysława Czarnka słowa posłanki PO były ""skandaliczne"", a winę za obecną sytuację w oświacie zrzuca na władze miasta i Platformę Obywatelską. - Pani Joanna Mucha, prezydenci Krzysztof Żuk i Mariusz Banach nie mają odrobiny honoru i grama wstydu mówiąc o zbrodni na dzieciach i młodzieży. Tylko na terenie Lublina i innych miastach zarządzanych przez PO i lewicową opozycję są problemy. To sztuczne problemy wygenerowane przez nieudolność i celowe wprowadzanie w błąd rodziców i młodzież – uważa Przemysław Czarnek.",,
https://wiadomosci.onet.pl/kraj/300-plus-komu-przysluguje-jak-dostac-pieniadze-z-programu-dobry-start/mr1mxll,"Będą zmiany w programie ""Dobry start"". Komu przysługiwać będzie 300 zł?","Rząd przyjął dziś projekt rozporządzenia o zmianach w programie ""Dobry start"". Świadczenie jest przyznawane w wysokości 300 zł i przysługuje raz w roku na dziecko uczące się w szkole, aż do ukończenia przez nie 20 lat. Projekt zakłada objęcie świadczeniem także uczniów szkół dla dorosłych i szkół policealnych.","Dzieci niepełnosprawne, uczące się w szkole, mogą otrzymać świadczenie do ukończenia przez nie 24 lat. Wnioski będzie również można składać przez platformę usług elektronicznych ZUS. Jak przekazało Centrum Informacyjne Rządu, projekt rozporządzenia, który dziś przyjęła Rada Ministrów, przewiduje dwie zmiany w obecnym funkcjonowaniu programu. Pierwsza umożliwia ubieganie się o świadczenie uczniom szkół dla dorosłych i szkół policealnych. Autorzy projektu chcą tym samym objąć świadczeniem wszystkich uczniów, bez względu na typ szkoły. Aby rozwiązanie to mogło objąć nową grupę uczniów już w roku szkolnym 2019/2020, wnioski o świadczenie będą oni mogli składać tylko drogą tradycyjną (np. podczas osobistej wizyty w urzędzie lub pocztą). ""Rozwiązanie to nie powoduje żadnych zmian w kryteriach wieku dziecka, na które ma przysługiwać świadczenie. Ma ono przysługiwać na dzieci uczące się w szkole do ukończenia przez nie 20. roku życia, a w przypadku dzieci z odpowiednim orzeczeniem potwierdzającym niepełnosprawność – do ukończenia 24. roku życia"" – wskazuje CIR. Projekt wprowadza także możliwość ubiegania się o świadczenie za pomocą systemu teleinformatycznego udostępnianego przez Zakład Ubezpieczeń Społecznych. Obecnie wnioski o tzw. wyprawkę szkolną, obok drogi tradycyjnej, można składać drogą elektroniczną przez kanał bankowości elektronicznej oraz portal Emp@tia. Szacuje się, że w roku szkolnym 2019/2020 świadczenie ""Dobry start"" trafi do 3,4 mln rodzin z dziećmi. Zgodnie z projektem zmiany wejdą w życie 1 sierpnia 2019 r. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Minister rodziny, pracy i polityki społecznej Bożena Borys-Szopa",
https://wiadomosci.onet.pl/kraj/byla-radna-pis-musi-przeprosic-rodzine-tadeusza-mazowieckiego-za-obrazliwe-slowa/81kk6ge,"Była radna PiS musi przeprosić rodzinę Tadeusza Mazowieckiego. Nazwała go ""stalinowcem, komunistą i agentem NKWD""","Dziś zapadł wyrok w sprawie byłej radnej PiS, która podczas ubiegłorocznej sesji Rady Miasta Lublin stwierdziła, że posiada informacje, by Tadeusz Mazowiecki był ""stalinowcem, komunistą i agentem NKWD"". Anna Jaśkowska musi przeprosić rodzinę na swoje słowa. Dodatkowo ma wpłacić 10 tys. zł na cel społeczny. Wyrok nie jest prawomocny.","Zgodnie z orzeczeniem Sądu Okręgowego w Lublinie Anna Jaśkowska musi przeczytać przeprosiny podczas najbliższej sesji Rady Miasta. Dodatkowo pozwana ma zapłacić 10 tys. zł na rzecz Towarzystwa ""Więź"". Sędzia uznała, że to wystarczy i była radna nie musi zamieszczać przeprosin w mediach lokalnych, tygodnikach i na ogólnopolskich portalach internetowych. - Zadaniem sądu w tym postępowaniu nie było ustalenie prawdy historycznej, ale rozważenie granic swobody i wolności wypowiedzi w oparciu o prawo do ochrony dóbr osobistych. Przeprowadzone w sprawie dowody wskazują, że Anna Jaśkowska w sposób bezprawny naruszyła dobra osobiste powodów - podkreśla w uzasadnieniu sędzia Sądu Okręgowego w Lublinie Grażyna Lipianin. Sędzia przytoczyła ze słownika języka polskiego definicję słowa ""stalinowiec"" - jest to zwolennika Stalina, stalinizmu i stalinowskiego aparatu władzy. W uzasadnieniu sąd zaznaczył, że pozwana nie udowodniła, by Tadeusz Mazowiecki w przeszłości dopuścił się zarzucanej mu działalności. Podobnie było z innymi określeniami - komunista i agent NKWD. - W przedstawionych dowodach nie mają pokrycia stwierdzenia, że Tadeusz Mazowiecki był agentem NKWD, ani że współpracował z okupacyjną bolszewicką władzą w latach stalinowskich, a także że istniała relacja Mazowieckiego z szefem NKWD na Polskę - tłumaczyła sędzia. Podczas sesji 24 maja 2018 roku radni zajmowali się sprawą nadania jednej z ulic imienia Tadeusza Mazowieckiego. Nie podobało się to przedstawicielom Prawa i Sprawiedliwości, którzy krytykowali ten pomysł. Ich zdaniem były premier nie zasługiwał na taki zaszczyt. - Mieszkańcy będą pluć na tę ulicę - mówił Dariusz Jezior, radny PiS. Jednak najdalej posunęła się Anna Jaśkowska, która posłużyła się informacjami znalezionymi w internecie. - Na przykład ja mam informacje: Tadeusz Mazowiecki – stalinowiec, komunista, agent NKWD, kolaborował z okupacyjną, bolszewicką władzą w latach stalinowskich. Współpracował z szefem NKWD na Polskę, generałem Sierowem. No, i jeszcze taka wzmianka: odznaczony Orderem Orła Białego przez rząd komunistyczny - powiedziała radna. Słowa Anny Jaśkowskiej dotarły do rodziny byłego premiera rządu RP. W pierwszej kolejności zarządali przeprosin od radnej. W innym przypadku zapowiedzieli skierowanie sprawy do sądu. Radna nie wycofała się ze swoich słów, więc rodzina Mazowieckich nie miała innego wyjścia. Dnia 25 czerwca br. zakończył się proces, który wytoczyli radnej synowie Tadeusza Mazowieckiego. - Pani radna posłużyła się kłamstwem mówiąc, że ma informacje na temat naszego ojca, że był stalinowcem, komunistą, agentem NKWD i współpracownikiem Sierowa. Powiedziała że to są informacje, a nie jej opinie. Później stwierdziła, że powiedziała to celowo, nie było w tym przypadkowości. Były to celowe kłamstwa - mówił podkreślał Wojciech Mazowiecki, syn byłego premiera. Z kolei obrona podnosiła, że radna próbowała podczas sesji dociekać prawdy poprzez złożenie wniosku formalnego o skierowanie zapytania do IPN. Zdaniem mecenasa Michała Skrzwarzyńskiego miała do tego pełne prawo, a wypowiedź Anny Jaśkowskiej nie była publiczna. - Nie będzie żadnej wolności, jeżeli nie będzie wolności słowa - przekonywał w mowie końcowej mec. Michał Skwarzyński. Na dzisiejszym ogłoszeniu wyroku nie było przedstawicieli synów byłego premiera. Nie wiemy, że orzeczenie sądu ich zadowala. W pozwie domagali się wpłaty 20 tys. zł na rzecz Towarzystwa ""Więź"" oraz przeprosin w mediach. - Poprosimy sąd o pisemne uzasadnienie i wtedy zdecydujemy co dalej. Niewykluczone, że będzie apelacja, ponieważ zależy nam na opublikowaniu przeprosin w mediach. Jednak nie ma w tej sprawie jeszcze decyzji - mówi w rozmowie z Onetem Krzysztof Kamiński, mecenas reprezentujący synów Mazowieckiego. - Jesteśmy usatysfakcjonowani tym wyrokiem. Ważne, że pani radna została uznana za winną. Chciałbym podziękować prawnikom, którzy reprezentowali nas pro bono - mówi Onetowi Wojciech Mazowiecki. Z kolei była radna była dziś obecna w sądzie. Jednak nie chciała odnieść się do wyroku. - Nie udzielam w tej sprawie komentarza - rzuciła krótko po wyjściu z sali rozpraw.",Była radna PiS Anna Jaśkowska,
https://wiadomosci.onet.pl/tylko-w-onecie/wojciech-sadurski-populizm-jest-reakcja-na-niedostatki-demokracji-liberalnej/n7hc6f1,Wojciech Sadurski: w Polsce istnieje przyzwolenie na dyskurs faszystowski,"Polski populizm rości sobie prawo do przemawiania w imieniu całego, jednolitego narodu i stawiania poza granicami tego narodu tych, którzy się z tym nie zgadzają; decyzje podejmowane są przez jedną osobę, co jest więcej niż zagrożeniem dla demokracji, bo jest już brakiem demokracji – takie m.in. tezy stawia w obszernym wywiadzie profesor uniwersytetu w Sydney Wojciech Sadurski.","Z Wojciechem Sadurskim rozmawiałem za pośrednictwem Skype'a. Pan profesor jest prawnikiem konstytucjonalistą, filozofem, politologiem. Wykłada w Instytucie Europejskim uniwersytetu we Florencji oraz na uniwersytecie w Sydney, gdzie mieszka na stałe. Jest też bardzo aktywnym komentatorem w mediach społecznościowych. Profesor Sadurski jest jednym z współtwórców Concilium Citivitas, rady, w skład której wchodzi kilkudziesięciu polskich uczonych pracujących poza granicami kraju. W dniach 9-10 lipca odbywa się pierwszy zjazd Concilium, na który wstęp jest wolny po rejestracji na stronie www.conciliumcivitas.pl. Onet jest partnerem medialnym wydarzenia, partnerem radiowym jest TOK FM. Prof. Sadurski na zjazd Concilium Civitas nie zdołał dojechać, a kiedy rozmawialiśmy, był akurat w Santiago, stolicy Chile. Oto zapis najważniejszych wątków rozmowy: Pisze Pan obszernie o populizmie. Czy może Pan to zjawisko zdefiniować? Wojciech Sadurski: Populizm jest ogromnie szkodliwy i dla państwa, i dla społeczeństwa. Jest jednak zjawiskiem nie tylko polskim, ale i europejskim, światowym. Uważam, że populizm jest reakcją na niedostatki demokracji liberalnej, ale reakcją niedemokratyczną i w tym sensie tak zwana demokracja nieliberalna, taka, która powstaje w reakcji na niedostatki demokracji liberalnej, jest pojęciem wewnętrznie sprzecznym. Demokracja – ta bezprzymiotnikowa – nieuchronnie zakłada nie tylko władzę większości, wyrażoną w wyborach, ale także to, by ten efekt wyborczy był ugruntowany pewnymi wolnościami i uprawnieniami obywatelskimi, bez których nie ma mowy o wolnych wyborach. Jak by Pan opisał polski populizm? Każdy populizm jest reakcją na pewne niedostatki sytuacji społeczno-politycznej, ale te niedostatki są różne. Stąd mamy do czynienia z populizmami w liczbie mnogiej na świecie, a nie z populizmem jednym i tym samym. Niemniej są pewne cechy wspólne i te cechy wspólne w Polsce przejawiają się w sposób wyjątkowo aberracyjny. To jest, po pierwsze, niechęć do uznania pluralizmu politycznego i związane z tym roszczenie do przemawiania w imieniu całego, jednolitego narodu. I stawianie poza granicami tego narodu tych, którzy się z tym nie zgadzają. Po drugie, niechęć do instytucji demokracji przedstawicielskiej i rozmaitych instytucji parlamentarnych, które wymagają trudnego uzgadniania kompromisów. Chodzi o podejście do demokracji na zasadzie, którą nazywam plebiscytarną, to znaczy na zasadzie plebiscytu nad przywódcą, a nie nad poszczególnymi politykami. Po trzecie niechęć do rozmaitych instytucji tzw. wetujących, czyli instytucji opóźniających – wpływających, a czasem wręcz kwestionujących decyzje organu przedstawicielskiego, w oparciu o pewne ograniczenia o charakterze praw i wolności obywatelskich. To są sądy konstytucyjne, czy na przykład organy polityki finansowej, jak niezależny bank centralny, czy też służba cywilna, która nie jest jednoznacznie podporządkowana większości parlamentarnej. Populizm odrzuca demokrację? Populizm odrzuca tę strukturę instytucjonalną demokracji, która modyfikuje, a czasem kwestionuje decyzje większości parlamentarnej. Populizm działa na zasadzie ""zwycięzca bierze wszystko"". Skoro w plebiscycie wyborczym wyborca dał nam władzę, to przez okres najbliższej kadencji mamy carte blanche na rządzenie, a rozmaite instytucje, jak niezależne sądy, inne niezależne instytucje służby publicznej np. bankowości czy wojska, są pewnym irytującym balastem, który należy porzucić. To wszystko jest cechą populizmu wszędzie na świecie i tak jest niestety w tej chwili w Polsce. Jak to działa? Populizm opiera się na pewnych hasłach. Jeżeli uda się przekonać społeczeństwo, że populistyczny przywódca zna odpowiedź na problemy zawarte w tych hasłach, to jest to droga do zwycięstwa. Do tych haseł należy po pierwsze bardzo silny antyelityzm lub antyestablishmentowość, czyli przekonanie społeczeństwa, że dotychczas rządząca elita oderwała się od społeczeństwa i nie rozumie, nie szanuje jego problemów. Po drugie niechęć do ""obcych"", najczęściej definiowanych jako imigranci lub uchodźcy, ale często są to również obcy ""wewnętrzni"", czyli ludzie należący do innej niż dominująca religii i rasy, orientacji seksualnej itd. Przedstawia się tych obcych jako wrogów, zagrażających dotychczasowemu trybowi życia. Po trzecie jest to frustracja klas średnich i średnich niższych, które uważają, że tracą swoją społeczno-ekonomiczną pozycję. I wreszcie ostatnie z tych haseł, hasło kontrkulturowe, czyli lęk przed nowym w kulturze społecznej, lęk przed tym, co wydaje się sprzeczne z tradycyjnymi ustalonymi hierarchiami, światopoglądem, religią, rodziną itd. A zatem wołanie o równość, w tym równość dla społeczności LGBT, równość płci, niedyskryminacja, otwartość na ""nowinki kulturowe"". Populiści prawicowi przeciwko temu wszystkiemu mobilizują opinię publiczną, mówiąc, że oni są po stronie wartości tradycyjnych. I teraz, jeżeli weźmiemy te cztery kategorie haseł, to w różnych konfiguracjach i z różną intensywnością występują one w różnych państwach, gdzie populizm dominuje. W Polsce wydaje mi się, że element społeczno-ekonomiczny ma raczej drugorzędną wagę. Ale największą wagę ma połączenie trzech haseł PiS-u, czyli antyelitaryzmu, lęku przeciwko obcym i tradycjonalizmu kulturowego. Ale dlaczego publiczność tego słucha? Te zjawiska, hasła, które wymieniłem, mają być odpowiedzią na niewątpliwie załamanie się dotychczasowego linearnego wzrostu pozycji klasy średniej i niższej średniej – to jest kwestia mniej więcej ostatniej dekady. Ale jeżeli przyjrzymy się temu w Polsce, to tutaj widzimy, że trzy główne elementy, o których powiedziałem - element antyelitarny, antyobcy i tradycjonalizmu kulturowego - w sposób naturalny zaostrzyły się w ostatnich latach rządów PO. Jeśli chodzi o pierwszy element, to mieliśmy do czynienia po raz pierwszy z bezprecedensową sytuacją w całej Europie Środkowej, że jedna i ta sama formacja polityczna rządziła przez dwie następujące po sobie kadencje, czyli stosunkowo łatwo było dostrzec zmęczenie aktualnym establishmentem, aktualną elitą, ona już się opatrzyła, ale w pewnym sensie nastąpiło jakieś zmęczenie materiału. Jeśli chodzi o drugi, to przecież jest chore i patologiczne, że Kaczyński mógł nastraszyć polskie społeczeństwo zalewem fali imigrantów, w szczególności imigrantów muzułmańskich. I wreszcie, jeśli chodzi o trzecią sprawę tradycjonalizmu, to jakby ten rosnący wpływ na świadomość publiczną ze strony rozmaitych nowych form egalitaryzmu, z których niektóre są sprzeczne z tradycyjnym nauczaniem Kościoła. I to również jest kwestia mniej więcej ostatniej dekady. Te trzy typy zjawisk nastąpiły z taką intensywnością, że zmiana ma charakter jakościowy. I mogły dać populistom odpowiedzi na wszystkie lęki związane z tymi trzema sytuacjami. A co z zakwestionowaniem trójpodziału władzy? Patrząc na Polskę przez okulary konstytucjonalisty, uznaję, że załamanie podziału władz jest absolutnie centralnym, najważniejszym, najgroźniejszym elementem ataku na demokrację, na instytucje demokratyczne. Ja przyjmuję definicję demokracji jako składającą się z trzech elementów, to znaczy z wolnych wyborów, praw i wolności obywatelskich oraz trójpodziału władz. I w Polsce, jeśli chodzi o wpływ PiS-u na strukturę demokratyczną, to ten ostatni element uległ totalnej destrukcji, w odróżnieniu do pierwszych dwóch. Zatem mamy do czynienia z sytuacją, w której cała władza skoncentrowana jest w jednych rękach, czyli w rękach przywódcy partii większościowej, partii hegemonistycznej. Jest to fundamentalnym nie tylko podważeniem, ale jest atakiem na same fundamenty demokracji. Bo demokracja wymaga, by cała władza nie była w jednych rękach. Czy taki model demokracji jest wszędzie na świecie taki sam? Mamy w światowym konstytucjonalizmie rozmaite modele. Mamy model tzw. trójpodziału władzy wywodzącego się od Monteskiusza, który to model generalnie panuje w Europie. I mamy model zwany w Stanach Zjednoczonych ""checks and balances"" (kontrola i równowaga) – to nie jest trójpodział władzy, ale zasada jest taka, że żadna z władz nie ma absolutnych kompetencji w swoim zakresie, czyli jest jakby kontrolowana i ograniczana przez inne instytucje. W Polsce mamy do czynienia z zaprzeczeniem i jednego modelu i drugiego – nie mamy już trójpodziału władzy dlatego, że władza większości parlamentarnej, czyli władza ustawodawcza, kontroluje zarówno władzę wykonawczą, jak i w coraz większej mierze władzę sądowniczą. Nie mamy do czynienia z ""checks and balances"", dlatego że władza lidera partyjnego jest niczym nieograniczona. A dokładniej? Struktura konstytucyjna, która mówi o tym, kto ma jakie kompetencje, nie ma odzwierciedlenia w faktycznym podejmowaniu decyzji publicznych, gdyż wszystkie istotne decyzje podejmowane są przez jedną osobę. I teraz, gdyby nawet ta osoba była człowiekiem nadzwyczajnej mądrości i cnoty – a nie jest – ale nawet gdyby była, to sam ten fakt jest śmiertelnym zagrożeniem dla demokracji. Więcej niż zagrożeniem – jest już brakiem demokracji. W Polsce PiS-owi udało się prawie całkowicie obalić podział władzy. To znaczy, są jeszcze jakieś reduty niezależnej władzy, czyli niektórzy sędziowie, którzy nie poddają się dominacji ministra sprawiedliwości, czy organy takie, jak Rzecznik Praw Obywatelskich, który z kolei ma dużą moc symboliczną i prawną, ale bardzo małą moc sprawczą, bo nie podejmuje decyzji. Tak naprawdę wszystkie inne instytucje realizują wolę jednego człowieka. Powtarzam: na tym nie może polegać demokracja. Demokracja musi być władzą ograniczoną. A w Polsce nie jest. Ten autorytaryzm, o którym Pan mówi, odbieranie demokracji atrybutów demokracji, czy to nie brzmi jak faszyzm? Nie, absolutnie to nie jest faszyzm. Natomiast skoro pan to słowo przywołał, chciałbym wyjaśnić, że należy odróżnić instytucjonalny faszyzm, czyli ustrój faszystowski, od dyskursu faszystowskiego. Otóż w Polsce mamy do czynienia z obecnością już nie tylko śladowego, niestety, dyskursu typowo faszystowskiego. Nie obciążam za jego wprowadzenie samej władzy, natomiast obciążam ją za tolerowanie i czasem wykorzystywanie tego dyskursu. Na przykład nieskrywany rasizm widoczny w propagandzie antyimigranckiej jest dla mnie przejawem dyskursu faszystowskiego. Polska nie jest państwem faszystowskim. Ktoś, kto by to powiedział, byłby, poza wszystkim innym, winny dewaluacji tego strasznego pojęcia. Natomiast mamy do czynienia z elementami dyskursu faszystowskiego i jakkolwiek by to brzmiało radykalnie, to jestem gotów bronić tego poglądu i dawać dowody tego dyskursu w sferze publicznej, w tym także w telewizji publicznej. Bo to, że są jacyś faszyści gdzieś na obrzeżach społeczeństwa, to jest to cecha każdego państwa demokratycznego – w każdym państwie demokratycznym mamy do czynienia z rozmaitymi typami aberracji. W momencie jednak, gdy elementy tych aberracji są przejmowane przez telewizję publiczną, telewizję kontrolowaną przez władzę publiczną i utrzymywaną przez podatnika, w tym momencie ten dyskurs polityczny – dyskurs faszystowski - wpełza do życia publicznego i wtedy wszyscy musimy się temu przeciwstawić. Czy to się może zmienić? To znaczy, czy mam nadzieję, że najbliższe wybory coś zmienią? Oczywiście, że mam na to wielką nadzieję i bardzo bym tego chciał. Nie jestem jednak politologiem, kimś kto się zajmuje liczeniem słupków i wróżeniem z fusów o tym, jakie będą wybory, ale bardzo na to liczę i bardzo, bardzo tego pragnę dla Polski. Udział w pięciu sesjach i kilku wydarzeniach specjalnych pierwszego spotkania Concilium Civitas 9-10 lipca jest wolny po rejestracji na stronie www.conciliumcivitas.pl. Onet jest partnerem medialnym wydarzenia, partnerem radiowym jest TOK FM. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wojciech Sadurski,
https://wiadomosci.onet.pl/kraj/sondaz-ile-partii-w-sejmie-czy-zjednoczona-opozycja-powalczy-z-pis/hj9jmlr,Sondaż: Zjednoczona Opozycja może powalczyć z PiS,"40 proc. respondentów planuje oddać głos na PiS. Opozycja ma szanse powalczyć z PiS, ale tylko jeśli się zjednoczy i pójdzie do wyborów razem z PSL i SLD. Od lidera Zjednoczoną Opozycję dzielą jedynie 3 pkt proc. - tak wynika z sondażu Kantar opublikowanego przez Radio Zet.","W Sejmie znalazłyby się cztery partie: PiS, PO, Wiosna i Kukiz'15. Opozycja idąca do wyborów pojedynczo może liczyć na następujące poparcie: PO 26 proc., Wiosna 6 proc., poza parlamentem znalazłoby się PSL i SLD. Jak podała 300polityka.pl, zleceniodawcą sondażu była Platforma Obywatelska, o czym nie poinformowało Radio Zet. 77 proc. badanych zadeklarowało, że pójdzie na wybory. W sobotę Rada Naczelna PSL zdecydowała, że PSL będzie budować w wyborach komitet PSL-Koalicja Polska; do ewentualnych rozmów o wspólnym starcie zaprosiła PO i środowiska podzielające idee i program ludowców. Prezes PSL Władysław Kosiniak-Kamysz zadeklarował jednak, że ludowcy na pewno nie wejdą w koalicję z partiami lewicowymi. - Platforma Obywatelska, Nowoczesna, Inicjatywa Polska i samorządowcy z różnych stron Polski stworzyli szeroką formułę współpracy. Decyzja jest po stronie PSL: czy dołączy do tej bardzo szerokiej koalicji dobrej dla Polski, z dobrym programem, podobnie jak PSL patrzącej na sprawy decentralizacji, miejsca Polski w Europie, praworządności, rozwoju Polski, czy też PSL stanie samodzielnie do wyborów - mówił podczas wczorajszej konferencji prasowej w Katowicach poseł Budka. - Jest zaproszenie dla PSL-u, by dołączyć do tej koalicji. My nie stawiamy żadnych warunków wstępnych. Rządziliśmy z PSL-em przez dobrych osiem lat, to jest dla nas koalicjant pierwszego wyboru, i jestem przekonany, że ludowcy powinni tę ofertę rozpatrzyć pozytywnie - dodał wiceprzewodniczący PO. Jak wskazał, możliwość współpracy z Platformą znalazła się w uchwale Rady Naczelnej ludowców. - Mam nadzieję, że wypełnią ten paragraf uchwały i w przyszłym tygodniu dobre rozmowy zakończą ten proces tworzenia jeszcze szerszej koalicji - ocenił poseł. - Gdyby PSL zdecydował się na formułę samodzielnego startu, to wszyscy wiemy, że balansuje na granicy progu wyborczego. Więc mam nadzieję, że rozsądek ludowców zwycięży, że głosy Polaków nie zmarnują się, nie pójdą do kosza - powiedział Budka. Źródło: RadioZET.pl","Grzegorz Schetyna, Barbara Nowacka, Bartosz Arłukowicz, Tomasz Cimoszewicz, Robert Tyszkiewicz",
https://wiadomosci.onet.pl/kraj/jaroslaw-kaczynski-wsluchuje-sie-w-glosy-obywateli-obliczylem-w-pamieci-ze-stac-nas/g22lskz,"Jarosław Kaczyński: Wsłuchuję się w głosy obywateli. Obliczyłem w pamięci, że stać nas na 500+","- Wcześniej owoce rozwoju gospodarczego przypadały pewnej części społeczeństwa, my uruchomiliśmy taki proces, żeby całe społeczeństwo na tym korzystało - powiedział wczoraj prezes PiS Jarosław Kaczyński. Dodał, że elementem tego procesu jest m.in. program ""Rodzina 500 Plus""","Prezes PiS podkreślił w wieczornej rozmowie w TVP Info, że rząd ""wsłuchuje się w głosy obywateli"" i stara się, ""by z owoców wzrostu gospodarczego korzystało całe społeczeństwo"". - Polska począwszy od 1992 rozwijała się w tempie nie najwolniejszym, chociaż oczywiście mogło być lepiej. Tylko owoce tego rozwoju przypadały pewnej części społeczeństwa. My uruchomiliśmy taki proces, żeby całe społeczeństwo na tym korzystało - powiedział Kaczyński. Wskazał, że jednym z elementów tego procesu jest uruchomienie programu ""Rodzina 500 Plus"". Prezes PiS przypomniał, że pomysł wprowadzenia programu powstał kilka lat temu w Krakowie, w trakcie prywatnej rozmowy. - Wtedy obliczyłem w pamięci, że stać nas na 500+ od drugiego dziecka, nie jesteśmy w stanie zagwarantować, że się uda od pierwszego. Później porządkując finanse publiczne i podtrzymując - mimo złej koniunktury w Europie - przyzwoity poziom wzrostu, zdołaliśmy doprowadzić do takiej sytuacji, że można bez żadnych perturbacji dla finansów publicznych, dla całej gospodarki wprowadzić ten program także od pierwszego dziecka - powiedział Kaczyński. Zaznaczył jednocześnie, że uruchomienie programu w rozszerzonej formule nie wynika z wyborczych kalendarzy. - Najpierw trzeba było zgromadzić odpowiednie środki, odpowiednio wszystko uporządkować, a później ten program realizować - podkreślił prezes PiS. Jak dodał, cztery lata temu sformułowano plan, który miał doprowadzić do stworzenia rynku pracy dla pracownika oraz podwyżek płac. Zwrócił uwagę, że obecnie mamy do czynienia ze znacznym podwyższeniem zatrudnienia oraz niskim bezrobociem. - Mamy bardzo niskie bezrobocie, niestety są ciągle takie miejsca gdzie ono nie jest niskie, z tym na pewno będziemy w kolejnych czterech latach walczyli, jak społeczeństwo nam zaufa - zapewnił prezes PiS.",Jarosław Kaczyński,
https://wiadomosci.onet.pl/kraj/kiedy-poznamy-program-wyborczy-pis-mateusz-morawiecki-zabiera-glos/ymt41cx,Kiedy poznamy program wyborczy PiS? Mateusz Morawiecki zabiera głos,- W bardzo krótkim czasie spodziewam się zakończenia prac programowych; przedstawiona na konwencji PiS wizja będzie przekształcona w konkretny program działania na kolejne lata dla Polski - powiedział dziś premier Mateusz Morawiecki.,"Szef rządu był pytany w TVP Info, kiedy poznamy wyborczy program PiS. Premier podkreślił, że ""burza mózgów"", która odbyła się na weekendowej konwencji PiS i Zjednoczonej Prawicy, była kolejnym etapem opracowywania programu wyborczego. ""W oparciu o te dyskusje i o te, które się toczyły w różnych podgrupach w ostatnich kilku miesiącach, będziemy teraz finalizować prace programowe już w tym najbliższym tygodniu. W zależności od tego, jaki konsensus wypracujemy w ramach kierownictwa Komitetu Politycznego, czy innych ciał statutowych, to spodziewam się w bardzo krótkim czasie zakończenia prac programowych - poinformował Morawiecki. Jak dodał, przedstawiona na konwencji wizja będzie przekształcona w konkretny program działania na kolejne lata dla Polski. Zdaniem premiera zakończona dziś konwencja programowa ""wyznaczy program PiS na najbliższe 3, 6, 9 lat"". - Będziemy chcieli wdrażać te różne rozwiązania w bardzo wielu dziedzinach: w służbie zdrowia, w edukacji, w rozwoju infrastruktury, tej nowoczesnej, tej cyfrowej, czwartej, piątej rewolucji przemysłowej, czyli uwzględniającej i sztuczną inteligencję, i internet rzeczy, i uczenie się maszyn - te wszystkie tematy przyszłości to coś, co pozwoli nam, naszej gospodarce wejść na jeszcze wyższy poziom i spełnić aspiracje i ambicje Polaków - oświadczył Morawiecki. Premier zagwarantował też, że ""wszystkie programy społeczne, prorodzinne i prodemograficzne będą utrzymane"". Zapowiedział też kontynuację programów rozwojowych, jak Fundusz Dróg Samorządowych, czy Fundusz PKS-owy, które - jak zaznaczył - są bardzo ważne do poprawy warunków życia i pracy. - Zasadniczo chcemy pokazać taką trzecią falę usprawnień państwa, która jest przed nami, która pozwoli nam finansować wiele programów rozwojowych, również tych energetycznych, w ochronnie środowiska naturalnego, w ochronie klimatu, a także służba zdrowia, czy edukacja - oświadczył premier. Jak mówił, pierwsze środki finansujące programy PiS pochodziły z uszczelnienia podatku VAT. - To są te zwycięskie nasze bitwy z mafiami VAT-owskimi, one przyniosły pierwsze rezultaty, które mogliśmy wykorzystać dla dobra całego społeczeństwa - podkreślił Morawiecki. - Drugie, czyli ta piątka, która dotyczyła wyprawki plus, dróg samorządowych, ale także dostępności plus, czy teraz 500 plus dla osób niepełnosprawnych, czy 500 plus na pierwsze dziecko, to jest uszczelnienie podatku CIT, podatku PIT, również redukcja szarej strefy - mówił premier. - Patrząc w przyszłość mamy konkretne plany, a widzimy doskonale, co się dzieje, co się działo, a raczej co się nie działo w poprzednich ośmiu latach, gdzie jeszcze dodatkowo te środki uszczelnić, odzyskać, tak, żeby można było obniżać podatki dla społeczeństwa, a jednocześnie inwestować w rozwój gospodarczy - oświadczył Morawiecki. Konwencja PiS i Zjednoczonej Prawicy ""Myśląc: Polska"" trwała od piątku do niedzieli, a jej efektem - jak zapowiadali politycy PiS - miało być przygotowanie założeń programowych przed wyborami parlamentarnymi. W trakcie konwencji odbyło się kilkanaście sesji plenarnych z udziałem szefów poszczególnych resortów oraz kilkadziesiąt paneli eksperckich.",Mateusz Morawiecki,
https://wiadomosci.onet.pl/kraj/konwencja-pis-w-katowicach-koncowe-przemowienie-jaroslawa-kaczynskiego/3b6egzt,"Jarosław Kaczyński: pozwolę sobie zwrócić się do formacji opozycyjnych, żeby ten problem przemyślały","- Wypada zapytać Polaków, jaka forma uprawiania polityki jest lepsza. Czy ta, którą my stosujemy, czy ta, która opiera się na emocjach, głównie negatywnych - powiedział dziś Jarosław Kaczyński. - Nie jest moją rolą wspieranie opozycji, to jednak pozwolę sobie zwrócić się do formacji opozycyjnych, żeby ten problem przemyślały - dodał podczas przemówienia na zakończenie konwencji PiS w Katowicach.","Dziś w Katowicach dobiegła końca konwencja PiS, która trwała od piątku. Na jej zakończenie wystąpił Jarosław Kaczyński. - Ta konferencja była polityczna. Była bardzo ważnym krokiem. Takich konferencji było bardzo wiele. Nie tak wielkich, jak ta, ale bardzo dużo. Są też konferencje, które są bliskie PiS, choć są zewnętrzne - mówi na początku prezes PiS. - Wypada zapytać Polaków, jaka forma uprawiania polityki jest lepsza. Czy ta, którą my stosujemy - dyskutując, przygotowując programy, następnie je realizując - czy ta, która opiera się na emocjach, głównie negatywnych - stwierdził Kaczyński. Dodał, że jego zdaniem pierwszy model jest zdecydowanie lepszy dla Polski. - Nie jest moją rolą wspieranie opozycji, to jednak pozwolę sobie zwrócić się do formacji opozycyjnych, żeby ten problem przemyślała - powiedział i dodał, że jest to w interesie zarówno kraju jak i ""ich własnym"". - Będziemy szli tą drogą, będziemy prowadzili politykę merytoryczną, przemyślaną, opartą o wiedzę, która będzie jednocześnie budowała to, o czym tutaj mówiłem, tzn. wiarygodność, bo bez wiarygodności nie ma demokracji - jeżeli formacje polityczne, które biorą udział w wyborach, wprowadzają społeczeństwo w błąd, zapowiadają coś, czego nie zrobią, nie potrafią zrobić, a bardzo często po prostu nie chcą zrobić, z góry, zakładają, że nie zrobią, to wtedy cały mechanizm demokratyczny jest jedną wielką manipulacją - powiedział Kaczyński. - PiS jest formacją demokratyczną i demokratyczna jest nasza koalicja - oświadczył prezes PiS. Zdaniem Kaczyńskiego, kiedyś ten fakt zostanie zauważony przez historyków i uznany za wielki dorobek i wielką pozytywną zmianę w polskiej polityce i życiu publicznym. Na zakończenie konwencji programowej PiS ""Myśląc: Polska"", Kaczyński podkreślił, że jego ugrupowanie musi iść obraną drogą, bo ""innej, dobrej dla naszej ojczyzny nie ma"". - Musimy w ten sposób uprawiać politykę, musimy budować wiarygodność, budować zaufanie i musimy w ten sposób przekonywać społeczeństwo do tego, co czynimy, do tej wielkiej dobrej zmiany - mówił Kaczyński. - W ten sposób także musimy podtrzymywać ten dobry czas Polaków, dobry czas Polski - dodał. - W październiku lub listopadzie, to decyzja pana prezydenta, odbędą się wybory. Musimy je wygrać. Zwyciężymy! - powiedział lider PiS. Na te słowa zebrani w Katowicach zaczęli skandować ""zwyciężymy"". Kaczyński dodał, że ""zwyciężymy czynem i myślą"". Po zakończeniu przemówienia, Kaczyński otrzymał od górników w prezencie ratowniczy czekan górniczy. Prezes PiS poinformował, że w weekendowej konwencji PiS uczestniczyło 10 tys. osób, a ponad 400 osób uczestniczyło w panelach. To - zdaniem Kaczyńskiego - wielkie osiągnięcie. - Byłoby dobrze, żebyśmy o tyle zwiększyli nasz wynik wyborczy w tych najbliższych wyborach parlamentarnych, o ile - w sensie procentowym - zwiększyliśmy udział panelistów i uczestników tej konferencji - dodał. Konwencja PiS i Zjednoczonej Prawicy ""Myśląc: Polska"" rozpoczęła się w piątek, a jej efektem - jak zapowiadali politycy PiS - miało być przygotowanie założeń programowych przed wyborami parlamentarnymi. W trakcie konwencji odbyło się kilkanaście sesji plenarnych z udziałem szefów poszczególnych resortów oraz kilkadziesiąt paneli eksperckich. Konwencje PiS ocenił również premier Mateusz Morawiecki. Szef rządu był pytany w TVP Info, kiedy poznamy wyborczy program PiS. Premier mówił, że ""burza mózgów"", która odbyła się na weekendowej konwencji PiS i Zjednoczonej Prawicy, była kolejnym etapem opracowywania programu wyborczego. - W oparciu o te dyskusje i o te, które się toczyły w różnych podgrupach w ostatnich kilku miesiącach, będziemy teraz finalizować prace programowe już w tym najbliższym tygodniu. W zależności od tego, jaki konsensus wypracujemy w ramach kierownictwa Komitetu Politycznego, czy innych ciał statutowych, to spodziewam się w bardzo krótkim czasie zakończenia prac programowych - poinformował Morawiecki. Jak dodał, przedstawiona na konwencji wizja będzie przekształcona w konkretny program działania na kolejne lata dla Polski.",Jarosław Kaczyński,
https://wiadomosci.onet.pl/kraj/kiedy-odbeda-sie-wybory-parlamentarne-2019/jf4f3qq,Wybory parlamentarne 20 października?,"Prezydent Andrzej Duda ma zarządzić wybory parlamentarne na dzień 20 października 2019 r., a nie jak zdawał się sugerować wczoraj premier, 13 października. Informację o dacie wyborów podaje RMF FM.","Prezydent miał być zaskoczony wczorajszą wypowiedzią Mateusza Morawieckiego podczas jego wystąpienia na kongresie PiS w Katowicach. Co powiedział premier? - Rząd nie jedzie na wakacje, od wczesnego rana do nocy pracujemy do 12 października, niech będzie 11, bo cisza wyborcza, w sobotę można odpocząć - mówił Morawiecki. Wybory zarządza prezydent. Zgodnie z prawem wybory do parlamentu mogą odbyć się w jeden z dni wolnych od pracy między 13 października a 10 listopada. Kończąc przemówienie, premier dodał jeszcze, wracając do tematu wyborów: - W październiku albo w listopadzie, kiedy pan prezydent zadecyduje, wierzę, że Polska będzie miała dobrych sterników. Również dziś na konwencji PiS do wyborów nawiązał Jarosław Kaczyński. Podkreślił, że decyzja, co do daty, należy do prezydenta Andrzeja Dudy. - Tak, jak przed chwilą powiedział prezes Prawa i Sprawiedliwości Jarosław Kaczyński, ogłoszenie daty wyborów to wyłączna kompetencja pana prezydenta. W przestrzeni publicznej mogą być formułowane rozmaite spekulacje medialne, oczekiwania czy opinie, natomiast to prezydent mając czas do połowy sierpnia wyznacza datę wyborów zgodnie z przepisami konstytucji i Kodeksu wyborczego - skomentował dziś wiceszef Kancelarii Prezydenta Paweł Mucha. Kiedy prezydent podejmie decyzję, ogłosi ją opinii publicznej i stanie się to w terminie przewidzianym prawem.","Kiedy odbędą się wybory parlamentarne? ""Prezydent prawdopodobnie wyznaczy je na 20 października""",
https://wiadomosci.onet.pl/kraj/konwencja-pis-w-katowicach-przemowienie-jaroslawa-kaczynskiego-relacja-na-zywo/b7c1ktp,Jarosław Kaczyński przemawia na zakończenie konwencji PiS w Katowicach [NA ŻYWO],Dobiega końca trzydniowa konwencja PiS w Katowicach. Na jej zakończenie przewidziano przemówienie Jarosława Kaczyńskiego. Będzie to już jego drugiego wystąpienie. Prezes PiS występował również wczoraj razem z premierem Mateuszem Morawieckim.,,Jarosław Kaczyński,
https://wiadomosci.onet.pl/tylko-w-onecie/pis-zostawia-opozycje-w-tyle-analiza/nfcq9pt,PiS zostawia opozycję w tyle [ANALIZA],"Prawo i Sprawiedliwość de facto rozpoczęło już kampanię przed jesiennymi wyborami parlamentarnymi, pozostawiając podzieloną opozycję w tyle. Obóz władzy zapowiada powstrzymanie „wielkiej ofensywy zła”, wskazując na kwestie światopoglądowe, mające stanowić główną oś sporu w najbliższych wyborach.","Prezes Jarosław Kaczyński na konwencji PiS w Katowicach jasno wskazał kierunki, którymi ma kroczyć obóz władzy. - Żeby iść dalej potrzebujemy programu kontynuacji, a tam gdzie trzeba - także zmiany; potrzebujemy programu dla wszystkich Polaków, programu stabilizacji i spokoju - mówił lider partii rządzącej, podkreślając, że rząd utrzyma społeczny kurs i wprowadzone dotychczas programy prospołeczne. Jednocześnie Kaczyński zapowiedział, że głównym wyzwaniem na drugą kadencję ma być szeroko definiowana kwestia wzrostu. Mają to być długofalowe programy rozwojowe i inwestycyjne. Część z nich wymienił wicepremier i lider Porozumienia Jarosław Gowin. Chodzi m.in. o takie pomysły, jak Centralny Port Komunikacyjny, elektrownia jądrowa czy dalsza rozbudowa dróg. - Dobra zmiana musi być kontynuowana, musi trwać dobry czas Polski i Polaków – mówił lider PiS. Cel trzeba przyznać dość ambitny i jakże potrzebny, lecz patrząc na dotychczasowe inwestycje, jakie rząd PiS przeprowadził trudno dostrzec jakieś wielkie sukcesy. Pytanie także skąd w następnej kadencji rząd weźmie pieniądze na inwestycje skoro postawiono dotychczas na duże transfery socjalne? Na te pytanie zapewne nikt z rządzących nie udzieli teraz odpowiedzi, a konkretne propozycje programowe zostaną zaprezentowane bliżej września. Wszak teraz okres wakacyjny i w partii rządzącej panuje przekonanie, że Polacy wolą teraz wypoczywać spokojnie niż słuchać o nowych reformatorskich propozycjach. Analizując wystąpienie Kaczyńskiego nie można pominąć najmocniejszego fragmentu, który wskazuje, że kwestie światopoglądowe mogą stanowić główną oś sporu w najbliższych wyborach. - Musimy przeciwstawić się wielkiej ofensywie zła, musimy tą ofensywę odrzucić - powiedział prezes PiS, dając wyraźnie uczestnikom konwencji w Katowicach do zrozumienia, że chodzi mu o działania opozycji dotyczące sporu wokół LGBT, czy wychowania seksualnego. Zresztą w tym samym tonie mówił minister sprawiedliwości Zbigniew Ziobro. - Musimy bronić polskiej rodziny w dziedzinie chrześcijańskiej tożsamości. Nie możemy pozwolić na seksualizację dzieci. Musimy bronić ich przed programami, które chce wprowadzić Platforma Obywatelska - podkreślał lider Solidarnej Polski. Kaczyński doskonale zdaje sobie sprawę, co potwierdziły zresztą wewnętrzne badania zamówione przez partię rządzącą, że spór światopoglądowy pomógł koalicji rządzącej wygrać i to znacznie europejskie wybory. Mając po swojej stronie Episkopat, który coraz bardziej stanowczo zabiera głos w toczącej się dyskusji, PiS chce postawić się w roli obrońcy wiary i polskiej tradycji co już raz przyniosło wymierne wyborcze zyski. To, że kwestie światopoglądowe będą odgrywać ważną rolę w nadchodzących wyborach pokazuje także dzisiejsza decyzja Polskiego Stronnictwa Ludowego. Ludowcy zdecydowali, że bez PO pójdą do wyborów, czym zadali mocny cios rodzącej się w ogromnych bólach opozycyjnej koalicji. PSL zostawiło jednak Platformie furtkę i warunek: mogą negocjować z PO wspólny start, jeśli Grzegorz Schetyna zdecyduje się na koalicję tylko z PSL, bez lewicy. W PSL od dawna mówiono o tym, że zbyt duży skręt na lewo Koalicji Europejskiej był bezpośrednim powodem porażki w wyborach do Parlamentu Europejskiego. Dziś Platforma Obywatelska to w zasadzie bardziej lewicowa partia niż „centrum”, jakim chce być obecnie PSL. Stąd decyzja, aby nie iść razem z lewicą i być może z „Wiosną” Roberta Biedronia pod rękę do jesiennych wyborów. Do wyborów parlamentarnych pozostało około cztery miesiące. Z jednej strony obóz władzy już rozpoczął nieformalną kampanie, w której kreśli mocno perspektywę kolejnych czterech lat rządów. Po przeciwnej stronie jest opozycja, próbująca nadrobić stracony do PiS dystans objazdem po kraju i rozmową z Polakami. Jednak większą uwagę opinii publicznej skupiają wpadki polityków opozycji i wygłaszane apele o jedność niż jakaś konkretna wizja Polski, będącą alternatywą dla „dobrej zmiany”. Wygląda to tak, jakby już na starcie PO ogłosiło kapitulację, mając świadomość, że z PiS teraz nie da się wygrać.",Jarosław Kaczyński podczas przemówienia na konwencji programowej w Katowicach,
https://wiadomosci.onet.pl/kraj/premier-zdradzil-date-wyborow-pracujemy-do-11-pazdziernika/b5eqxzs,Jarosław Kaczyński o Morawieckim: jakby skoczył 10 metrów w dal z plecakiem kamieni na plecach,"- Naprawdę, to co zrobił premier Morawiecki w Brukseli to jest tak - ja lubię lekkoatletykę - jakby skoczył dziewięć metrów w dal z plecakiem kamieni na plecach - mówił w drugim przemówieniu na konwencji w Katowicach prezes PiS, dziękując premierowi za postawę na brukselskim szczycie ws. unijnych stanowisk. W drugiej turze przemówień wystąpił również sam Morawiecki, wywołując pytania, czy przypadkiem nie zdradził daty jesiennych wyborów.","- Pokazaliśmy, że potrafimy wygrywać, że potrafimy zwyciężać. Tak jak w 2002 roku prezydent Lech Kaczyński pokazał, że w trudnych wyborach można zwyciężać, w 2005 również. Tak samo my teraz w wyborach do Parlamentu Europejskiego pokazaliśmy, że umiemy zwyciężać, ale żeby wygrać teraz jesienią i mieć ten mandat od wyborców do zmiany Polski na lepsze, musimy zachować pokorę, musimy nie wpadać w żaden triumfalizm, bo wcale nie jest tak dobrze, jakby się wydawało. Oczywiście jest nieźle i lepiej niż się by wydawało dwa miesiące temu, ale musimy być bardzo czujni i bardzo ciężko pracować, to mogę państwu obiecać - mówił premier. - Rząd nie jedzie na wakacje, od wczesnego rana do nocy pracujemy do 12 października, niech będzie 11, bo cisza wyborcza, w sobotę można odpocząć - dodał szef rządu. Tym samym pośrednio potwierdził, że planowana data wyborów to 13 października. Decyzja w tej sprawie pozostaje jednak w kompetencjach prezydenta. Andrzej Duda może zarządzić wybory między 12 października a 12 listopada br. Prezydent ma czas na podjęcie decyzji do 14 sierpnia. Morawiecki wrócił do tej kwestii w ostatnim zdaniu swojego wystąpienia. - W październiku albo w listopadzie, kiedy pan prezydent zadecyduje, wierzę, że Polska będzie miała dobrych sterników - powiedział premier. - Na kolejne lata - jeśli wyborcy nam zaufają - chcemy zaproponować wielką agendę rozwojową, wielką agendę rozwoju gospodarczego - zapowiedział Mateusz Morawiecki. - Pokażemy, że możemy się zbliżyć wydatnie do tych najlepszych. To jest nasz aspiracyjny cel. Biorąc pod uwagę tempo wzrostu - choćby z tego roku - nasze i włoskie, nasze - hiszpańskie, nasze - francuskie, możemy za osiem lat dogonić Włochy, za 10-12 lat dogonić Hiszpanię, a 13 lat, 14 dogonić Francję. Potem zostaną jeszcze Niemcy, Holandia - już nie tak dużo krajów przed nami, jak ten cel zrealizujemy. To jest nasz aspiracyjny cel zasobność Polaków, europejskość w konkrecie - wyjaśnił szef rządu. Następnie opisał pięć wyzwań stojących przed rządzącymi: służba zdrowia, edukacja, ochrona środowiska, energetyka i wielkie projekty cywilizacyjne, jak Centralny Port Komunikacyjny czy przekop Mierzei Wiślanej. - My nie obiecujemy gruszek na wierzbie, pokazujemy to, co udało się zrobić i obiecujemy, że te 6 proc. PKB, czyli ok. 160 mld zł za kilka lat na służbę zdrowia przeznaczymy - zadeklarował premier. Prezes PiS Jarosław Kaczyński podziękował podczas konwencji PiS i Zjednoczonej Prawicy byłej premier Beacie Szydło oraz premierowi Mateuszowi Morawieckiemu za ogromną pracę w zrealizowaniu programu PiS z 2015 r. - To będą słowa skierowane do państwa, ale także do pani premier Beaty Szydło i do pana premiera Mateusza Morawieckiego. To będą słowa podziękowania za tę ogromną pracę jaką włożyli w to, by ten program, o którym była tutaj mowa w 2015 roku, czyli, cztery lata temu, został zrealizowany - powiedział Kaczyński. - Oczywiście, jak to zwykle w życiu bywa, a już w szczególności w życiu publicznym i społecznym, nie w każdym punkcie, ale jednak można powiedzieć z całym zdecydowaniem i mówiąc prawdę - został zrealizowany - oświadczył. Zdaniem lidera PiS, wkład w realizację tego programu zarówno Beaty Szydło, jak i Mateusza Morawieckiego, ""jest ogromny, decydujący"". Kaczyński pogratulował też Szydło wyniku w wyborach do Parlamentu Europejskiego, mówiąc, że był to ""niebywały wynik"". - Naprawdę rzecz rzadko spotykana, rekord Polski - dodał lider PiS. Pogratulował też premierowi ""tego, o czym tutaj mówił, ale skromnie"". - Naprawdę, to co zrobił Brukseli to jest tak - ja lubię lekkoatletykę - jakby skoczył dziewięć metrów w dal z plecakiem kamieni na plecach. Zrobił coś, co wydawało się naprawdę niemożliwe, a okazało się możliwe. Dziękuję. Gratuluję. Dziękuję bardzo - powiedział Kaczyński. Morawiecki we wtorek na konferencji prasowej w Brukseli po zakończeniu szczytu powiedział, że cele, które zakładał polski rząd, zostały osiągnięte. Podkreślił przy tym, że decyzje, które zapadły na szczycie, będą rzutować na całą przyszłość UE nie tylko na najbliższe pięć lat, ale na wiele lat do przodu. - Pokazaliśmy, że potrzebujemy kandydatów, którzy mają w sobie potencjał łączenia Europy, że potrzebujemy kandydatów, którzy nie antagonizują Europy, którzy nie obrażają państw członkowskich UE, którzy rozumieją różnice pomiędzy państwami europejskimi, bo to jedynie może doprowadzić do wypracowania wspólnych polityk w ramach UE, i dlatego właśnie sprzeciwialiśmy się kandydaturze, która była dla nas nieakceptowalna, kandydaturze Fransa Timmermansa, który nie był kandydatem łączącym Europę - mówił. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Wybory odbędą się 13 października?,
https://wiadomosci.onet.pl/kraj/joachim-brudzinski-listy-wyborcze-sa-juz-na-biurku-prezesa-kaczynskiego/58bl25v,Joachim Brudziński: listy wyborcze są już na biurku prezesa Kaczyńskiego,"Listy kandydatów PiS na wybory parlamentarne są już na biurku prezesa Jarosława Kaczyńskiego - poinformował Brudziński. - Mam nadzieję, że w najbliższym czasie władze statutowe ostatecznie te listy zatwierdzą - mówi szef sztabu wyborczego PiS. Wybory odbędą się jesienią.","- Te listy już są na biurku pana prezesa (PiS Jarosława Kaczyńskiego - red.). Mam nadzieję, że w najbliższym czasie władze statutowe już ostatecznie te listy zatwierdzą, po to żeby nasi kandydaci mogli zająć się tym co jest istotą każdej kampanii wyborczej, czyli kampanią wyborczą również w tym odniesieniu indywidualnym – powiedział szef sztabu. Pytany skąd wystartuje premier Mateusz Morawiecki, odparł: ""O tym, z których okręgów nasi kandydaci będą otwierać listy będziemy decydować w gronie ścisłego kierownictwa, czyli w gronie Komitetu Politycznego"". Dopytywany, czy któryś z europosłów PiS planuje start w jesiennych wyborach Brudziński stwierdził, że byłoby to ""bardzo nie w porządku wobec wyborców"". - Nie przewidujemy żeby ktokolwiek z nas, europosłów którzy dopiero co uzyskali mandaty miał robić z wyborców wariatów – powiedział Brudziński. Szef sztabu PiS pytany był też o to, kiedy zostanie zaprezentowany gotowy program na wybory parlamentarne. - On w tej chwili się wykuwa. To też nas różni od naszych oponentów, którzy dzisiaj rozjechali się po Polsce i pogardliwie naśmiewają się z mieszkańców mniejszych miast tylko i wyłącznie dlatego, że ci głosują na PiS. Mało tego, jeszcze się tym chwalą na portalach społecznościowych, uważając to za niezwykle dowcipne i wyrafinowane, a tak naprawdę ten pełen pogardy rechot, który można zaobserwować na filmikach zamieszczanych przez naszych konkurentów politycznych, tym nas różni – odparł polityk. - Sądzę, że gotowy program pokażemy opinii publicznej jeszcze przed wrześniem – zapowiedział Brudziński. W Katowicach od piątku trwa trzydniowa konwencja Prawa i Sprawiedliwości oraz Zjednoczonej Prawicy ""Myśląc: Polska"", podczas której zaplanowano kilkanaście sesji plenarnych oraz kilkadziesiąt paneli eksperckich. Konwencja ma na celu zarówno podsumować dotychczasowe działania rządu, jak i wypracować podstawy do stworzenia programu wyborczego partii.",Joachim Brudziński,
https://wiadomosci.onet.pl/kraj/katowice-konwencja-programowa-pis-kaczynski-o-ofensywie-zla/ns3t1bg,Konwencja programowa PiS w Katowicach. Jarosław Kaczyński: musimy odrzucić ofensywę zła,"- Żeby iść dalej potrzebujemy programu kontynuacji, a tam gdzie trzeba - także zmiany; potrzebujemy programu dla wszystkich Polaków, programu stabilizacji i spokoju - mówił w Katowicach Jarosław Kaczyński podczas konwencji ""Myśląc: Polska"". Działania opozycji Kaczyński określił jako ""wielką ofensywę zła"". - Musimy tę ofensywę odrzucić, musimy wygrać - mówił prezes PiS. W czasie konwencji wystąpili też Jarosław Gowin i Zbigniew Ziobro.","Prezes PiS dziękował za poparcie w ostatnich wyborach do Parlamentu Europejskiego. - To poparcie traktujemy jako zobowiązanie do wytężonej pracy, można powiedzieć do jeszcze bardziej wytężonej pracy niż dotychczas, do pracy dla Polski - zadeklarował Kaczyński. Podkreślił, że to druga tego typu konwencja działaczy PiS w Katowicach - poprzednia miała miejsce cztery lata temu. Zaznaczył, że podczas poprzedniej konwencji PiS nie był pewien, że uda się wygrać wybory i mieć samodzielną większość. Jak dodał, obecnie Zjednoczona Prawica ma ""znakomity punkt startu"". - Nie możemy uczynić niczego, co by spowodowało, że ten wielki dorobek zostanie zmarnowany, że stracimy to, co uzyskaliśmy - zapowiedział Kaczyński. - Żeby iść dalej potrzebujemy nowego programu kontynuacji, ale tam gdzie trzeba także zmiany. Programu, który będzie skierowany do wszystkich Polaków, programu stabilizacji i spokoju, programu, który będzie zapewniał nam rozwój i będzie zapewniał także sprawiedliwy podział owoców tego rozwoju - dodał. - Jeśli formacje polityczne są niewiarygodne, to demokracja staje się nic nie znaczącym rytuałem; nasze zwycięstwo jest prawdopodobne, ale nie jest pewne, trzeba o nie walczyć; chcemy by Polacy za cztery lata mówili, że jesteśmy wiarygodni - stwierdził prezes PiS. Prezes PiS wyraził wiarę, że wszyscy uczestnicy kongresu przyjmują założenie, iż ""nie możemy niczego uronić z tego, co zostało już przekazane społeczeństwu, niczego"". - A jednocześnie musimy szukać wszystkich zasobów wzrostu, zasobów w sferze organizacji życia publicznego, społecznego i gospodarczego, bo takie zasoby z całą pewnością istnieją - powiedział prezes PiS. Kaczyński podkreślił, że trzeba postawić sobie pytanie o te zasoby, które najbardziej służą rozwojowi. - To są zasoby finansowe zarówno te, które mamy tutaj w kraju, jak i te zewnętrzne. Bo dzisiaj tego rodzaju zasobów jest bardzo wiele, pieniądz jest tani i trudno z tego nie skorzystać. Byłoby grzechem z tego nie skorzystać dla wielkich przedsięwzięć, obejmujących Polskę, ale też cały nasz region Europy, np. Międzymorze - zaznaczył Kaczyński. Według niego ""dobra zmiana musi być kontynuowana i dobry czas Polaków"". - I tutaj, a także w kolejnych przedsięwzięciach programowych, będziemy musieli sobie odpowiedzieć na pytanie jak działać, co czynić, by ten czas był możliwie jak najdłuższy, by ten dobry czas, trwał, trwał i jeszcze dalej trwał - zaznaczył Kaczyński. Prezes podczas wystąpienia podkreślał rolę wolności, która - jak mówił - jest głównym wymiarem naszej cywilizacji i polskiej tradycji. - Polska musi pozostać wyspą wolności, bo jesteśmy dzisiaj wyspą wolności, choć niektórzy chcą to zmienić i zakłócić. Jesteśmy wyspą wolności i dlatego jesteśmy tak cenni dla współczesnego świata i musimy, powtarzam, musimy uczynić wszystko, by to trwało, ale to może trwać tylko w oparciu o sukcesy w innych dziedzinach - mówił. - Alternatywą jest czas przeszły, ten, w którym nic nie można było zrobić, wszystko było niemożliwe, ale czas przeszły - można powiedzieć - na swój sposób wzbogacony o to wszystko, co ostatnio usłyszeliśmy i zobaczyliśmy, o tą wielką ofensywę - użyje tego określenia choć wiem, że będzie ono przedmiotem ataku - wielką ofensywę zła. Musimy tę ofensywę odrzucić, musimy wygrać - podkreślał Kaczyński. - Takie zwycięstwa może odnosić tylko Polska silna, Polska naprawdę życzliwa wobec swoich obywateli, Polska rozwiązująca - ciągle przecież istniejące, często nabrzmiałe społeczne problemy. Taką chcemy budować, taką zbudujemy, a jedyna droga prowadzi przez nasze kolejne zwycięstwa i musimy głęboko wierzyć, że zwyciężymy, ale też bardzo ciężko dla tego zwycięstwa pracować - podkreślił prezes PiS.  - Ta kończąca się kadencja była przede wszystkim kadencją wielkich programów społecznych. Nadchodzi nowy czas. Myślę, że to będzie przede wszystkim czas wielkich, ambitnych inwestycji. Czas położenia fundamentu i kolejnych pięter pod ten wzrost - powiedział Gowin podczas konwencji """"Myśląc: Polska"" w Katowicach. Zdaniem Gowina ""to były dobre cztery lata dla Polski"". - To był czas wielkich programów społecznych, realizowanych przede wszystkim przez panią premier Beatę Szydło, przez panią minister rodziny Elżbietą Rafalską. To był czas rekordowego - na tle Europy - wzrostu gospodarczego, który był konsekwencją Strategii Odpowiedzialnego Rozwoju, czyli planu premiera Mateusza Morawieckiego. To był czas, w którym Polska stała się najbezpieczniejszym krajem w Europie. To był też czas, kiedy położyliśmy wiele fundamentów pod przyszły rozwój naszej ojczyzny - powiedział. Jednocześnie zaznaczył, że ""wszyscy mamy świadomość, że nie jesteśmy nawet w połowie drogi"", że ""istnieje cały szereg wielkich wyzwań, które mają sprawić, aby Polska stała się państwem odpowiadającym wielkości naszej historii"". - Wielkości i ambicji naszego narodu. Tych wyzwań jest przed nami wiele i po to tutaj się zgromadziliśmy, żeby te wyzwania zdefiniować i wskazać drogi rozwoju - wskazał szef Porozumienia.  W ocenie Gowina widać już efekty polityki PiS. - Chociażby poprzez wsparcie młodych rodzin wychowujących dzieci chociażby poprzez ostatni projekt pana premiera Morawieckiego i pana prezesa Kaczyńskiego, czyli zerowy PIT dla młodych osób. To są konkretne zachęty do tego, żeby te polskie talenty pozostawały w kraju - podkreślił. - My nie możemy się zadowolić tym, że zachowujemy własny talenty. My musimy wystąpić w wyścigu o przyciąganie talentów - mówił wicepremier. W jego ocenie ""pod tym względem jest bardzo dużo do zrobienia'. - Wielkim wyzwaniem na następną kadencję będzie jeden z elementów diagnozy zawartej w Strategii Odpowiedzialnego Rozwoju - słabość instytucjonalna, to było jedno z wąskich gardeł rozwoju Polski. Przykładem mogła być kompletna nieudolność państwa w poprzednich kadencjach, jeżeli chodzi o walkę z rozmaitymi mafiami, na czele z mafią VAT-owską. Pokazaliśmy, że potrafimy przebudować i mamy też odwagę, żeby tak przebudować instytucje polskiego państwa, by skutecznie z tymi mafiami walczyły - powiedział wicepremier i minister nauki. Dodał, że trzeba też przemyśleć strukturę instytucjonalną Polski. - Dokonać takiego systemowego przeglądu instytucji, zastanowić się, które funkcjonują dobrze, które funkcjonują gorzej, które nakładają na siebie swoje zadania - zauważył Gowin. Jak ocenił, kolejnym wielkim zadaniem jest przegląd prawa. - Pytanie, czy polskie prawo jest zawsze dobre, czy tych przepisów nie jest za dużo, czy one nie są często wewnętrznie sprzeczne, czy one nie są zbyt trudne do interpretacji. Taka dobrze pojęta diagnoza systemu prawa, usunięcie przepisów, które są zawalidrogą, które utrudniają codzienne życie Polakom , to jest kolejne duże wyzwanie na kolejną kadencję - zapowiedział Gowin. Zbigniew Ziobro podkreślił, że jednym z celów, który cztery lata temu wybrzmiały w dyskusjach, była reforma państwa. - Mówiliśmy, że chcemy takiego państwa, które będzie gwarantem bezpieczeństwa wszystkich obywateli, które będzie chronić ich interesy, które będzie bronić zwłaszcza tych, którzy są bezradni, bezbronni, słabi, które będzie potrafiło upominać się o prawa również tych słabszych - mówił. - Że będzie państwem, które z pasją będzie realizować zadanie, jakim jest przywrócenie godności Polakom, zwłaszcza tym, którzy byli pozbawieni tej godności, niejako wykluczani przez poprzednią władzę, spychani na margines, zmuszani do emigracji, a czasami oddawani wręcz w ręce rozmaitej maści hochsztaplerów, oszustów, czyścicieli kamienic - wymieniał. - Że o tych wszystkich ludzi państwo polskie się upomni, że będzie państwem praktycznie działającym, że będzie dbało o interesy każdego obywatela - powiedział. - I sądzę - zastrzegając, że jeszcze wiele przed nami - że możemy dzisiaj z podniesionym czołem powiedzieć, że bardzo wiele w tej sprawie zrobiliśmy, że bardzo wiele w tej sprawie się udało - podkreślił minister sprawiedliwości.  Ziobro mówił o dokonaniach rządu w zakresie działań resortu sprawiedliwości. - Przykładem naszej konsekwencji jest upomnienie się o sprawy najsłabszych, o sprawy dzieci - powiedział. - Niestety niemało dzieci w rozbitych rodzinach nie otrzymywało świadczeń alimentacyjnych. Był to wstydliwy, ale bardzo przykry problem, z którym nie radziły sobie poprzednie władze - dodał. - Dokonaliśmy zmian w Kodeksie karnym wprowadzając bardzo jasne zasady odpowiedzialności tych, którzy nie wywiązują się ze swoich podstawowych, rodzicielskich obowiązków. O 2,5 raza zwiększyła się liczba osób, które łożą na swoje dzieci, w stosunku do czasu, który zastaliśmy w okresie rządów Platformy Obywatelskiej - mówił. - Tu nie chodzi tylko o dane policzalne, o liczby, ale o szczęście tych dzieci, o realizację ich podstawowych pragnień, które dzięki temu są możliwe - stwierdził. Inny przykład, o którym mówił Ziobro, to afera reprywatyzacyjna. - Ta bezkarność czyścicieli kamienic wyprowadzających liczne nieruchomości, kamienice, zwłaszcza w Warszawie był to ogromny problem, pod okiem ówczesnych władz: pod okiem premiera Tuska, premier Kopacz, pani prezydent Gronkiewicz-Waltz. Oni umywali ręce, oni odwracali głowę, oni nie widzieli tej krzywdy, oni nie chcieli jej widzieć, oni tak naprawdę chronili tych nieuczciwych, a zamykali oczy na tych, którym działa się krzywda - stwierdził. - Pokazaliśmy, że można inaczej. Pokazaliśmy, że państwo może bronić tych najsłabszych. Pokazaliśmy, że państwo może być sprawne. Uruchomiliśmy blisko 400 śledztw i całkowicie zatrzymaliśmy ten proceder - powiedział. Jak dodał, komisja weryfikacyjna ds. reprywatyzacji odzyskuje nieruchomości. Chcesz być na bieżąco z najważniejszymi informacjami dnia? Polub Onet Wiadomości na Facebooku!",,
https://wiadomosci.onet.pl/kraj/konwencja-programowa-pis-w-katowicach/mg6f7jg,Konwencja programowa PiS w Katowicach,"- Polska musi pozostać wyspą wolności, bo jesteśmy dzisiaj wyspą wolności, choć niektórzy chcą to zakłócić jesteśmy wyspą wolności i dlatego jesteśmy tak cenni dla współczesnego świata i musimy uczynić wszystko, by to trwało - powiedział prezes PiS Jarosław Kaczyński. Politycy i eksperci kontynuują dziś dyskusje w ramach trwającej od wczoraj konwencji programowej ""Myśląc Polska"". Po południu głos zabiorą: premier Mateusz Morawiecki i była premier Beata Szydło.",,"Katowice: konwencja programowa PiS - ""Myśląc Polska""",
https://wiadomosci.onet.pl/tylko-w-onecie/emilewicz-w-katowicach-energia-z-wiatru-jest-tansza/m0wrd7d,Emilewicz w Katowicach: energia z wiatru jest tańsza,"Bardzo ryzykowne mówić o zielonej energii na Śląsku, ale mówię to z pełną świadomością. Cena energii z wiatru jest o 30 proc. niższa niż cena energii z węgla - mówi w rozmowie z Onetem minister przedsiębiorczości i technologii Jadwiga Emilewicz. Dziś w Katowicach ruszyła konwencja programowa Prawa i Sprawiedliwości, a polityka energetyczna jest jednym z podejmowany tematów.","– Śląsk może być sercem rozwoju polskich technologii - zarówno czystych technologii węglowych, które możemy eksportować, ale także innych technologii energetycznych. To tutaj mamy najlepsze politechniki, tutaj także dojrzewa społecznie przekonanie, że transformacja energetyczna jest dobra i konieczna – mówi w rozmowie z Onetem minister przedsiębiorczości i technologii Jadwiga Emilewicz.  – Węgiel jeszcze długo pozostanie naszym podstawowym źródłem energii, ale już dziś musimy szukać alternatywy, ponieważ ta energia staje się dla nas coraz bardziej kosztowna. Od 2021 roku nie będziemy mogli finansować - ani sektor prywatny, ani publiczny - inwestycji w źródła kopalne – dodaje. Minister podkreśla, że transformacja energetyczna musi być transformacją sprawiedliwą. Wskazuje, że w Polsce ok. 4 mln gospodarstw domowych korzysta z przestarzałych źródeł ciepła. Jej zdaniem realna zmiana w wymiarze ""domowym"" powinna w Polsce nastąpić w ciągu dekady. Natomiast w skali gospodarczej potrwa minimum trzy dekady. ""Musimy ten ambitny program rozpocząć już dziś"" – deklaruje.  – Bardzo ryzykowne mówić o zielonej energii na Śląsku, ale mówię to z pełną świadomością dlatego, że jestem jednym z ministrów, który najczęściej rozmawia z górnikami. Myślę, że górnicy na Śląsku coraz częściej zdają sobie sprawę z tego, że po kryzysie energetycznym ubiegłego roku związanym z wzrostem kosztów uprawnień do emisji CO2, Polacy zaczęli patrzeć w rachunki za energię elektryczną. To zaczyna dotyczyć nie tylko firm, nie tylko dużych sektorów energochłonnych, ale także każdego z nas. Zdajemy sobie sprawę, że nasze zasoby węgla są w coraz mniejszym stopniu w stanie zaspokoić nasze potrzeby – ocenia Jadwiga Emilewicz. Zaznacza, że zapotrzebowanie na energię rośnie. Jednym z rozwiązań ma być nowelizacja ustawy wiatrakowej, która pozwoli rozwijać się tej energetyce na lądzie. – Cena energii z wiatru jest o 30 proc. niższa niż cena energii z węgla. Po trzecie - o tym górnicy też wiedzą - bloki energetyczne, na których opiera się polska gospodarka przekroczyły swój czas eksploatacyjny, jaki miały założony pod koniec lat siedemdziesiątych, kiedy były budowane – podsumowuje nasz rozmówca.",Jadwiga Emilewicz,
https://wiadomosci.onet.pl/kraj/katowice-konwencja-pis-i-zjednoczonej-prawicy-wystapi-jaroslaw-kaczynski/qveft91,Konwencja PiS i Zjednoczonej Prawicy w Katowicach,"""Myśląc: Polska 2019"" - to nazwa trzydniowej konwencji programowej PiS, która dziś rozpoczyna się w Katowicach. Zaplanowano 16 sesji plenarnych, ponad 60 paneli specjalistycznych i wystąpienia 400 mówców. Według zapowiedzi, w ten weekend na Śląsku powstanie program PiS na jesienne wybory parlamentarne.","Konwencja programowa PiS i Zjednoczonej Prawicy rozpocznie się dziś w Międzynarodowym Centrum Kongresowym w Katowicach wystąpieniem wicepremiera Piotra Glińskiego - jednocześnie szefa rady programowej PiS. Konwencja ma być wzorowana na tej, która odbyła się przy okazji poprzednich - zakończonych wielkim sukcesem prawicy - wyborów parlamentarnych. Na dziś zaplanowano cztery sesje plenarne dotyczące rozwoju, polityki energetycznej, ochrony środowiska oraz społeczeństwa obywatelskiego i rozwoju społecznego. Odbędzie się też kilkanaście paneli specjalistycznych, m.in. dotyczących inwestycji lokalnych, onkologii, podatków, bezpieczeństwa. Jutro prócz kolejnych sesji plenarnych dotyczących m.in. rolnictwa, finansów publicznych, systemu zdrowia, samorządu, kultury i mediów, zaplanowano również wystąpienia liderów Zjednoczonej Prawicy. O godzinie 11.30 głos zabierze prezes PiS Jarosław Kaczyński. Następnie przemawiać będą szef resortu nauki Jarosław Gowin oraz minister sprawiedliwości Zbigniew Ziobro. Na godzinę 15 zaplanowano wystąpienia premiera Mateusza Morawieckiego oraz byłej premier Beaty Szydło, obecnie również szefowej rady sztabu wyborczego. Konwencja zakończy się w niedzielę wystąpieniem podsumowującym obrady, które wygłosi Jarosław Kaczyński. - Jestem przekonany, że owocem tej konwencji będą prace już stricte programowe, które przyniosą konkret w postaci kolejnego programu, z którym pójdziemy do jesiennych wyborów - mówi cytowany przez Polską Agencję Prasową europoseł Joachim Brudziński, szef sztabu wyborczego PiS.",Jarosław Kaczyński,
https://wiadomosci.onet.pl/tylko-w-onecie/krzysztof-izdebski-tlumaczenie-terleckiego-nie-do-konca-mnie-przekonuje/ejbwzss,Krzysztof Izdebski: tłumaczenie Terleckiego nie do końca mnie przekonuje,"Krzysztof Izdebski był gościem Iwony Kutyny w ""Onet Rano."". Wypowiedział się on na temat spotkania polityków PiS z przedstawicielami koncernu tytoniowego. - Lobbing w Polsce to skomplikowana materia, ponieważ jest pytanie, czy to było niezgodne z prawem, czy nie. Na pewno nas to oburza, że politycy spotykają się w ten sposób z przedstawicielami koncernów, ale kontekst jest szerszy - mówił Izdebski. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/marek-biernacki-po-przestala-byc-wiarygodna-to-jej-koniec/3hs544f,"Marek Biernacki: PO przestała być wiarygodna, to jej koniec","To, że PO poszła do wyborów z SLD, sprawiło, że dużo ludzi nie głosowało na Platformę. Większość starych działaczy Solidarności, którzy tworzyli Platformę, miała duże pretensje do PO, że ta reanimowała SLD - mówi w gazecie ""Polska Times"" były szef MSWiA Marek Biernacki.","Wczoraj z klubu PO-Koalicji Obywatelskiej (współtworzą ją posłowie PO i Nowoczesnej) odeszli dwaj znani z konserwatywnych poglądów posłowie: Jacek Tomczak i były minister sprawiedliwości Marek Biernacki. Obaj wzięli udział w posiedzeniu nowo powstałego klubu PSL - Koalicja Polska i zostali jego członkami. Mają też startować do Sejmu z list tworzonych przez ludowców. Przeczytaj: PSL zabiera posłów Platformie Obywatelskiej i .N Biernacki w rozmowie z ""Polska Times"" stwierdził, iż ""szkoda, że Platforma Obywatelska tak bardzo skręca w lewo"". Dodał, że ""to koniec Platformy, dla wyborców Platforma przestała być partią wiarygodną"". Polityk tłumaczył, że Prawo i Sprawiedliwość wygrało wybory już czterokrotnie odkąd Platforma zmieniła swoją optykę i sposób postępowania. - W sytuacji, kiedy po jednej stronie będzie PiS, a z drugiej nie wiadomo co - czyli wszystkie ugrupowania w jednym worku, to Prawo i Sprawiedliwość uzyska w najbliższych wyborach większość konstytucyjną - mówił. Były szef MSWiA pytany, czy gdyby PSL zdecydowało się pójść do wyborów w szerokiej koalicji, z SLD, Wiosną i PO - taka koalicja poniosłaby porażkę w wyborach parlamentarnych, odpowiedział: ""Tak, a PiS miałoby większość konstytucyjną (...) nie mam co do tego żadnych wątpliwości"". - To, że PO poszła do wyborów z SLD sprawiło, że dużo ludzi nie głosowało na Platformę. Miało z tym problem. Jaki? Większość starych działaczy Solidarności, tej pierwszej Solidarności, którzy tworzyli Platformę, miała duże pretensje do PO, że ta reanimowała SLD - uzasadnił Biernacki. Zapytany, czy błędem PO był jej skręt na lewo, stwierdził: ""Od ostatnich wyborów prezydenckich widzimy marsz Platformy na lewą stronę, tworzenie swoistego centrolewu"". - Nie jest tajemnicą, mówią o tym także socjologowie, że polskie społeczeństwo jest centro-prawicowe. 30 proc. Polaków, a nawet mniej, wyznaje lewicowe poglądy - powiedział. Dodał, że ""tak wygląda Polska i prawie cała Europa"". - Polityczne wahadełko przesunęło się na stronę prawą. Taką mamy rzeczywistość i nie ma się co na nią obrażać - mówił były szef MSWiA. Przeczytaj: ""Rzeczpospolita"": 35,6 proc. respondentów nie wiedziało, kogo wskazać na szefa rządu po wyborach",Marek Biernacki,
https://wiadomosci.onet.pl/kraj/waldemar-andzel-pis-nowym-szefem-sejmowej-komisji-ds-sluzb-specjalnych/87bbvd7,Andzel zastąpił Opiołę na czele sejmowej komisji ds. służb specjalnych,"Waldemar Andzel (PiS) został w czwartek nowym przewodniczącym sejmowej komisji do spraw służb specjalnych - dowiedziała się Polska Agencja Prasowa. Andzel zastąpił na tej funkcji posła Marka Opiołę (PiS). W związku z tą decyzją, z funkcji wiceprzewodniczącego komisji zrezygnował Paweł Kukiz.","Opioła złożył rezygnację z funkcji szefa speckomisji z dniem 1 lipca, dlatego powstał wakat, który dziś komisja postanowiła zapełnić. Andzel potwierdził dziś w rozmowie z PAP, że został wybrany na szefa komisji, ale nie chciał mówić o szczegółach wyboru. Z nieoficjalnych informacji PAP wynika, że kontrkandydatem posła PiS, który od niedawna zasiada w komisji, był Marek Biernacki (dziś poseł wstąpił do klubu PSL-Koalicja Polska). Jego kandydaturę miał zgłosić wiceprzewodniczący komisji Paweł Kukiz. Kukiz miał uzasadnić propozycję tym, że zmiana na tej funkcji kilka miesięcy przed końcem kadencji jest niefortunna a przewodniczącym powinien być ktoś z większym doświadczeniem w pracy w tej komisji a takie warunki spełniają tylko Opioła i Biernacki. Kukiz ocenił, że Opioła w całej swoje pracy jako szef komisji ""potrafił doprowadzić do sytuacji, w której pracowała ona dla Polski, a nie w partyjnym czy partykularnym interesie"". Paweł Kukiz powiedział, że po wyborze Andzela na szefa komisji zdecydował o tym, że od 1 sierpnia zrezygnuje z funkcji jej wiceprzewodniczącego. - Zastanowię się jeszcze nad tym, czy w obecnej sytuacji nadal uczestniczyć w pracach komisji, czy nie zrezygnować z członkostwa"" - podkreślił. Z siedmioosobowego składu komisji za Andzelem głosowało czterech posłów, dwu było przeciwnych; jeden z posłów był dziś nieobecny - wynika z nieoficjalnych ustaleń PAP. Marek Opioła nadal pozostaje członkiem komisji. Jej szefem był od początku obecnej kadencji Sejmu. W maju Opioła, który kandydował w eurowyborach z mazowieckiej listy Prawa i Sprawiedliwości, wykorzystał śmigłowiec Black Hawk w swoim spocie wyborczym. Na filmie Opioła wychodzi z uruchomionego śmigłowca z napisem ""Policja"" i wita się z żołnierzami. Ówczesny szef MSWiA Joachim Brudziński informował wtedy, że w Sejmie zostanie złożony wniosek o odwołanie posła ze stanowiska przewodniczącego Komisji ds. Służb Specjalnych.",Waldemar Andzel,
https://wiadomosci.onet.pl/kraj/rmf-fm-niejasne-okolicznosci-spotkania-przedstawicieli-philip-morris-z-poslami-pis-w/lrn1779,RMF FM: niejasne okoliczności spotkania przedstawicieli Philip Morris z posłami PiS w Sejmie,"16 maja w Sejmie za zamkniętymi drzwiami miało miejsce spotkanie polityków Prawa i Sprawiedliwości z przedstawicielami firmy tytoniowej Philip Morris Polska. Jak wynika ze śledztwa RMF FM, o spotkaniu nic nie wiedziała Kancelaria Sejmu. Jest reakcja prezesa PiS Jarosława Kaczyńskiego.","Spotkanie odbyło się w sali im. Macieja Rataja, w której zazwyczaj odbywają się posiedzenia sejmowych komisji. Jak podaje RMF FM, obecni byli m.in. wicemarszałek Sejmu Ryszard Terlecki, ówczesny wiceszef sejmowej Komisji Zdrowia, Tomasz Latos z PiS, były minister zdrowia, senator PiS Konstanty Radziwiłł i wiceminister zdrowia Zbigniew J. Król. Podczas spotkania przedstawiciele Philip Morris Polska zaprezentowali m.in. wyniki badań dotyczące nowoczesnych produktów tytoniowych, konkretnie wyrobów tytoniowych do podgrzewania. O niczym nie wiedziała Kancelaria Sejmu. ""Kancelaria Sejmu nie ma wiadomości o wspomnianym spotkaniu - nie była jego organizatorem ani uczestnikiem. Przy założeniu, że miało ono faktycznie miejsce, wymienione osoby, które miały gościć w Sejmie, nie są osobami pełniącymi funkcje publiczne, co oznacza, że udostępnianie danych o ich wizycie na terenie parlamentu naruszałoby przepisy o ochronie danych osobowych."" - brzmi odpowiedź Centrum Informacyjnego Sejmu na pytania, które zadał w tej sprawie Onet. Ryszard Terlecki w rozmowie z RMF FM powiedział najpierw, że było to ""spotkanie wynikające z prac podkomisji zdrowia"" dotyczące zwalczania nikotyny w użyciu. - Pojawiła się propozycja spotkania na temat sposobu używania nikotyny, podobno zdrowszego niż papierosy - mówił Terlecki. Potem jednak zmienił zdanie. - Nie, to nie było posiedzenie podkomisji, tylko spotkanie zorganizowane przeze mnie w gruncie rzeczy - skwitował. Redakcji Onetu nie udało się skontaktować z Ryszardem Terleckim. Sam zainteresowany udzielił potem komentarza dziennikarzom na korytarzu sejmowym. - Zorganizowaliśmy spotkanie na temat innych form przyjmowania nikotyny, podobno zdrowszych niż papierosy. Zgłosili się z propozycją udziału w podkomisji, było też zainteresowane Ministerstwo Zdrowia, więc postanowiliśmy ich wysłuchać – tłumaczył. - Dlaczego nie było podkomisji w wykazie prac? Bo to było spotkanie zorganizowane przeze mnie. Posłowie opozycji nie brali w nim udziału, ale mogli – dodał wicemarszałek Sejmu.  Były minister zdrowia, senator Konstanty Radziwiłł, pytany przez dziennikarza radia, czy spotkanie można nazwać lobbingiem konkretnych artykułów, stwierdził: ""Nie tyle konkretne artykuły, co informacje na temat pewnych odmienności, które wiążą się z konsumpcją tytoniu w postaci podgrzewanych papierosów tradycyjnych"". Ocenił, że działalność firmy można nazwać lobbingową ""w szerokim tego słowa znaczeniu"". Przyznał też, że na etapie procedowania ustawy tytoniowej w Sejmie przedstawiciele firm tytoniowych aktywnie zabiegali o wprowadzenie korzystnych dla siebie zapisów. - Moim zdaniem było to czyste spotkanie lobbystyczne - powiedziała RMF FM Grażyna Kopińska z Fundacji Batorego. Dodała, że ""ta firma ma interesy w naszym kraju, chce przedstawić swój punkt widzenia, czy jej produkty są zdrowsze lub mniej zdrowe"". Zaznaczyła, że ""w Polsce obowiązuje prawo, które mówi, że działalność lobbystyczną mogą prowadzić wyłącznie osoby, które są w rejestrze lobbystów"", a ta działalność (...) odbyła się w trakcie spotkania, które nie jest nigdzie zarejestrowane. (...) To bardzo dziwny sposób obejścia prawa"" - podkreśliła. W przesłanym do RMF FM oświadczeniu Philip Morris Polska zapewnił, że działa zgodnie z prawem i ""prowadzi otwarty dialog społeczny z różnymi środowiskami"". W decyzji opublikowanej dziś na Twitterze szef PiS napisał, że na podstawie statutu swej partii wydaje ""zakaz odbywania przez parlamentarzystów Prawa i Sprawiedliwości udziału w spotkaniach o charakterze lobbystycznym lub co do których można sformułować domniemanie, że mają taki charakter"", a ""wyjątek stanowią spotkania, które spełniają wymogi określone w ustawie o działalności lobbingowej w procesie stanowienia prawa"". ""Niezastosowanie się do zakazu będzie traktowane jako poważne złamanie Statutu partii"" - zdecydował Jarosław Kaczyński. ""W Sejmie nie są prowadzone żadne prace nad przepisami dotyczącymi wyrobów tytoniowych. Nie było żadnego ""lobbingu"", bo nie ma planów zmiany przepisów"" - napisał w oświadczeniu Ryszard Terlecki. ""Opisywane w mediach spotkanie dotyczyło szkodliwości nowych produktów tytoniowych oraz badań, także w Polsce, które na ten temat są prowadzone"" - szef klubu PiS. Terlecki podkreślił, że decyzja prezesa PiS Jarosława Kaczyńskiego w sprawie spotkań lobbingowych jest jasna i nie wymaga komentarza. ""Przestrzegamy i będziemy przestrzegać obowiązujących przepisów"" - podkreślił Terlecki. Czytaj więcej na stronie RMF FM, Źródło: RMF FM, PAP",Ryszard Terlecki,
https://wiadomosci.onet.pl/swiat/karol-karski-wybrany-na-stanowisko-kwestora-pe/e9rq668,Karol Karski wybrany na stanowisko kwestora PE,Parlament Europejski w Strasburgu wybrał europosła Karola Karskiego na stanowisko kwestora. Eurodeputowany PiS sprawuje tę funkcję od 2014 roku i będzie to jego trzecia kadencja na tym stanowisku.,"Będzie on jednym z pięciu kwestorów w PE odpowiedzialnym za sprawy administracyjne i finansowe, mające wpływ na prace europosłów i wykonywanie przez nich mandatu.  - Bardzo państwu dziękuję za oddane głosy i dołożę wszelkich starań, żeby nie zawieść Państwa zaufania – powiedział Karski. Źródło: PAP, Onet",Karol Karski,
https://wiadomosci.onet.pl/kraj/marek-falenta-pod-obserwacja-psychiatryczna/78s6gpk,Marek Falenta trafił pod obserwację psychiatryczną,"Biznesmen Marek Falenta trafił do ośrodka diagnostycznego, zamiast do prokuratury. Zmusiła go do tego decyzja sądu - informuje ""Rzeczpospolita"".","10 czerwca ""Rzeczpospolita"" opisała list Marka Falenty do prezydenta Andrzeja Dudy, w którym biznesmen groził, że ujawni prawdę o podsłuchach. Do dziś jednak nie został wezwany do prokuratury. Jak donosi ""Rz"", wynika to z faktu, iż Falentę skierowano na badania psychologiczno-psychiatryczne. Badania mogą potrwać nawet trzy tygodnie, jest przeprowadzane w specjalnym ośrodku. Po badaniach psycholog wydaje orzeczenie psychologiczno-penitencjarne, a lekarz psychiatra – opinię psychiatryczną. Jak czytamy w dzienniku, nie jest to jednak badanie, które określałoby poczytalność Marka Falenty. Poczytalność można określić dopiero po przesłuchaniu w prokuraturze, gdy pojawią się wątpliwość co do poczytalności. Według ustaleń ""Rz"", Falenta nie wyraził zgody na obserwację. O tym, że prokuratura weźmie pod uwagę stan jego zdrowia Marka Falenty mówił 13 czerwca w Sejmie prokurator krajowy Bogdan Święczkowski. Ale planowane było najpierw przesłuchanie Falenty. O kłopotach biznesmena ze zdrowiem pisali we wrześniu dziennikarze Onetu, którzy przeanalizowali akta afery taśmowej. Okazało się wówczas, że bohater afery taśmowej Marek Falenta próbował odebrać sobie życie. Falenta przebywał w kilku placówkach, a lekarze zdiagnozowali u niego m.in. „reakcję depresyjno-lękową"" i ciężką depresję z myślami samobójczymi. Jak pisaliśmy w Onecie, już wtedy mec. Aleksandra Napierska apelowała do Sądu Najwyższego, by nie wysyłał Falenty za kratki. ""Rozpoczęcie odbywania kary pozbawienia wolności przez Marka Falentę bez wątpienia może zagrozić zarówno jego życiu, jak i zdrowiu z uwagi na możliwość realizacji myśli o charakterze samobójczym"" - twierdziła w jednym z pism. O tym, że Marek Falenta ma odbyć zasądzoną mu karę 2,5 roku więzienia, zdecydował 31 stycznia Sąd Apelacyjny w Warszawie. Sąd odrzucił tym samym zażalenia obrońców, którzy ubiegali się o odroczenie wykonania kary m.in. ze względu na stan zdrowia skazanego. Marek Falenta został skazany w 2016 r. przez Sąd Okręgowy w Warszawie na 2,5 roku więzienia, w związku z tzw. aferą podsłuchową. Wyrok uprawomocnił się w grudniu 2017 roku. Obrońcy Falenty złożyli kasację do Sądu Najwyższego. Falenta miał stawić się w zakładzie karnym w celu odbycia kary 1 lutego, ale nie zrobił tego. Od tamtego momentu ukrywał się i był poszukiwany w związku z nakazem doprowadzenia do aresztu śledczego, który trafił do jednego ze stołecznych komisariatów 6 lutego 2019 roku. Biznesmen został zatrzymany 5 kwietnia w hiszpańskiej Walencji. Ujawnione w tygodniku ""Wprost"" nagrania wywołały w 2014 r. kryzys w rządzie Donalda Tuska. Sprawa dotyczyła nagrywania od lipca 2013 r. do czerwca 2014 r. na zlecenie Falenty w warszawskich restauracjach osób z kręgów polityki, biznesu oraz funkcjonariuszy publicznych. Nagrano m.in. ówczesnych szefów: MSW - Bartłomieja Sienkiewicza, MSZ - Radosława Sikorskiego, resortu infrastruktury i rozwoju - Elżbietę Bieńkowską, prezesa NBP Marka Belkę i szefa CBA Pawła Wojtunika. Zainteresował Cię artykuł? Zostań naszym fanem na Facebooku! Źródło: ""Rzeczpospolita"", Onet","Falenta został skazany w 2016 r. na 2,5 roku więzienia",
https://wiadomosci.onet.pl/kraj/jaroslaw-kaczynski-na-premiera-sondaz/gjgdtc8,"""Super Ekspress"": Kaczyński na premiera? Z sondażu wynika, że ponad połowa Polaków tego nie chce","Polacy nie widzą Jarosława Kaczyńskiego w roli szefa rządu po wygranych jesienią wyborach. Tak uważa ponad połowa badanych – wynika z najnowszego sondażu Instytutu Badań Pollster dla ""Super Expressu"". Jednocześnie dziennik informuje, że część polityków PiS chciałaby, aby prezes PiS ponownie został szefem rządu.","Gazeta zauważa, że ""obecne sondaże nie pozostawiają złudzeń – zwycięstwo PiS w jesiennych wyborach parlamentarnych wydaje się nieuniknione"". ""Jeśli tak się stanie, wszyscy zachodzą w głowę, czy Jarosław Kaczyński po kilkunastu latach raz jeszcze się skusi i ponownie obejmie tekę szefa rządu"" - czytamy. ""Super Ekspress"" zaznaczył, że wśród Polaków Kaczyński nie ma bardzo dobrych notowań. Jak wynika z sondażu, większość badanych w sondażu dla gazety nie chce, aby po wygranych przez PiS wyborach Kaczyński został szefem rządu. Takiego zdania jest 57 proc. respondentów. Kandydaturę poparło 23 proc. ankietowanych. ""Nie wiem"" - odpowiedziało 20 proc. ankietowanych, - Kaczyński jako premier byłby sprawny, ale Kaczyński jako premier to też szybki koniec rządu PiS. Pamiętajmy, że prezes PiS ma bardzo negatywne notowania w sondażach – powiedział ""SE"" politolog prof. Kazimierz Kik. Dodał, że ""z punktu widzenia interesu PiS dobrze byłoby nie przerywać dobrej passy"", a tę ""gwarantuje obecny premier Mateusz Morawiecki"". Sondaż zrealizował Instytut Badań Pollster w dniach 26-27 czerwca 2019 roku na próbie 1049 dorosłych Polaków. Na stanowisku premiera Kaczyńskiego widziałaby na pewno część polityków PiS. - Chciałbym, żeby Jarosław Kaczyński został premierem. Wszystko zależy jednak od sytuacji politycznej na jesieni – przyznał w rozmowie z ""Super Expressem"" europoseł, były wicemarszałek Senatu Adam Bielan. Europoseł Ryszard Czarnecki ocenił, że Jarosław Kaczyński ""byłby bardzo dobrym premierem"". Zaznaczył jednak, że najpierw trzeba wygrać wybory. Źródło: ""Super Express""",Jarosław Kaczyński,
https://wiadomosci.onet.pl/kraj/specustawa-ws-westerplatte-kto-powinien-decydowac-o-tym-fragmencie-gdanska/cmzfjgj,Współczesna wojna o Westerplatte. O co chodzi w tym sporze?,"W Sejmie dyskutowana była wczoraj specustawa, dzięki której rząd przejmie tereny na Westerplatte (także i te, które należą do Gdańska) i zbuduje tam Muzeum Westerplatte i Wojny 1939 roku. Na takie rozwiązanie nie godzi się administracja Dulkiewicz, która uważa, że PiS z nikim nie konsultował swoich pomysłów, a cała sprawa to poważne naruszenie autonomii samorządów.","Spór o tereny Westerplatte trwa od dłuższego czasu. Rozgrywa się on na linii miasto - Muzeum II Wojny Światowej, wspierane tutaj przez Ministerstwo Kultury. Obie opcje mają zupełnie inne plany, jeżeli chodzi o zagospodarowanie całego obszaru.  Strona, którą umownie można nazwać rządową chce tutaj zbudować Muzeum Westerplatte i Wojny 1939 (jako oddział MIIWŚ). Koszt nowej placówki oscylowałby w granicach 150 mln zł, a pieniądze pochodziłyby z budżetu państwa. Z kolei stanowisko miejskiej strony na konferencji ponownie przedstawił Waldemar Ossowski, dyrektor Muzeum Gdańska, placówki, która na Westerplatte ma swój jeden z oddziałów. Ossowski podkreślał, że są trzy projekty zagospodarowania Westerplatte i że koncepcje od lata zeszłego roku są dyskutowane. - Mają one służyć do przygotowania konkursu architektonicznego i dalszej realizacji procesu zmian na Westerplatte. Urzędnicy nie ukrywali jednak, że zmiany na Westerplatte nie będą tak rewolucyjne, jak w koncepcji rządowej, bo ""należy zachować autentyczność tego miejsca i trzeba lepiej pokazać te pozostałości, które przetrwały do dziś z czasów 1939 roku"". Plany MIIWŚ i ministra kultury krzyżuje miasto, które na Westerplatte ma również kilka działek. W zeszłym roku szef muzeum dr Karol Nawrocki zaproponował, że MIIWŚ kupi od miasta tereny Westerplatte za 2 mln zł. Prezydent Paweł Adamowicz ofertę odrzucił. Ówczesny włodarz Gdańska informował wówczas, że na wniosek pomorskiego wojewody MSWiA ma sprawdzić, czy kilka działek na Westerplatte rzeczywiście powinno prawnie należeć do miasta. Było widać, że rząd nie odpuści tej kwestii. Adamowicz przypominał, że działki, które chciał kupić Nawrocki, trafiły do Gdańska ponad 20 lat temu. Wszystko za sprawą ówczesnego wojewody Macieja Płażyńskiego, który podjął decyzję o komunalizacji obszaru Westerplatte. Rok temu Adamowicz ostrzegał: - Za chwilę rząd Prawa i Sprawiedliwości będzie się posługiwał komunistycznym prawem, aby uzasadnić zabranie nam ziemi. Czy widzieliście większy absurd? Sprawa jest bez precedensu, to jest nie tylko antygdańskie działanie dyrektora Nawrockiego, wojewody, rządu, ale to jest coś więcej, to jest podważanie istoty samorządności. To już jest pełne bezprawie i chęć wyzucia samorządu gdańskiego z jego własności. W tej współczesnej wojnie o Westerplatte politycy PiS - mówiąc obrazowo - wytoczyli niedawno wielkie działo, które najprawdopodobniej przeważy szalę na ich stronę. Chodzi o złożoną przez grupę posłów PiS specustawę ws. Westerplatte.  Jeżeli specustawa wejdzie w życie, rząd mógłby - nie oglądając się na kwestie własności i czasochłonne procedury prawne - wybudować tutaj Muzeum Westerplatte i Wojny 1939. Miasto nie miałoby tutaj za wiele do powiedzenia. Gmina straciłaby działki, w zamian dostając odszkodowanie od państwa. Cała procedura byłaby podobna do prawnych rozwiązań zastosowanych m.in. podczas inwestycji na Euro 2012. Jednym z autorów specustawy jest pomorski poseł PiS Kazimierz Smoliński. Kilka tygodni temu na konferencji w Gdańsku mówił: - Przesłanką do wprowadzenia tej specustawy jest przywrócenie znaczenia tego miejsca, które odpowiadałoby jego randze. To pomnik historii, miejsce, w którym rozpoczęła się II wojna światowa. Chcemy po prostu w sposób właściwy zagospodarować ten teren. Chcemy, by powstało tutaj Muzeum Westerplatte i Muzeum Wojny - mówił. Politycy PiS argumentują, że miasto przez wiele lat nie dbało należycie o te tereny. W swoich publicznych wystąpieniach prezentowali m.in. zdjęcia współczesnego Westerplatte, na których widać zniszczone i zdewastowane budowle.  W uzasadnieniu specustawy czytamy: ""(...) Westerplatte nie zostało zagospodarowane w sposób adekwatny do swojej ogólnonarodowej rangi oraz międzynarodowego znaczenia. Czynniki takie jak brak jednego zarządcy terenu, problemy komunikacyjne oraz, aż do chwili obecnej, brak spójnej koncepcji na narrację historyczną na terenie Westerplatte pogarszały stan reliktów i infrastruktury pozostałych po Wojskowej Składnicy Tranzytowej na Westerplatte. Problemy te szczególnie nabrzmiewają w obliczu przypadającej w 2019 roku 80-tej rocznicy wybuchu II wojny światowej"". Miasto nie zgadza się z narracją PiS. Urzędnicy podkreślają, że ustalenia ze wspomnianego wyżej przez Ossowskiego spotkania przekazano do nowego projektu planu zagospodarowania przestrzennego, a zmiany na Westerplatte również i bez specustawy stałyby się faktem.  Administracja Dulkiewicz, którą wspierają tutaj m.in. politycy PO, jest przekonana, że rząd działa z pobudek politycznych, a cała sprawa to poważne naruszenie autonomii samorządów. Prezydent Dulkiewicz argumentowała również, że wprowadzając do Sejmu specustawę ws. Westerplatte, PiS nie konsultował jej np. z kombatantami, historykami, architektami czy konserwatorami zabytków. W ostatnich tygodniach prezydent Dulkiewicz mocno zabiegała, by polskie władze wycofały się z pomysłu forsowania specustawy. Pisała m.in. listy do ministra kultury Piotra Glińskiego, spotkała się też z premierem Mateuszem Morawieckim. Prezydent Dulkiewicz zaproponowała wspólną (miasto i rząd) organizację obchodów 80. rocznicy hitlerowskiej agresji na Polskę. Włodarz Gdańska brała też udział w posiedzeniu sejmowej Komisji Infrastruktury. Przekonywała tam posłów PiS, że specustawa jest złym rozwiązaniem. W pewnym momencie można było odnieść wrażenie, że prezydent puściły nerwy - działanie PiS ws. przejęcia terenów Westerplatte porównała do czasów stalinowskich w Polsce, kiedy to dochodziło do nacjonalizacji publicznych i prywatnych zbiorów muzealnych. Pod koniec czerwca Dulkiewicz spotkała się też z wiceministrem Jarosławem Sellinem i posłem Smolińskim. W liście do polityków PiS Dulkiewicz zaproponowała kompromisowe jej zdaniem rozwiązanie. Miasto Gdańsk wniosłoby grunty pod budowę nowego muzeum na Westerplatte, ale gmina stałaby się równoprawnym partnerem dla Ministerstwa Kultury w procesie powstawania a później prowadzenia nowej placówki.  Spotkanie z ministrem Sellinem wydawało się bardziej owocne. - To powinno być wspólne przedsięwzięcie państwa i samorządu – przyznawał minister.  W wydanym później komunikacie do mediów ministerstwo wyliczyło propozycję, które Sellin przekazał prezydent Dulkiewicz. ""Udział przedstawicieli miasta w pracach komitetu honorowego budowy Muzeum Westerplatte i Wojny 1939 w Gdańsku, udział przedstawicieli miasta w Radzie Muzeum II Wojny Światowej oraz w komitecie honorowym budowy pomnika Rotmistrza Pileckiego w Gdańsku"" - brzmiała oferta ministerstwa. Politycy PiS deklarowali wspólne działanie, ale nie ukrywali też, kto w całym przedsięwzięciu powinien grać pierwsze skrzypce. Smoliński mówił po spotkaniu z Dulkiewicz: - Nie bardzo sobie wyobrażam tworzenie instytucji, w której będzie dwóch współwłaścicieli i każdy ma decydować. Doświadczenia w tym zakresie są złe - zawsze musi być jeden lider, i tu uważam, że państwo polskie powinno być liderem, który zajmuje się zagospodarowaniem terenu półwyspu Westerplatte.",Jedna z miejskich konferencji na Westerplatte,
https://wiadomosci.onet.pl/kraj/premier-o-publikacji-onetu-polska-uczestniczyla-w-odblokowaniu-pewnych-procedur/cwh15sx,Premier o publikacji Onetu: Polska uczestniczyła w odblokowaniu pewnych procedur,"Rada Europy grzęzła w dyskusjach, w związku z tym Polska wraz z innymi krajami uczestniczyła w odblokowaniu pewnych procedur zawieszania i odwieszania poszczególnych krajów - powiedział Mateusz Morawiecki w Polsat News. Bogdan Rymanowski poprosił premiera o komentarz do tekstu Janusza Schwertnera i Witolda Jurasza ""Polska poparła przywrócenie Rosji prawa głosu w Radzie Europy"".","17 maja 2019 r. w Helsinkach, podczas zebrania Komitetu Ministrów Rady Europy, polski rząd, inaczej niż m.in. Ukraina, Litwa i Gruzja, poparł deklarację umożliwiającą przywrócenie Rosji prawa głosu w Radzie Europy - ustalił Onet. - Decyzja ta była podyktowana poparciem zwiększenia efektywności i znaczenia Rady Europy - słyszymy w MSZ. W podobnym tonie na antenie Polsat News wypowiedział się Mateusz Morawiecki. - Polska wraz z innymi krajami uczestniczyła w odblokowaniu pewnych procedur - procedury, akurat w tym przypadku, zawieszania i odwieszania poszczególnych krajów członkowskich - przyznał premier. Jednocześnie podkreślił, że w czasie głosowania w Radzie Europy rząd PiS pokazał, że Rosja nie powinna zostać odwieszona w prawach członka. - Natomiast delegacje krajów zachodnich zadecydowały inaczej - dodał szef rządu. Jednak to nie rząd głosował przeciw zniesieniu sankcji wobec Rosji w Radzie Europy. Polscy parlamentarzyści będący delegatami w Zgromadzeniu Parlamentarnym Rady Europy 25 czerwca zagłosowali inaczej niż wynikałoby to z postawy rządu RP 17 maja. - Jeżeli taka będzie wola sztabów, to jak najbardziej jestem gotowy do debaty z Grzegorzem Schetyną - powiedział Mateusz Morawiecki. Stwierdził, że opozycja poza ""anty-PiS-em"" nie ma do zaproponowania żadnego programu. Premier przekonywał, że ""nie tylko obiecujemy jak opozycja, bo wiarygodność jest bardzo ważna"". Kolejne propozycje rządu ocenił jako ""mrowisko pomysłów"". Powiedział, że PiS zachęca wszystkich wyborców, również wyborców PO, aby przyjrzeli się temu, co udało się PiS-owi zrobić. - Aby wybaczyli nam nasze błędy i zagłosowali na Prawo i Sprawiedliwość - powiedział Morawiecki. Dodał, że głęboko wierzy, że jego partia może do siebie przekonać część wyborów Platformy np. obniżką podatków.  Morawiecki pytany był też m.in. o to, czy na stanowisku premiera mógłby zastąpić go Jarosław Kaczyński. - Będę tak długo służył jako premier, jak długo partia i jej kierownictwo oraz wyborcy będą sobie tego życzyli; cieszę się, że mogę dzisiaj pełnić funkcję szefa rządu, ale oczywiście jestem do dyspozycji władz PiS - stwierdził szef rządu. Następnie dodał, że ""Kaczyński jest naturalnym kandydatem na premiera"". - We wszystkich możliwych odsłonach kadencji - dodał. - Ja się cieszę, że mogę po prostu pełnić tę funkcję (premiera - red.) dzisiaj. Wcześniej przez dwa lata byłem wicepremierem i sądzę, że też bardzo dużo dobrego udało się zrobić w tym czasie - zaznaczył szef rządu. - To był wielki sukces, zresztą nie tylko Polski i Grupy Wyszehradzkiej, którą potrafiliśmy zintegrować, która właściwie jest zintegrowana, co nas cieszy, bo coraz więcej możemy razem osiągnąć, ale to był sukces całej Europy - powiedział szef polskiego rządu pytany o ocenę ostatniego szczytu UE. Rada Europejska uzgodniła m.in., że Ursula von der Leyen jest jej kandydatką na szefową Komisji Europejskiej. Morawiecki uważa, że wybór socjalisty Fransa Timmermansa na szefa Komisji Europejskiej byłby wyborem ""antagonizującym"" Europę. - Nowe otwarcie potrzebuje nowych idei, a twarz pana Timmermansa kojarzy się wyłącznie z atakiem na państwa Europy Środkowej - powiedział premier. Zapytany o kwestię narodowości poszczególnych kandydatów i prymat przedstawicieli największych państw UE, odpowiedział: - Mamy przewodniczącego Rady Europejskiej (obecnego szefa RE Donalda Tuska - red.) i czy coś z tego dla Polski wynikło? - zapytał. Premier ocenił, że interesy Europy Środkowo-Wschodniej zostały zabezpieczone. - Na tyle, na ile mogliśmy na tym etapie, to to zrobiliśmy - zapewnił. Mateusz Morawiecki stwierdził, że ""Polsce należy się z racji naszej zdrowej polityki gospodarczej i wielkich sukcesów gospodarczych to byśmy objęli ważną tekę"". - Mam nadzieję, że gospodarczą - dodał. Dopytywany, czy jest już polski kandydat na to stanowisko, premier powiedział, że jest ich paru. - W zależności od tego, który obszar kompetencyjny będzie nam podlegać, będziemy proponować danego kandydata - wyjaśnił. Bogdan Rymanowski zapytał też szefa rządu, czy jego zdaniem Ursula von der Leyen ma dług wobec Polski i dzięki temu dostaniemy lepszą tekę. - Ja myślę, że jest to kredyt zaufania obopólny, który wobec siebie zaciągnęliśmy i jestem przekonany, że to będzie dobra współpraca, bardzo merytoryczna, oparta o te wartości w UE, które rzeczywiście są cenne i w oparciu o to, co jest zapisane w traktatach, o to, jakie kompetencje KE posiada - zauważył. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Mateusz Morawiecki,
https://wiadomosci.onet.pl/kraj/prokuratura-chce-by-doradca-wojewody-opolskiego-poniosl-kare-ale-nie-zostal-skazany/mrxyzwg,"Opole: Polityk PiS poniesie karę, ale nie zostanie skazany? Jeździł samochodem mimo cofniętych uprawnień","Prokuratura Rejonowa w Lwówku Śląskim zwróciła się do sądu w Nysie z wnioskiem o warunkowe umorzenie postępowania przeciwko Arkadiuszowi Sz., doradcy wojewody opolskiego i miejskiego radnego. Został on przyłapany na jeździe samochodem mimo cofniętych uprawnień.","– Postępowanie przygotowawcze zostało zakończone. Uznaliśmy, że oskarżony powinien ponieść odpowiedzialność karną za swój czyn – mówi Onetowi Marek Śledziona, Prokurator Rejonowy w Lwówku Śląskim. 26 stycznia Arkadiusz Sz., wiceprzewodniczący rady miejskiej Opola z PiS, który jednocześnie jest doradcą wojewody opolskiego, zaparkował samochód zbyt blisko przejścia dla pieszych. Zdarzenie miało miejsce w Nysie, w pobliżu komendy policji przy ul. Armii Krajowej. Widząc źle zaparkowany samochód – policja postanowiła interweniować. Po sprawdzeniu okazało się, że radny ma cofnięte uprawnienia do kierowania pojazdami. W lutym wyszło na jaw, że Sz. stracił prawo jazdy 12 lat temu i do dziś nie odzyskał uprawnień. Zgodnie z przepisami, od 2015 roku, jazda samochodem mimo cofniętych uprawnień zagrożona jest karą do dwóch lat pozbawienia wolności. Z anonimu, który w marcu dotarł do prokuratury wynika, że doradca wojewody miał przed urzędem wojewódzkim zarezerwowane swoje miejsce parkingowe w strefie pojazdów uprzywilejowanych. Dodatkowo od kilku lat miał pobierać zwrot kosztów za korzystanie z własnego auta do celów służbowych. By uniknąć zarzutu braku bezstronności śledztwo ws. doradcy wojewody zostało przeniesione z Opola do Prokuratury Rejonowej w Lwówku Śląskim. W maju postawiono mu zarzut. – Zwróciliśmy się do sądu w Nysie z wnioskiem o warunkowe umorzenie postępowania – podkreśla prok. Marek Śledziona. – To oznacza poniesienie odpowiedzialności karnej przez oskarżonego. Przy czym, jeżeli sąd uwzględni wniosek, nie będzie to wyrok skazujący, a warunkowo umarzający postępowanie – dodaje. – Warunkowe umorzenie postępowania oznacza wyznaczenie okresu próby. Jeżeli w tym czasie oskarżony naruszy porządek prawny, wtedy sąd będzie mógł wymierzyć wyrok skazujący – tłumaczy prok. Marek Śledziona. Sąd może też orzec wobec doradcy wojewody opolskiego zakaz prowadzenia pojazdów do dwóch lat oraz nałożyć na niego świadczenie pieniężne do 50 tys. zł. Śledczy nie byli w stanie ustalić, ile razy radny prowadził samochód mimo cofniętych uprawnień, ale jak podkreślają, nie było też to konieczne. – Arkadiusz Sz. na każdym etapie postępowania przyznawał się do winy, nie kwestionował swojego sprawstwa i współpracował z prokuraturą – wyjaśnia prok. Marek Śledziona. Gdyby Arkadiusz Sz. został skazany na karę pozbawienia wolności, straciłby mandat radnego. Inaczej byłoby w przypadku zastosowania grzywny lub ograniczenia wolności. – Warunkowe umorzenie postępowanie to jest powszechnie stosowany środek. To, kto jaką funkcję pełni, nie miało dla nas żadnego znaczenia – zapewnia prok. Marek Śledziona.",,
https://wiadomosci.onet.pl/tylko-w-onecie/sierakowski-pis-ma-wreszcie-haka-na-unie-chcieliscie-niemke-no-to-ja-macie-opinia/r5jf1g2,"Sierakowski: PiS ma wreszcie haka na Unię. Chcieliście Niemkę, no to ją macie [OPINIA]","Bardziej niż z powstrzymania wyboru Fransa Timmermansa na szefa Komisji Europejskiej PiS cieszy się, że zająć ma je Niemka. Na każdy protest w sprawie niszczenia demokracji, będzie można przypomnieć Niemcom nasze ofiary. A poza tym, kto uwierzy w Niemczech i w Polsce, że Niemiec przed Polakami wolnej Polski broni?","Rząd tak bardzo nie chciał holenderskiego pacyfisty Fransa Timmermansa na stanowisku szefa Komisji Europejskiej, że dostał Ursulę von der Leyen, ministra obrony narodowej Niemiec. Oczywiście prawda jest dużo bardziej skomplikowana, ale w sferze, w której operuje Prawo i Sprawiedliwość, czyli symboli narodowych, nie bardzo wygląda to na historyczną sprawiedliwość. I o to chodzi, bo historyczna sprawiedliwość ma się nam dopiero przydać. Kalkulacja PiS była prosta: gdy Niemiec będzie protestował, że przejmujemy sądy i media, pokażemy mu ofiary. Przecież to niemożliwe, żeby na oczach całej Europy Niemiec przed Polakami wolnej Polski bronił. Jak to się stało, że zeszliśmy tak nisko? Rząd się chwali, że bez nas nie da się niczego w Unii przeprowadzić. A naprawdę było jeszcze gorzej. Nawet to chwalenie się psuciem jest na wyrost. Żeby móc coś zablokować, najpierw trzeba coś znaczyć, a Polska nie była w stanie zbudować odpowiednio silnej grupy blokującej jakikolwiek wybór w Unii. Kandydaturę Fransa Timmermansa zablokowała Europejska Partia Ludowa, która nie chciała oddać socjalistom stanowiska szefa Komisja Europejskiej. Chadecy wygrali wybory, a Komisja ma monopol inicjatywy ustawodawczej i decyduje o tym, co UE robi i czego nie robi. Opór Grupy Wyszehradzkiej został użyty do przekonania jednych chadeków przez drugich. Von der Leyen z CDU, minister obrony narodowej w rządzie Angeli Merkel od 2013 roku, została zaproponowana, żeby CDU i Merkel nie mogła zaprotestować. („Ich habe mich nicht dagegen gewehrt” – przyznała wprost: nie będę się sprzeciwiać). Rozwiązanie z Niemką na szefową Komisji i Francuzką Christine Lagarde do ECB zaproponował Emmanuel Macron. Mogło zadowolić wszystkich. Niemcy mają Komisję, Francja Bank Centralny (a przede wszystkim nie ma tam Niemca), Belg Charles Michel ma być szefem Rady Europejskiej i trudno sobie wyobrazić, żeby postępował wbrew Francji. Polacy i reszta grupy Wyszehradzkiej będą się cieszyć, że obalili Timmermansa. Ich sojusznicy Włosi, że nie ma Niemca w EBC ani nikogo z Północy na stanowisku wysokiego przedstawiciela ds. polityki zagranicznej. Tyle że za plecami słabej, bo wyciągniętej wbrew samym Niemcom przez Francuzów von der Leyen są silni wicekomisarze Timmermans i Dunka Margrethe Vestager. Zaś na stanowisku szefa dyplomacji jest wprawdzie Hiszpan, ale socjalista, więc niekoniecznie uchodźcożerca, który będzie szedł na rękę populistom. Przede wszystkim jednak najważniejsze stanowiska obejmą zdecydowani federaliści. Tacy sami jak Emmanuel Macron, którego wpływ na UE wzrósł. To Macron, a nie Timmermans, jest politykiem najbardziej krytycznie nastawionym wobec Kaczyńskiego, Orbana i Salviniego. Integracja pójdzie dalej, my zostaniemy jeszcze głębiej w tyle. Gdyby Timmermans został szefem Komisji, złamana zostałaby zasada numer jeden w Unii Europejskiej, że na szefa KE nie wybiera się nikogo niezależnego, kto mógłby się postawić największym państwom w Unii. Nie został, ale komisja ma sposób na populistów, który wcale nie nazywa się art. 7. Komisarze mogą zarządzić audyt generalny wydatkowania środków i nie powinni mieć problemów ze znalezieniem powodów do wstrzymania wypłat. Europa Zachodnia rozumie, dlaczego należy finansowo pomagać Wschodniej, ale nie rozumie, dlaczego ma sponsorować autorytaryzm. Obecna konstrukcja przywództwa Unii z silniejszą Francją i słabszymi Niemcami, nie powstrzyma tej reakcji.",Ursula von der Leyen,
https://wiadomosci.onet.pl/kraj/sondaz-pis-wygrywa-bez-wzgledu-na-to-czy-opozycja-wystartuje-razem-czy-osobno/nhjl8er,"Sondaż: PiS wygrywa bez względu na to, czy opozycja wystartuje razem, czy osobno","Niezależnie, czy opozycja pójdzie do wyborów sama, czy w koalicji, to PiS wygrywa ze sporą przewagą. Tak wynika z sondażu Instytutu Badań Pollster dla ""Super Expressu"". Przewaga partii Jarosława Kaczyńskiego jest większa niż w wyborach do Parlamentu Europejskiego.","PiS popiera 45 proc. badanych. Na drugim miejscu w sondażu uplasowała się PO z wynikiem 24 proc. Na ostatnim miejscu podium znalazła się Wiosna Roberta Biedronia z poparciem na poziomie 8 proc. W Sejmie znalazłyby się jeszcze dwie partie SLD i Kukiz'15. Oba ugrupowania uzyskały wynik 5 proc. Poza parlamentem byłyby: PSL - 4 proc., KORWiN - 3 proc., Razem - 2 proc., Nowoczesna - 2 proc., Zieloni - 1 proc., Ruch Narodowy - 1 proc., Teraz! - 0 proc. W badaniu zapytano również o preferencje wyborcze w przypadku, gdyby opozycja zdecydowała się wystartować w takiej samej koalicji, jaka była w przypadku wyborów do PE. Wówczas PiS również wygrałby (45 proc.). Na Koalicję Europejską zagłosowałoby 34 proc., czyli o cztery punkty procentowe mniej niż w majowych wyborach. W Sejmie znaleźliby się jeszcze: Wiosna - 8 proc., Kukiz'15 - 5 proc. oraz Konfederacja - 5 proc. Natomiast poza parlamentem byłaby Partia Razem, na którą zagłosowałoby 3 proc. Polaków. Sondaż zrealizowany przez Instytut Badań Pollster w dniach 26-27 czerwca 2019 r. na próbie 1049 dorosłych Polaków.",Jarosław Kaczyński i Jarosław Gowin,
https://wiadomosci.onet.pl/kraj/zwiazkowcy-z-elektrobudowy-boja-sie-masowych-zwolnien-prosza-jaroslawa-kaczynskiego-o/cwsynjz,Związkowcy z Elektrobudowy boją się masowych zwolnień. Proszą Jarosława Kaczyńskiego o pomoc,"List do prezesa PiS Jarosława Kaczyńskiego napisali przedstawiciele trzech związków zawodowych w spółce Elektrobudowa z Katowic. To efekt sporu między firmą a jej kontrahentem, który w opinii związkowców może doprowadzić firmę do bankructwa i masowych zwolnień.","""Zwracamy się do pana w imieniu ponad 1800 pracowników firmy Elektrobudowa, z apelem o zainteresowanie się niezwykle trudną sytuacją naszej firmy, która zmaga się z problemami, co stwarza zagrożenie dla naszych miejsc pracy i bytu naszych rodzin (...) ""Ucierpimy my, nasze rodziny, ale też cała branża, która straci wiarygodnego partnera - jedyną polską firmę z takim potencjałem"" - napisano w liście do Jarosława Kaczyńskiego, który przywołuje money.pl. To efekt sporu między firmą, a jednym z jej kontrahentów – spółką Tauron Ciepło. Ta wezwała Elektrobudowę do zapłaty odszkodowania i obniżenia honorarium za - nieprawidłowe jej zdaniem - wykonanie bloku elektrociepłowni w Tychach. Chodzi o kontrakt za który spółka Elektrobudowa otrzymała ponad 728 mln zł. W opinii związkowców konflikt może to doprowadzić ich pracodawcę do bankructwa i masowych zwolnień. List w tej sprawie do prezesa Jarosława Kaczyńskiego podpisali związkowcy z ""Solidarności"", ""Kadry"" i Związku Zawodowego Pracowników Elektorbudowa SA. O sprawie informuje też w komunikacie dla inwestorów giełdowych zarząd Elektrobudowy. Czytamy w nim, że na początku czerwca firma otrzymała od Tauron Ciepło pismo, w którym wzywana jest m.in. do zapłaty kwoty obniżonego wynagrodzenia oraz odszkodowania. Już wcześniej spółka zapowiadała, że z powodu nieusuniętych usterek może zażądać wypłaty 22 mln zł z gwarancji bankowych katowickiej firmy. Zarząd Elektrobudowy odpowiada, że ""oczekiwania kontrahenta nie znajdują w jego ocenie uzasadnienia merytorycznego, stanowią działanie mogące rażąco zaszkodzić spółce i stanowiłyby nadużycie udzielonej gwarancji bankowej (…) w razie podjęcia przez Kontrahenta (Tauron Ciepło - red.) działań nadużywających gwarancję bankową, Elektrobudowa podejmie wszelkie działania celem zabezpieczenia lub dochodzenia roszczeń"". W przesłanej do Onetu korespondencji przedstawiciele Tauron Ciepłą wskazują, że ukończona w 2016 roku instalacja w Tychach nie przeszła ostatecznego odbioru bez usterek. Problem polega na ""okresowej utracie drożności zsypów przy spalaniu węgla z bunkra szczelinowego powoduje, że blok nie może pracować w sposób ciągły, pewny i niezawodny"". - W trakcie prób końcowych w 2016 stwierdzono usterkę, która pomimo wyznaczanych dodatkowych terminów jej usunięcia i wykonanych w tym czasie przez Elektrobudowę dodatkowych prac nie została usunięta - informuje rzeczniczka Tauron Ciepło Małgorzatę Kuś. - Od początku 2017 roku Elektrobudowa nie podejmowała dalszych prac mających na celu usunięcie tej usterki, a strony przez ponad dwa lata próbowały znaleźć polubowne rozwiązanie, ale jak do tej pory bez skutku. Wartość usterki oszacowano na około 12,5 mln zł co stanowi około 1,7 proc. całej kwoty kontraktu. O obniżenie wartości kontraktu o tę kwotę, zarząd Tauron Ciepło wystąpił do Elektrobudowy. Zgodnie z zawartym kontraktem, istnieje możliwość wypłaty środków z Gwarancji Bankowej Elektrobudowy - wskazano w korespondencji przesłanej do Onetu. Tymczasem wykonawca twierdzi, że na problemy z instalacją wpływa niska jakość używanego paliwa. - Mamy opinię z firmy EDF, która jest operatorem kilkudziesięciu elektrowni w Europie. Jej eksperci wskazali, że słaba jakość miału (węglowego - red.) stosowanego przez Tauron Ciepło powoduje, że mocno absorbuje on wilgoć i to powoduje okresowe zapychanie zsypów węgla - mówi cytowany przez wnp.pl Roman Przybył, prezes Elektrobudowy. Elektrobudowa jest największą w kraju firmą zajmującą się m.in. budową obiektów na potrzeby energetyki i przemysłu. Firma, która zatrudnia około 1,8 tys. pracowników, boryka się ostatnio z problemami finansowymi. W ciągu ostatniego roku jej akcje straciły na wartości blisko 88 proc. Firma ma też nierozliczny kontrakt dla PKN Orlen w Płocku. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jarosław Kaczyński,
https://wiadomosci.onet.pl/kraj/sondaz-ibris-pis-424-proc-ponpsl-285-proc/p5jfew2,"Sondaż IBRiS: PiS - 42,4 proc., PO+N.+PSL - 28,5 proc.","Zjednoczenie opozycji (PO+N.+PSL) opłaca się wszystkim głównym partiom na scenie politycznej. Zyska na tym i opozycja (28,5 proc.) i Prawo i Sprawiedliwość (42,4 proc.) - wynika z opublikowanego dziś sondażu IBRiS przeprowadzonego dla ""Dziennika Gazety Prawnej"", radia RMF FM oraz portalu dziennik.pl.","Jak czytamy w artykule na stronie rmf24.pl, w sondażu uwzględniono dwa warianty. Jeśli opozycja się nie zjednoczy, PiS uzyska - według badania - 40,3 proc. poparcia, a Platforma Obywatelska - 19,9 proc. Do Sejmu weszłyby również: Wiosna (6,3 proc.), Kukiz (5,4 proc.) i SLD (5,4 proc.). Reszta partii znalazłaby się wyraźnie pod progiem wyborczym: KORWiN (3,4 proc.), PSL (3 proc.), Nowoczesna 1,3 (proc.). W razie zjednoczenia partii opozycyjnych - według sondażu - Nowoczesna i PSL weszłyby do Sejmu, gdyż partie te uzyskają razem z PO 28,5 procent głosów. Odebrałyby jednocześnie głosy między innymi partii Kukiz'15, która nie przekroczyłoby progu wyborczego. Zjednoczenie opozycji zwiększyłoby tym samym poparcie dla PiS-u o 2 punkty, które wzrosłoby do prawie 42,5 proc. Sondaż został przeprowadzony telefonicznie w dniach 28-29 czerwca na grupie 1100 osób - przed ogłoszeniem przez Wiosnę rozmów z Platformą Obywatelską o wspólnym starcie w wyborach parlamentarnych. Zainteresował Cię artykuł? Zostań naszym fanem na Facebooku!",To PiS jest zwycięzcą w obu wariantach sondażu,
https://wiadomosci.onet.pl/kraj/trzynastka-dla-emerytow-rowniez-w-przyszlym-roku/848v4dl,"""Trzynastka"" dla emerytów również w przyszłym roku?","Planujemy „trzynastkę” dla emerytów również w przyszłym roku; jeśli PiS wygra wybory parlamentarne to mechanizm ""trzynastej"" emerytury będzie mechanizmem ustawowym i corocznym - mówił wicepremier, szef Komitetu Stałego Rady Ministrów Jacek Sasin.","Wicepremier podczas rozmowy w Radiowej Trójce był pytany, czy w budżecie na przyszły rok są pieniądze na ""trzynastą emeryturę"". - Tak, planujemy. Rzeczywiście w budżecie na przyszły rok, założenia tego typu w tej chwili zostały przyjęte. Planujemy tę ""trzynastkę"" dla emerytów również w przyszłym roku - odpowiedział. - Mówimy bardzo wyraźnie: jeśli PiS wygra wybory parlamentarne i będzie rządziło również w kolejnej kadencji, to ten mechanizm ""trzynastej emerytury"" będzie mechanizmem ustawowym i będzie mechanizmem corocznym - zapowiedział Sasin. ""Trzynasta emerytura"", była jednym z punktów tzw. nowej piątce PiS, ogłoszonej na początku roku przez prezesa ugrupowania Jarosława Kaczyńskiego. Przewidywała ona, że w 2019 r. emeryci i renciści otrzymają jednorazowo 1100 zł brutto (ok. 888 zł netto). Większość świadczeń z programu ""Emerytura plus"" została wypłacona w maju.",Jacek Sasin,
https://wiadomosci.onet.pl/kraj/sondaz-kantar-znaczacy-spadek-poparcia-dla-zjednoczonej-prawicy/trg3pyh,Sondaż Kantar: znaczący spadek poparcia dla Zjednoczonej Prawicy,"Prawo i Sprawiedliwość, Solidarna Polska i Porozumienie zdobyły w najnowszym badaniu Kantar poparcie 34 proc. ankietowanych. W porównaniu do poprzedniego miesiąca to spadek o 6 pkt proc. Jednocześnie strata Platformy Obywatelskiej zmalała z 19 do 10 pkt proc.","Wśród Polaków, którzy w czerwcu zadeklarowali gotowość wzięcia udziału w wyborach, największe poparcie uzyskało PiS wraz z partiami koalicyjnymi. Chęć oddania głosu na Zjednoczoną Prawicę wyraziło 34 proc. ankietowanych. W porównaniu do sondażu z poprzedniego miesiąca jest to spadek o 6 pkt proc. Poparcie dla PO zadeklarowało 24 proc. badanych, co oznacza wzrost w ujęciu miesięcznym o 3 pkt proc. Do Sejmu dostałyby się jeszcze dwa ugrupowania: Wiosna Roberta Biedronia, na którą chciało głosować 8 proc. ankietowanych (wzrost o 2 pkt proc.) oraz Kukiz’15 - 7 proc. (wzrost o 3 pkt proc.). W czerwcu Polskie Stronnictwo Ludowe z poparciem 4 proc. nie przekroczyłoby progu wyborczego (spadek o 1 punkt procentowy), tak samo kształtuje się sytuacja SLD. W czerwcu do Sejmu nie dostałyby się również: Wolność (3 proc.), Nowoczesna (3 proc.), Razem (1 proc.) oraz Ruch Narodowy, Teraz! i Zieloni, które uzyskały poparcie poniżej 1 proc. Spośród ogółu osób, które zapowiedziały zamiar głosowania, 12 proc. nie potrafiła zdecydować, na kogo oddałoby głos. Jest to wynik o 2 pkt proc. niższy niż w maju. W czerwcu 61 proc. Polaków deklaruje chęć udziału w wyborach do Sejmu, przy czym 25 proc. badanych jest zdecydowana w tej kwestii, a 36 proc. raczej przystąpiłaby do głosowania. Przeciwne stanowisko wyraża 28 proc. respondentów – 14 proc. zapowiada, że raczej nie pójdzie głosować, taka sama liczba osób mówi, że zdecydowanie nie weźmie udziału w wyborach. 11 proc. Polaków jeszcze nie wie, czy odda swój głos w wyborach. ""W porównaniu do wyników z maja, w czerwcu odsetek osób zamierzających głosować oraz tych, które mówią, że w wyborach nie wezmą udziału, jest dokładnie taki sam. Niezdecydowanych Polaków jest również tyle samo co przed miesiącem"" - wskazali autorzy badania. Badanie przeprowadzono w dniach 14-19 czerwca br. na ogólnopolskiej, reprezentatywnej próbie 967 dorosłych mieszkańców Polski, techniką wywiadów bezpośrednich wspomaganych komputerowo (CAPI). W badaniu preferencji partyjnych udział wzięło 591 osób, które zadeklarowały wcześnie, że ""zdecydowanie"" lub ""raczej"" będą uczestniczyć w wyborach. Chcesz być na bieżąco z najważniejszymi informacjami dnia? Polub Onet Wiadomości na Facebooku!","J. Kaczyński, J. Gowin i Z. Ziobro - liderzy Zjednoczonej Prawicy. Zdjęcie z 2014 roku",
https://wiadomosci.onet.pl/kraj/reparacje-od-niemiec-pis-wlacza-w-sprawe-rade-europy/6dkxjb5,Reparacje od Niemiec. PiS włącza w sprawę Radę Europy,"Grupa 25 deputowanych Zgromadzenia Parlamentarnego Rady Europy (PACE) z 11 krajów złożyła dziś projekt rezolucji w sprawie odszkodowań dla ofiar konfliktów w Europie, w tym II wojny - informuje ""Rzeczpospolita"".","- Chodzi o porównanie, w jaki sposób państwa, które dokonały agresji, wypłaciły odszkodowania i pomoc humanitarną ofiarom, a także umożliwiły im ścieżkę prawną dochodzenia sprawiedliwości – mówi „Rzeczpospolitej” poseł PiS Arkadiusz Mularczyk, inicjator powstania rezolucji. Mularczyk od dawna podejmuje starania na rzecz uzyskania przez Polskę odszkodowań od Niemiec za II wojnę światową. Zdaniem posła dotychczas wypłacone przez Berlin środki są zupełnie nieproporcjonalne do ogromu dokonanych zniszczeń. Inaczej było w przypadku krajów zachodnich, które jak Francja zaraz po wojnie odzyskały pełną suwerenność i mogły o wiele skuteczniej domagać się wypłaty reparacji. Zdaniem Mularczyk liczba posłów, gotowych poprzeć rezolucję dalece wykracza poza liczbę sygnatariuszy. PACE liczy 324 deputowanych. Pod dokumentem podpisali się przedstawiciele Polski (PiS i Kukiz'15 w Zgromadzeniu Parlamentarnym RE), Wielkiej Brytanii, Czech, Szwajcarii, Szwecji, Gruzji, Armenii, Estonii, Litwy, Łotwy i Finlandii. W apelu zawarto postulat przeprowadzenia analizy skutków wszystkich tych konfliktów w Europie, których ofiary wciąż żyją. Poza II wojną światową chodzi więc m.in. o wojny w byłej Jugosławii czy Czeczenii. Więcej na stronie internetowej ""Rzeczpospolitej"".",Widok z dzwonnicy kościoła św. Anny na ruiny Zamku Królewskiego. Budynek spłonął we wrześniu 1939 r. Niemcy wysadzili go w powietrze w 1944,
https://wiadomosci.onet.pl/kraj/pis-wystawi-kandydata-technicznego-na-stanowisko-w-komisji-europejskiej/wnxhq62,"PiS wystawi kandydata ""technicznego"" na stanowisko w Komisji Europejskiej?","PiS jest świadomy, że eurodeputowani nie zaakceptują jego partyjnego kandydata na komisarza UE. Jak informuje ""Rzeczpospolita"", z tego powodu partia może zdecydować się na kandydata ""technicznego"".","2 lipca wybrany zostanie nowy przewodniczący lub przewodnicząca Parlamentu Europejskiego. Będzie to początek układania wielkich unijnych puzzli stanowisk. Polska nie może liczyć na wiele – po pierwsze dlatego, że Polacy pełnili najważniejsze funkcje przez ostatnie lata (Jerzy Buzek i Donald Tusk). Po drugie, obecny rząd PiS, nie dość, że jest skłócony z nową większością w PE, to jeszcze należy do szóstej pod względem ważności frakcji. Nie powinien więc liczyć na żadną ważną unijną działkę. – Prawdopodobieństwo tego, że kandydat PiS na komisarza zostanie odrzucony po przesłuchaniach w PE, jest większe niż 50 proc. – mówi ""Rzeczpospolitej"" polityk piastujący w przeszłości ważne stanowisko w Parlamencie. – I nie chodzi wyłącznie o kwalifikacje językowe, te są najmniej ważne. Kandydat zgłoszony przez PiS będzie dopytywany o sposób głosowania w parlamencie krajowym, o stosunek do praworządności, o konflikt rządu z UE – dodaje. Jego zdaniem żaden polityczny kandydat zgłoszony przez rząd PiS nie ma większych szans na zyskanie pozytywnej opinii większości eurodeputowanych. PiS zdaje sobie z tego sprawę. Dlatego, jeśli przesłuchania miałyby się odbywać przed polskimi wyborami (a tak prawdopodobnie się stanie), zgłosi kandydata „technicznego"" – eksperta, niemającego konotacji politycznych. Dlatego też sugestie o swoim kandydowaniu przecięły Beata Szydło i Anna Fotyga. To oczywiście oznacza rezygnację z ambitniejszych planów, takich jak uzyskanie pozycji komisarza do spraw energii i klimatu. Może także o tym świadczyć ostatnie weto Polski wobec planu neutralności klimatycznej przygotowywanego przez Wspólnotę przed szczytem ONZ w tej sprawie. W kontekście możliwych kandydatów wymienia się Krzysztof Szczerskiego, który jest szefem gabinetu prezydenta. Miałby on szanse wypaść dużo lepiej w przesłuchaniach niż którykolwiek z polityków partyjnych. Tym bardziej że jego aspiracje do budowania kariery międzynarodowej są powszechnie znane. Jego nazwisko pojawiało się m.in. jako kandydatura na wiceszefa NATO. – Dostałem zgodę pana prezydenta, nazwisko do puli zostało wstawione, procedura trwa – oznajmił wczoraj, w publicznym radiu szef gabinetu prezydenta.",,
https://wiadomosci.onet.pl/kraj/andrzej-duda-ue-powinna-byc-bardziej-demokratyczna/8jx4e5r,Andrzej Duda: UE powinna być bardziej demokratyczna,"- Rada Europejska i Parlament Europejski powinny być wzmacniane, bo tam jest demokratycznie wybrana reprezentacja. Unia Europejska powinna być bardziej demokratyczna - mówił prezydent Andrzej Duda podczas spotkania z mieszkańcami Ostrowa Wielkopolskiego.","- Moim osobistym przekonaniem i marzeniem jest to, żeby takie instytucje UE były wzmacniane - Rada Europejska i Parlament Europejski, bo tam jest nasza demokratycznie wybrana reprezentacja i to one powinny mieć w Unii jak największą siłę, tak jak i parlamenty narodowe, dlatego że ludzie chcą wiedzieć, że o ich sprawach decydują ci, których oni wybrali, to jest jedna z najważniejszych, absolutnie podstawowych spraw - mówi prezydent Andrzej Duda. - Jeśli w jakimś kierunku mają iść reformy UE, a Unia powinna się reformować, żeby być skuteczniejsza, lepsza, bardziej przyjazna mieszkańcom Europy, bo przecież takie jest oczekiwanie zwykłych ludzi, to musi być bardziej demokratyczna, tego dzisiaj wymagać należy od europejskich instytucji i europejskich polityków. Jestem też przekonany, że taki będzie głos naszych przedstawicieli w Parlamencie Europejskim - dodał. Prezydent wskazał jednak, że abyśmy ""byli rzeczywiście silni w europejskiej polityce, na europejskim i światowych rynkach, Polska musi być coraz silniejsza"". - Musimy być coraz mocniejszym społeczeństwem, musimy mieć coraz lepsze, coraz sprawniej działające, coraz silniejsze państwo. Tylko z takim państwem będą się liczyli w Europie i na świecie, i tylko takie państwo ma szansę przetrwać wszystkie problemy i zawieruchy dziejowe, jakie jeszcze przyjdą - podkreślił Duda. - Potrzebujemy Polski demokratycznej, ale potrzebujemy Polski, której władze są wyczulone na potrzeby obywateli. Ja taką politykę chcę realizować. (...) Chcę, żeby wszystkie instytucje polityczne w Polsce działały dla obywateli. To jest ich najważniejsze zadanie - zaznaczył prezydent. W tym kontekście wymienił urząd prezydenta, posłów, senatorów, ministrów i ""wszystkich ludzi, którzy służą społeczeństwu, bo zostali do tego przez ludzi wybrani"". - (Oni) mają czynić wszystko, aby poziom życia w Polsce się podnosił i aby bezpieczeństwo Rzeczypospolitej było jak najlepiej strzeżone i zabezpieczone. To są najważniejsze elementy - przekonywał. Prezydent odniósł się do samych wyborów do PE. - Prosiłem o to, poszliście państwo - jestem za to ogromnie, ogromnie wdzięczny. Jestem z państwa bardzo, bardzo dumny, że pokazaliście państwo Europie, że pokazaliście państwo naszym sąsiadom i innym społeczeństwom Unii Europejskiej i na świecie - że Polacy biorą nie tylko swoje, ale także i europejskie sprawy odważnie w swoje ręce. Wreszcie się to stało i dziękuję za to ogromnie – powiedział prezydent. Nawiązał do historii Ostrowa Wielkopolskiego i zwycięskiego Powstania Wielkopolskiego. - Kiedy przypominam o tamtej walce, o tamtym bohaterstwie, o tamtej mądrej myśli wojskowej, ustrojowej – chylę czoła przed wami, przed waszymi rodzinami mieszkającymi tutaj od pokoleń, które miały odwagę w przemyślany sposób stanąć do walki o to, żeby tutaj była Polska, tak jak przed wiekami - mówił. Podziękował za to, że ta pamięć żyje. - Dziękuję, że żyje zwłaszcza dla młodzieży po to, by ją patriotycznie edukować. Po to, żeby wiedziała co dla dziadków, dla pradziadków, dla rodziców jest i było ważne. Że ważna była Polska i polskość, że mimo wszystkich trudów zawsze umieli ją przechować. Jestem wam za to ogromnie wdzięczny. Ta obywatelskość tutaj nie zginęła i to pokazały także i wyniki tych ostatnich wyborów do Parlamentu Europejskiego. Dzisiaj nie trzeba na szczęście walczyć o Polskę z bronią w ręku. Dzisiaj o polskie sprawy i polskie interesy walczymy długopisem i kartką wyborczą – podkreślił. Prezydent zapewnił także w Ostrowie Wielkopolskim, że „dzisiaj my, także w Warszawie, przez państwa wybrani, staramy się, aby te dobre procesy, które państwo realizujecie tu w Ostrowie (…) żeby je jak najbardziej wspierać, żeby wspierać rodzinę, żeby wzmacniać do tego podstawowego poziomu, żeby polskie dzieci mogły się wychowywać w jak najlepszych warunkach. Żeby mogły jechać na wakacje"". - Zapewniam państwa, że te programy wsparcia dla rodziny, wsparcia dla zwykłego obywatela, które do tej pory zostały przeprowadzone będą realizowane – mówił. - Nie słuchajcie państwo wszystkich tych, którzy mówią, że ta władza zaniecha tych programów – nie. Ta władza te programy wprowadziła, to był element programu i one będą konsekwencje realizowane. Od samego początku słyszeliśmy: ""nie ma, nie będzie pieniędzy"". Jak się pieniądze zabierze złodziejom to są. Gdyby ktoś mnie pytał o jakich złodziei mi chodzi, to myślę o tych, którzy nas przez całe lata okradali z VAT-u – dodał. Prezydent zaznaczył, że cieszy go, iż pieniądze wracają do obywateli, „wracają tutaj dzięki mądremu rządzeniu, a przede wszystkim uczciwemu rządzeniu”. - Tego właśnie potrzeba było Polsce. Jestem o tym przekonany, że takie właśnie mądre rządy, rządy które przede wszystkim zwracają uwagę na potrzeby rodziny i zwykłego człowieka - są w Polsce potrzebne. Powiem więcej: mam nadzieję, że dzięki dalszemu mądremu gospodarowaniu będziemy w stanie realizować następne elementy prospołecznych programów, różnych – bo bardzo wiele jest ich jeszcze potrzebnych – dodał. Prezydent podkreślił, że wśród tych społecznych potrzeb jest m.in. wzrost płac w sferze budżetowej, w tym wzrost płac nauczycieli. - To nie jest takie łatwe, potrzeb jest wiele. Ale wierzę w to, że spokojna realizacja programu i spokojna realizacja dobrej i skutecznej polityki gospodarczej będzie wzmacniała polskie państwo i pozwoli na to, aby coraz silniejsze budżetowo realizowało ono coraz więcej społecznych potrzeb, których realizacja jest tak normalna dla krajów Zachodu - mówił. Jak mówił, „jeżeli coś nas zbliża rzeczywiście do państw Unii Europejskiej, jeżeli coś nam pozwala mówić, że rzeczywiście jesteśmy częścią Europy także w tym sensie politycznym, nie tylko kulturowym i tożsamościowym, ale politycznym – to, to jest właśnie proeuropejska polityka"". ""I nie ma innej proeuropejskiej polityki tylko właśnie ta” - dodał. Na spotkaniu z mieszkańcami Ostrowa Wielkopolskiego prezydent przypomniał także swoją niedawną wizytę w Stanach Zjednoczonych i podkreślił, że chce, aby ""Polska była państwem bezpiecznym, które może się dobrze rozwijać"". ""Będzie mogło się dobrze rozwijać, kiedy będzie dobrze strzeżone militarnie i kiedy będą zabezpieczone podstawowe surowce energetyczne. Tak, żeby nasza gospodarka i nasze gospodarstwa domowe były bezpieczne"" - powiedział. xxx Jak dodał, ""to dlatego właśnie prezydent Lech Kaczyński, kiedyś podjął decyzję o budowie dla Polski gazoportu w Świnoujściu"". - To dlatego dzisiaj staramy się o dywersyfikację dostaw gazu z różnych stron. Nie tylko ze Wschodu, bo wiadomo jak jest, na Wschodzie on stanowi narzędzie polityczne, a my chcemy mieć narzędzie gospodarcze do tego żebyśmy mogli produkować, do tego żebyśmy mogli ogrzewać mieszkania - mówił prezydent. Dlatego - podkreślał - cieszy się, że ""mamy ten gazoport, że możemy kupować do tego gazoportu gaz ze Stanów Zjednoczonych i z innych miejsc"". - Kupujemy go w dobrych cenach zapewniam państwa i na dobrych warunkach, bo to jest nam niezwykle potrzebne - dodał. Podkreślił też, że Polska zmienia, reformuje i modernizuje armię. - To jest w tej chwili ważne zadanie, które jest rozłożone na długie lata, bo niestety ten proces będzie trwał. On jest niezwykle kosztowny, ale chcemy, żeby polska armia była przede wszystkim jak najbardziej armią wydajną, jak najbardziej nowoczesną - mówił Duda. - Ogromnie jestem wdzięczny wszystkim naszym obywatelom, którzy zasilają szeregi obrony terytorialnej. Dziękuję bardzo, że zgłaszają się tam ludzie na ochotnika z potrzeby serca, z patriotycznej potrzeby, żeby w razie czego stanąć w obronie ojczyzny i stanąć w obronie swoich współbraci, współobywateli. Jestem państwu za to ogromnie wdzięczny - podkreślił. Spotkanie z prezydentem próbowała zakłócić niewielka grupa osób skandująca hasło „konstytucja”. Mieszkańcy zebrani na ostrowskim rynku wznosili z kolei okrzyki „Andrzej Duda” i „Dziękujemy”. Po spotkaniu z mieszkańcami Ostrowa, prezydent udał się z wizytą do wielkopolskiego Krotoszyna, gdzie także spotka się z mieszkańcami miasta.",Andrzej Duda,
https://wiadomosci.onet.pl/kraj/zerowy-pit-dla-mlodych-rzad-przedstawia-szczegoly/hjb92k6,Rząd przyjmie projekt ws. zerowego podatku PIT dla osób poniżej 26 lat,"Jutro rząd przyjmie projekt ustawy o zerowym podatku PIT dla pracowników do 26. roku życia; chcielibyśmy, aby ustawa weszła w życie od 1 sierpnia - poinformował dziś szef kancelarii premiera Michał Dworczyk.",    ,,
https://wiadomosci.onet.pl/kraj/sondaz-pis-zabiega-o-partyjny-interes-ale-lepiej-dba-o-polske/wvldwjp,"Sondaż: PiS zabiega o partyjny interes, ale lepiej dba o Polskę","Większość Polaków uważa, że rząd PiS bardziej niż PO-PSL dba o interes partyjny - wynika z sondażu IPSOS dla OKO.press. Jednocześnie ponad połowa badanych oceniła, że obecnie rządzący bardziej dbają o interes Polski niż ich poprzednicy.",    ,,
https://wiadomosci.onet.pl/kraj/nowy-sondaz-zjednoczona-prawica-ucieka-konkurencji/m6m93ck,Nowy sondaż. Zjednoczona Prawica ucieka konkurencji,PiS wygrywa i zwiększa jednocześnie przewagę nad konkurencją - wynika z najnowszego badania pracowni Social Changes dla portalu wPolityce.pl.,   ,,
https://wiadomosci.onet.pl/kraj/pis-chce-przejac-wyborcow-po/f394eb8,PiS chce przejąć wyborców PO,"PiS ma nową strategię dotyczącą wyborców PO. Jak informuje ""Rzeczpospolita"" partia rządząca chce przyciągnąć konserwatywny elektorat, Platformy, który jest rozczarowany dotychczasowym kursem partii Grzegorza Schetyny.",    ,,
https://wiadomosci.onet.pl/kraj/menedzerowie-spolek-skarbu-panstwa-wplacaja-na-fundusz-wyborczy-pis/gwhztp7,Menedżerowie spółek skarbu państwa wpłacają na fundusz wyborczy PiS,"Ludzie z zarządów i nadzorów państwowych agencji oraz spółek wpłacili w ubiegłym roku co najmniej 1 mln zł na fundusz wyborczy Prawa i Sprawiedliwości. Na liście fundatorów przodują menedżerowie Energi, którzy wpłacili ponad 300 tys. zł - informuje ""Gazeta Wyborcza"".",     ,,
https://wiadomosci.onet.pl/kraj/gornicy-beda-protestowac-w-warszawie-protest-gornikow-przed-siedziba-pis/ml6td98,Górnicy będą protestować przed siedzibą PiS w Warszawie,"Demonstrację przed siedzibą Prawa i Sprawiedliwości przy Nowogrodzkiej zapowiadają górnicy z Jastrzębskiej Spółki Węglowej. To efekt ostatnich zmian na stanowisku prezesa spółki. Śląska ""Solidarność"" zarzuca ministrowi energii Krzysztofowi Tchórzewskiemu ręczne sterowanie JSW.",       ,,
https://wiadomosci.onet.pl/kraj/rmf-fm-czterech-poslow-kukiz15-chce-przejsc-do-pis/jv8w37y,RMF FM: czterech posłów Kukiz'15 chce przejść do PiS,Co najmniej czterech posłów Kukiz'15 chce przejść do PiS i z list rządzącej partii startować w jesiennych wyborach do parlamentu - informuje RMF FM. Wśród nich ma być m.in. wiceprzewodniczący sejmowego klubu Tomasz Rzymkowski.,    ,,
https://wiadomosci.onet.pl/kraj/sad-po-raz-trzeci-uchylil-kare-nalozona-na-birgfellnera-za-niestawiennictwo-na/ggt444d,Sąd po raz trzeci uchylił karę nałożoną na Birgfellnera za niestawiennictwo na przesłuchaniu,"Warszawski sąd po raz trzeci uchylił karę pieniężną, jaką prokuratura nałożyła na austriackiego biznesmena Geralda Birgfellnera za niestawiennictwo na przesłuchaniu - przekazała dziś sekcja prasowa Sądu Okręgowego w Warszawie.",         ,,
https://wiadomosci.onet.pl/kraj/radny-pis-chce-zakazac-marszu-rownosci-uwaza-ze-panuje-moda-na-homoseksualizm/8ek8wxj,"Radny PiS chce zakazania Marszu Równości. ""Zapanowała moda na homoseksualizm""","Środowiska katolickie domagają się zakazania organizacji w Lublinie kolejnego Marszu Równości. Są przekonani, że kilka tysięcy podpisów przekona prezydenta Lublina do wydania takiego zakazu. Tymczasem dalej nikt nie zgłosił urzędnikom zamiaru zorganizowania parady.",      ,,
https://wiadomosci.onet.pl/kraj/terlecki-nie-podjelismy-decyzji-ws-poslow-kukiz15-i-w-tym-tygodniu-pewnie-jej-nie/fek6w6k,Terlecki: nie podjęliśmy decyzji ws. posłów Kukiz'15 i w tym tygodniu pewnie jej nie podejmiemy,"- Nie podjęliśmy decyzji w sprawie posłów Kukiz'15, którzy chcieliby przystąpić do klubu Prawa i Sprawiedliwości i w tym tygodniu pewnie tej decyzji nie podejmiemy - poinformował Polską Agencję Prasową szef klubu PiS, wicemarszałek Sejmu Ryszard Terlecki.",     ,,
https://wiadomosci.onet.pl/tylko-w-onecie/patryk-vega-do-jaroslawa-kaczynskiego-macie-sie-czego-bac/fkd0scl,"Patryk Vega do Jarosława Kaczyńskiego: tak, macie się czego bać",,    ,,
https://wiadomosci.onet.pl/kraj/jaroslaw-kaczynski-o-programie-opozycji-rewolucja-obyczajowa-i-rozbicie-panstwa/rjz7sjp,Jarosław Kaczyński o programie opozycji: rewolucja obyczajowa i rozbicie państwa,- Prawdziwy program Platformy Obywatelskiej - Koalicji Obywatelskiej ogranicza się do rewolucji obyczajowej i rozbicia państwa – ocenił prezes Prawa i Sprawiedliwości Jarosław Kaczyński w rozmowie z portalem niezależna.pl.,  ,,
https://wiadomosci.onet.pl/kraj/mateusz-morawiecki-jesli-pis-wygra-bedzie-anglojezyczny-kanal-tvp/6znttlh,Mateusz Morawiecki: jeśli PiS wygra będzie anglojęzyczny kanał TVP,"Anglojęzyczna telewizja polska, która mówi prawdę o Polsce, powstanie w drugiej kadencji rządów PiS – zapowiedział premier dziś podczas spotkania w Spale z członkami Klubów ""Gazety Polskiej"". Morawiecki podkreślił, że obecnie ""wchodzimy w okres kilku miesięcy najostrzejszej walki politycznej"".",               ,,
https://wiadomosci.onet.pl/kraj/jaroslaw-kaczynski-na-xiv-zjezdzie-klubow-gazety-polskiej/7bwd03e,Jarosław Kaczyński o filmie Vegi: to przygotowanie do wielkiego ataku,"- Mamy do czynienia z coraz wyraźniej pokazywanym - pewnie państwo słyszeli o zapowiedziach filmu Vegi - hejtem, czy przygotowaniem do takiego wielkiego hejtu, wielkiego ataku na zasadzie, że nie liczą się żadne fakty, albo są wykorzystywane w sposób instrumentalny do uogólnień, które nie mają nic wspólnego z rzeczywistością - mówił prezes PiS Jarosław Kaczyński na XIV Zjeździe Klubów ""Gazety Polskiej"".",                    ,,
https://wiadomosci.onet.pl/kraj/sondaz-cbos-ktora-partia-ma-najwyzsze-poparcie-pis-z-najwyzszym-poparciem/ee1rp5j,Sondaż CBOS: PiS na zdecydowanym prowadzeniu,"Według najnowszego sondażu CBOS partią z najwyższym poparciem jest Prawo i Sprawiedliwość, które uzyskało aż 44-procentowy wynik. Inne partie mają poparcie mniejsze co najmniej o połowę.",       ,,
https://wiadomosci.onet.pl/kraj/komitet-polityczny-pis-nowi-szef-sztabu-wyborczego-szef-rady-sztabu-wyborczego/g4x9g36,Posiedzenie Komitetu Politycznego PiS. Zapadły kluczowe decyzje,"Joachim Brudziński został powołany na szefa sztabu wyborczego PiS, Beata Szydło - na szefa rady sztabu wyborczego Prawa i Sprawiedliwości - poinformowała po posiedzeniu Komitetu Politycznego partii rzeczniczka PiS Anita Czerwińska.",    ,,
https://wiadomosci.onet.pl/kraj/wybor-komisarza-w-komisji-europejskiej-kandydaci-pis/rrj847e,Wąska lista PiS do Komisji Europejskiej,"Prawo i Sprawiedliwość ma gotową listę kandydatów, którzy w zależności od unijnej układanki mogliby objąć funkcję jednego z komisarzy w przyszłej Komisji Europejskiej.",      ,,
https://wiadomosci.onet.pl/kraj/zmiany-w-kierownictwie-pis-na-slasku/p1sk0vb,Zmiany w kierownictwie PiS na Śląsku,Zmiany w śląskich strukturach Prawa i Sprawiedliwości. Odchodzących do Parlamentu Europejskiego szefów okręgu katowickiego i rybnickiego zastąpią nowe twarze.,     ,,
