Władimir Putin wskazał kandydata na nowego premiera Rosji,"Michaił Miszustin, szef rosyjskiej Federalnej Służby Podatkowej (FNS), został wskazany na stanowisko premiera Rosji. Prezydent Władimir Putin wniósł jego kandydaturę do niższej izby parlamentu, Dumy Państwowej - informują służby prasowe Kremla.","Niższa izba parlamentu Rosji, Duma Państwowa, rozpatrzy w czwartek kandydaturę Michaiła Miszustina na premiera - poinformował w środę wieczorem przewodniczący izby Wiaczesław Wołodin. Posiedzenie odbędzie się o godz. 14 (godz. 12 w Polsce). Rano Miszustin spotka się z szefami frakcji parlamentarnych. Wcześniej w środę dotychczasowy premier Dmitrij Miedwiediew poinformował o dymisji swego rządu. Miedwiediew był premierem przez osiem lat, a wcześniej - w latach 2008-2012 - prezydentem Rosji. Po zakończeniu jego kadencji na Kreml po czteroletniej przerwie powrócił Putin, który za prezydentury Miedwiediewa był premierem. Miszustin urodził się 3 marca 1966 r. 53-letni Michaił Miszustin, szef FNS od 2010 roku, jest doktorem ekonomii. W latach 1992-1996 pracował w Międzynarodowym Klubie Komputerowym, organizacji wspierającej rozwój rynku komputerowego w Rosji. W administracji państwowej Miszustin zaczął pracować w 1998 roku. W latach 1999-2004 był wiceministrem podatków. Później kierował służbami katastralnymi, a od 2006 roku - krajową agencją administracji specjalnych stref ekonomicznych. Rozwój specjalnych stref ekonomicznych był jednym z najambitniejszych projektów ówczesnego ministerstwa gospodarki Rosji. W latach 2008-2010 Miszustin kierował firmą inwestycyjną UFG. Po powrocie do struktur państwowych stanął na czele FNS. W kierowanych przez niego służbach podatkowych przeprowadzona została błyskawiczna cyfryzacja i rozszerzono ich kompetencje, poprawiając przy tym administrowanie. Miszustin jest autorem monografii na temat administracji podatkowej. Pasjonuje się hokejem i zasiada w radzie nadzorczej moskiewskiego klubu hokejowego CSKA. Kreml poinformował, że przed ogłoszeniem rezygnacji Miedwiediew spotkał się z Putinem w celu omówienia swojego orędzia przed parlamentem, które odbyło się kilka godzin wcześniej. Prezydent Rosji zaproponował w środę poprawki do konstytucji kraju, m.in. zmniejszające pełnomocnictwa prezydenta i zwiększające kompetencje Zgromadzenia Federalnego. Przy czym, zastrzegł on, że kraj powinien być nadal silną republiką prezydencką. W sprawie zmian ma odbyć się referendum.- Ze swojej strony chciałem podziękować za wszystko co zostało zrobione na tym etapie naszej wspólnej pracy. Chciałem wyrazić zadowolenie z wyników, które zostały osiągnięte - powiedział prezydent na spotkaniu z ministrami. - Nie wszystko zostało zrobione, ale nigdy wszystko się nie udaje - dodał. - Poprawki do konstytucji wprowadzą znaczące zmiany nie tylko w szeregu artykułów, ale także w równowadze władzy wykonawczej, ustawodawczej i sądowniczej - przekazał dotychczasowy premier. Oświadczył, że w tym kontekście ""jest oczywiste"", iż rząd powinien zapewnić prezydentowi ""możliwość podejmowania wszelkich niezbędnych decyzji"". Rosyjskie agencje prasowe podają, że Putin mianuje Miedwiediewa zastępcą szefa prezydenckiej Rady Bezpieczeństwa. Jak zauważają media, oznacza to, że nowym premierem Rosji nie będzie Miedwiediew. Nie jest jasne, kto nim zostanie. Dmitrij Miedwiediew stał na czele rządu od 2012 r. Wcześniej przez cztery lata sprawował urząd prezydenta Rosji. Premierem był wówczas Putin, który nie mógł ponownie kandydować ze względu na limit dwóch następujących po sobie kadencji. W latach 2003-2005 Miedwiediew sprawował funkcję szefa administracji prezydenta. Obecny gabinet powstał w maju 2018 r. po rozpoczęciu czwartej kadencji Putina. Proponowane posunięcie jest postrzegane jako część wysiłków Putina, by wypracować sobie nową pozycję władzy, aby pozostać u steru po obecnej kadencji prezydenta, która zakończy się w 2024 r. Obserwatorzy od dłuższego czasu przychylają się do opinii, że po tym czasie utrzyma on realną władzę, jednak na innym stanowisku, być może kierując Radą Państwową, parlamentem lub rządem.",Michaił Miszustin kandydatem na premiera Rosji,
Parlament Katalonii poparł skazanego premiera,"Quim Torra został skazany w grudniu na 1,5- roczny zakaz sprawowania urzędów publicznych za odmowę zdjęcia z siedziby autonomicznego rządu separatystycznych symboli. Parlament Katalonii poparł skazanego premiera.","Posiadające większość w regionalnym parlamencie separatystyczne ugrupowania: Republikańska Lewica Katalonii, Razem dla Katalonii i Kandydatura Jedności Ludowej, przyjmując rezolucję potwierdzającą Torrę na stanowisku premiera, przegłosowały w sobotę też dokument potępiający działania hiszpańskiej Państwowej Komisji Wyborczej (JEC). Wydane premierowi wiosną nakazy JEC w sprawie zdjęcia separatystycznych symboli uznały za niezgodne z katalońskimi przepisami i nazwały próbą ""zamachu stanu"". JEC przed wyborami do parlamentu Hiszpanii z 28 kwietnia 2019 r. dwukrotnie nakazywała premierowi Katalonii usunięcie symboli separatystycznych z budynku autonomicznego rządu oraz innych obiektów publicznych w regionie. Wprawdzie kilka dni przed wyborami Torra zdjął żółte wstążki, główny symbol katalońskiego separatyzmu, z obiektów publicznych, ale na budynku rządu nakazał przyczepić transparent z żądaniem uwolnienia regionalnych polityków i namalowaną na nim żółtą wstążką. Baner z napisem ""Uwolnić więźniów politycznych oraz na uchodźstwie"" Torra nakazał zdjąć dopiero we wrześniu 2019 r., kiedy sąd w Barcelonie wydał polecenie policji usunięcia transparentu. 19 grudnia Sąd Najwyższy Katalonii (TSJC) orzekł, że Quim Torra nie będzie mógł sprawować urzędów publicznych przez 1,5 roku, a także nakazał mu zapłacenie grzywny w wysokości 30 tys. euro. Adwokaci premiera Katalonii wnieśli apelację od wyroku. Sobotnie głosowanie poparcia dla Torry odbyło się z jego inicjatywy. Wcześniej premier regionu złożył w izbie wniosek w sprawie możliwości stawienia się przed parlamentem. W trakcie debaty w autonomicznym parlamencie niektórzy politycy opozycji zarzucili premierowi regionu obłudę, wskazując, że sam podczas procesu deklarował, iż świadomie złamał prawo z powodu ""lojalności wobec katalońskich wyborców"".",Quim Torra,
Premier zapowiedział duże zmiany w przepisach ruchu drogowego. Powstanie też specjalny fundusz,"Pierwszeństwo pieszego przed wejściem na pasy, ograniczenie do 50 km/h w terenie zabudowanym przez całą dobę i utrata prawa jazdy po przekroczeniu prędkości o ponad 50 km/h także poza terenem zabudowanym - takie zmiany w przepisach ruchu drogowego zapowiedział dziś Mateusz Morawiecki. Premier RP był gościem pikniku dotyczącego bezpieczeństwa na drogach, organizowanego przez PKN Orlen, który odbył się na błoniach Stadionu Narodowego w Warszawie.","- Powołujemy fundusz, który będzie dodatkowo pozwalał zainwestować w infrastrukturę bezpieczeństwa drogowego, takie jak przejścia dla pieszych, ronda, spowalniacze różnego rodzaju. I to jest jedno zagadnienie, jeden bardzo ważny obszar. Ale drugi to przepisy w zakresie ruchu drogowego. I tutaj oprócz tych zmian, które wprowadziliśmy - suwaka czy korytarza życia, w bardzo krótkim tempie wprowadzamy trzy dodatkowe obostrzenia, ograniczenia. Po pierwsze: jest to pierwszeństwo pieszego przed wejściem na pasy. Po drugie: ograniczenie do 50 km/h jazdy w terenie zabudowanym przez całą dobę, bo dziś w nocy można jeździć szybciej, a wiemy, że tą granicą między życiem a śmiercią jest właśnie 60 km na godzinę - zapowiedział Mateusz Morawiecki. - Wreszcie również wdrażamy taką zasadę, że w sytuacji jeżeli nastąpi przekroczenie powyżej 50 km na godzinę także poza terenem zabudowanym, to również będzie można odebrać prawo jazdy. W Niemczech zresztą tak jest, że jeżeli następuje przekroczenie dopuszczalnej prędkości o 31 km na godzinę w terenie zabudowanym, to już można odebrać prawo jazdy na jakiś okres, a poza terenem zabudowanym ponad 41 km na godzinę, więc u nas i tak nie jest to najbardziej restrykcyjny przepis - stwierdził premier RP. - Czasami widzimy w telewizji straszne wypadki. Wszyscy wtedy nad tym bolejemy. Ale za tymi wypadkami kryją się tragedie poszczególnych osób, złamane życiorysy, czasami kalectwo do końca życia. Piratów na drogach trzeba wyeliminować skutecznie. Niekiedy w jeden weekend, listopadowy czy majowy, ginie w Polsce kilkadziesiąt osób, 60-70 osób. To więcej niż w wypadkach autobusowych, które analizujemy, bardzo smutnych, których kilka zdarzyło się w ostatnich latach. Musimy doprowadzić do zmian przepisów ruchu drogowego w taki sposób, by zmniejszyć wypadki, śmiertelność wypadków na drogach. Będziemy to robić poprzez inwestycje, infrastrukturę, ale również poprzez wybieranie najlepszych wzorców tych państw Unii Europejskiej, które mają znacząco ograniczoną liczbę śmiertelnych wypadków - dodał. - Jakoś tak się dzieje, że jak przekraczamy granicę i wiemy, że mandaty są dużo wyższe, to zdejmujemy nogę z pedału gazu. Powinniśmy w odpowiednich miejscach robić to również w Polsce. Zadbajmy o to, żeby już te najbliższe święta Bożego Narodzenia były świętami bezpiecznymi, czego życzę wszystkim kierowcom i wszystkim pieszym, bo ich interes jest taki sam - mówił Morawiecki. Premier wystąpił w towarzystwie najlepszych polskich kierowców rajdowych, którzy popierają planowane zmiany. - Zgadzam się z tym pomysłem. Jestem kierowcą zawodowym, ścigam się już od 22 lat i tak naprawdę najbardziej niebezpieczna jest prędkość. Ja jestem do niej przystosowany i ćwiczę, żeby jeździć jak najszybciej, ale jeżdżę na zwykłych drogach, w zwykłym samochodzie, my, kierowcy rajdowi w zwykłym ruchu cywilnym jeździmy dużo wolniej. Często zdarzają się takie sytuacje, że wyprzedzają mnie samochody i ja myślę, jak oni mogą to robić, skoro nie widzą dobrze drogi. Najważniejszą rzeczą jest, żeby jechać spokojnie i dostosować się do warunków, które są na drodze, które są bardzo zmienne. Wydaje mi się, że ta nowa ustawa pozwoli jeździć bezpiecznie, bo w nocy te 10 km na godzinę, gdzie jest ciemno i nic nie widać, na pewno będzie pomagało - stwierdził Jakub Przygoński, zawodnik Orlen Team. - Bezpieczeństwo i życie jest najważniejsze. My, kierowcy rajdowi, też popełniamy błędy, ale na pierwszej już lekcji z elementów prawa uczyłem się, że nieznajomością prawa nie można się tłumaczyć. A my nie tylko wprowadzamy prawo, ale też przypominamy o tym, staramy się ludzi uświadamiać, co nam to daje. Oczywiście daje nam to wygodniejsze i bezpieczniejsze życie za kierownicą. Bardzo się cieszę, że mogę brać udział w tego typu akcjach - dodał z kolei Kajetan Kajetanowicz, zawodnik grupy Lotos. Premier i kierowcy rajdowi byli gośćmi pikniku pod hasłem „Poznaj nowe przepisy ruchu drogowego”, który odbył się dziś na błoniach PGE Narodowego. Imprezę zorganizował PKN Orlen, przy współpracy z KPRM, policją i strażą pożarną, a także Ministerstwem Infrastruktury, Ministerstwem Zdrowia oraz MSWiA. Na miejscu można było się spotkać m.in. z zawodnikami Orlen Team - Kubą Przygońskim, Maciejem Giemzą, Adamem Tomiczkiem, Kacprem Wróblewskim i Kamilem Wiśniewskim. Sportowcy zaprezentowali swoje umiejętności na specjalnym torze do jazdy pokazowej. Uczestnicy pikniku mieli też możliwość wygrania przejazdu z jednym z mistrzów kierownicy. W programie pikniku każdy mógł znaleźć coś dla siebie. W strefie dla dzieci odbywało się m.in. dekorowanie ciasteczek, skręcanie baloników, kolorowanki motoryzacyjno-drogowe czy quiz o bezpieczeństwie na drogach. W strefie policji na uczestników imprezy czekało m.in. miasteczko drogowe dla dzieci, quizy, zagadki, konkursy, kurs pierwszej pomocy, można też było wsiąść do prawdziego radiowozu. W strefie Orlenu można było skorzystać z symulatora bolidu F1 1:1, symulatora ruchomego 5D VR, a także z kawy, herbaty i słodkości.",Premier Morawiecki był gościem pikniku o bezpieczeństwie. Zapowiedział zmiany w ruchu drogowym,
Sanna Marin oficjalnie najmłodszą premier świata. Kim jest?,"Jej kariera rozwija się w błyskawicznym tempie. Na scenę polityczną wkroczyła zaledwie dziesięć lat temu, a już przypadła jej główna rola – premier Finlandii właśnie została zaprzysiężona. Kim jest Sanna Marin - najmłodsza premier na świecie?","- Rolą polityki jest zmiana struktur, które dyskryminują ludzi - podkreśla i to nie bez powodu. 34-letnia polityk została wychowana przez dwie kobiety, ale w jednym z wywiadów przyznała, że jej rodzina nie była uznawana przez prawo za ”prawdziwą"" rodzinę. Marin miała spotykać się z przykrymi sytuacjami w dzieciństwie w związku z tym, że wychowywały ją lesbijki. Finlandia wprowadziła równość małżeńską dopiero w 2017 r. Podkreślanie zasady równości wśród swoich głównych haseł, jakie głosi nowa premier wynika, m.in. z jej osobistych doświadczeń. - Jestem dzieckiem z tęczowej rodziny - mówi Sanna Marin. - Dla mnie prawa człowieka czy równość nigdy nie były pytaniami o opinię, ale podstawą mojej moralnej koncepcji. Przyłączyłam się do polityki, bo chcę wpływać na to, jak społeczeństwo postrzega swoich obywateli i ich prawa – napisała na swojej stronie internetowej. A podczas wystąpienia dla członków SDP mówiła: - Drodzy przyjaciele, zacznijmy wspólną pracę na rzecz społeczeństwa zrównoważonego pod względem społecznym, gospodarczym i środowiskowym. Marin, dotychczas pełniąca obowiązki ministra transportu i komunikacji, zastąpi na stanowisku premiera 57-letniego Anttiego Rinnego, lidera Socjaldemokratycznej Partii Finlandii (SDP), który na początku tygodnia podał się do dymisji. Były premier wspierał kandydaturę Sanny Marin – nie chciał bowiem, by na tym stanowisku zasiadł jej przeciwnik Andtti Lindtman, także jeden z liderów Socjaldemokratycznej Partii Finlandii. Eksperci są zgodni, że wybór młodej premier Finlandii nie jest rewolucją w krajach skandynawskich, gdzie kobiety od dawna pełnią ważne role w polityce i społeczeństwie. Ale w państwach bardziej tradycyjnych ten wybór może przyczynić się do zmian. - Takie wzory są ważne dla kobiet, które dzięki temu widzą, że można zostać premierką, co nam, polskim kobietom, wydaje się trudne - mówi w rozmowie z Onetem prof. dr hab. Wiesława Kozek z Instytutu Socjologii Uniwersytetu Warszawskiego. - To także ważny wybór dla mężczyzn polityków, również fińskich, bo przestaną się obawiać polityczek. Przekonają się, że warto je obsadzać na wysokich stanowiskach. Osłabieniu ulegają stereotypy na temat kobiet, jak chociażby taki, że są niezdecydowane - dodaje prof. Kozek. - Powinniśmy przestać traktować w kategoriach ewenementu fakt, że kobiety zajmują wysokie stanowiska - zaznacza Urszula Nowakowska, założycielka Fundacji Centrum Praw Kobiet. - W Polsce polityka równościowa nie jest tak zaawansowana, u nas taki wybór to coś nadzwyczajnego, ale w krajach skandynawskich jest normą. To jednocześnie bardzo dobry przykład dla innych krajów i kobiet. Po oficjalnym zatwierdzeniu przez parlament i uzyskaniu nominacji od prezydenta Finlandii Sauliego Niinisto Sanna Marin została najmłodszym premierem w historii kraju i najmłodszym obecnie urzędującym szefem rządu na świecie. I wszystko wskazuje na to, że nowe stanowisko zdobędzie przebojem. Do parlamentu została wybrana zaledwie cztery lata temu, w 2015 r. Zdobyła wtedy 10 911 głosów. Wcześniej przez dwie kadencje pełniła funkcję radnej miasta Tampere – stanowisko to objęła już jako 27-latka. W 2017 r. ukończyła studia magisterskie z nauk administracyjnych na uniwersytecie w Tampere. Jak podają fińskie media – jest pierwszą osobą w swojej rodzinie, która zdobyła wyższe wykształcenie. Zna trzy języki obce - szwedzki, angielski i niemiecki. Najważniejszymi wartościami, jakie wyznaje nowa fińska premier, są “równość, wolność i pokój”. - Równość oznacza dla mnie, że wszyscy mają dobre i godne życie - pisze na swojej stronie. Marin podkreśla też zaangażowanie w ochronę środowiska. - Zmiana klimatu i utrata różnorodności biologicznej to jedne z największych problemów naszych czasów. O wolności mówi, że to dla niej ""swoboda robienia i osiągania rzeczy bez względu na pochodzenie rodzinne, kulturowe lub inne"". - Rolą społeczeństwa jest umożliwienie bycia wolnym dla każdego poprzez zagwarantowanie wszystkim równych praw społecznych. Prawdziwa wolność wymaga równości - czytamy we wpisie na jej blogu. Sanna Marin docenia również rolę, jaką pełni w jej życiu państwo opiekuńcze i zapewnia, że będzie kontynuować tę politykę. Na swojej stronie internetowej podkreśla rolę rodziny w swoim życiu. W wolnych chwilach lubi spędzać czas z rodziną i przyjaciółmi w Tampere, gdzie mieszka ze swoim mężem Markusem i roczną córką Emmą. - W wychowaniu dziewczynki pomagają dziadkowie. - Są nieocenioną pomocą w codziennym życiu - wyznaje. Zainteresowanie mediów postacią Sanny Marin nie wynika wyłącznie z jej młodego wieku. Kolejną ciekawą wiadomością jest to, że premier stanie na czele koalicji pięciu partii, którym przewodzą wyłącznie kobiety. I to równie młode, co sama premier Finlandii – na pięć liderek partii koalicyjnych, cztery nie ukończyły jeszcze 35. roku życia. W skład bloku rządzącego, oprócz SPD, wchodzą: Zielona Unia (VIHR) z 34-letnią Maria Ohisalo, partia KESK zarządzana przez 32-letnią Katri Kulmuni, Związek Lewicowy (VAS), którym dowodzi 34-letnia Li Andersson oraz Szwedzka Partia Ludowa w Finlandii (RKP) z 55-letnią Anną-Mają Henriksson na czele. To dlatego media mówią o feministycznej rewolucji w fińskiej polityce. - Teraz są inne czasy, młodsze kobiety mogą rozwijać swoje aspiracje. W okresie dużych zmian, kiedy społeczeństwa szukają alternatyw, droga kariery politycznej otwarta jest również dla osób młodych - mówi prof. Wiesława Kozek. Sama premier zdaje się jednak bagatelizować fakt wspólnego rządzenia z samymi kobietami, jak i to, że jest najmłodszą premier na świecie. Fińskie media podają, że Marin miała odsunąć na bok pytania dziennikarzy o wiek i płeć, mówiąc, że nigdy nie przywiązywała do tego wagi. - Myślę o przyczynach, dla których zainteresowałam się polityką i o rzeczach, dzięki którym moja partia zdobyła zaufanie wyborców - mówiła. Sanna Marin przełamuje także wizerunek polityka, do którego przywykliśmy. Unika dyplomacji i wydaje się nie kreować swojego oficjalnego wizerunku. Jej Instagram i Twitter pełne są spontanicznych wpisów i komentarzy, a także zdjęć, przedstawiających prywatne życie nowej premier. Sanna Marin do parlamentu jeżdzi pociągiem, pokazując w ten sposób swój sprzeciw wobec korzystania z samochodu, który zanieczyszcza środowisko. Do pracy często przychodzi z roczną córką, a na Instagramie zamieszcza zdjęcia z karmienia piersią.",Premier Finlandii Sanna Marin,
Finlandia będzie miała najmłodszego premiera na świecie,"Wiceprzewodnicząca partii socjaldemokratycznej Sanna Marin, została oficjalnym kandydatem na szefa nowego centrolewicowego rządu Finlandii. Po zaprzysiężeniu 34-latka będzie najmłodszym urzędującym premierem świata.","Marin, dotychczas pełniąca obowiązki ministra transportu i komunikacji, ma zastąpić na stanowisku premiera 57-letniego Anttiego Rinnego, lidera Socjaldemokratycznej Partii Finlandii (SDP), który na początku tygodnia podał się do dymisji. Po oficjalnym zatwierdzeniu przez parlament i uzyskaniu nominacji od prezydenta Finlandii Sauliego Niinisto Marin zostanie najmłodszym premierem w historii kraju i najmłodszym obecnie urzędującym szefem rządu na świecie. Oczekuje się, że nowy gabinet zostanie powołany we wtorek. Jeszcze młodszego szefa rządu do niedawna miała Austria, gdzie w 2017 r. kanclerzem został 31-letni wówczas Sebastian Kurz. W maju br. został jednak odwołany z tej funkcji. Media informują, że nowa szefowa fińskiego rządu wychowywana była przez parę jednopłciową. Sama w jednym z wywiadów przyznała, że jej rodzina nie była tak traktowana przez prawo. Finlandia wprowadziła równość małżeńską w 2017 r. Wiadomo też, że jako pierwsza w swojej rodzinie ukończyła studia wyższe. Marin podkreślała w przemówieniu swoje doświadczenie i przywiązanie do wartości socjaldemokratów. Wspomniała też, jak ważną rolę w jej życiu odegrało państwo opiekuńcze. W wewnętrznych wyborach socjaldemokratów - największego ugrupowania w parlamencie, które wygrało przeprowadzone na wiosnę wybory - Marin pokonała 37-letniego Anttiego Lindtmana, szefa grupy parlamentarnej. Jak pisze fińska prasa, do rywalizacji o fotel premiera przystąpili politycy młodego pokolenia socjaldemokratów, którzy chcą skierować SDP na nowy drogę i odbudować spadające poparcie dla tej partii, a jest ono najniższe od 25 lat i według sondaży wynosi około 13 proc. Tymczasem od dłuższego czasu rośnie poparcie dla nacjonalistycznej partii Finowie, które wynosi ponad 24 proc. Istotne jest także - jak podkreślają komentatorzy - aby wewnątrz pięciopartyjnej koalicji rządzącej wróciło zaufanie, które zostało naruszone w ostatnich tygodniach i było powodem dymisji Rinnego. Bezpośrednim powodem jego rezygnacji była utrata poparcia największego koalicjanta SDP w rządzie - liberalnej partii Centrum Finlandii (KESK). Koalicję rządową w Finlandii tworzą SDP, KESK, Zielona Unia (VIHR), Związek Lewicowy (VAS) oraz Szwedzka Partia Ludowa w Finlandii (RKP). Łącznie dysponują 117 mandatami w 200-osobowym jednoizbowym parlamencie. Źródło: PAP, BBC",Sanna Marin,
"Awantura o fundusze na schronisko dla zwierząt ""Na Paluchu"". Głos zabrał nawet premier","- Trzaskowski chce zabrać 1,5 mln zł schronisku ""Na Paluchu"" - oburzyli się politycy PiS po przejrzeniu projektu budżetu stolicy na przyszły rok. Wg nich, miasto miałoby zmniejszyć fundusze dla placówki z 9,8 do 8,3 mln zł. Głos w tej sprawie zabrał nawet premier Morawiecki, który zaoferował pomoc. - To polityczna awantura. Budżet schroniska będzie taki sam, jak przed rokiem. Ktoś nie zauważył, że placówka dostaje pieniądze także z innych gmin – tłumaczy stołeczny Ratusz.","Wszystko zaczęło się od wpisu radnego PiS Oliwera Kubickiego na Twitterze. Na komisji ochrony środowiska zauważył, że w projekcie budżetu Warszawy na 2020 rok jest mniej pieniędzy na schronisko ""Na Paluchu"". Zgodnie z podanymi liczbami, środki na ten cel spadłyby z 9,8 mln zł w 2019 roku do 8,3 mln w przyszłym. ""Warszawska miłość do zwierząt w stolicy @trzaskowski_ w praktyce. Milion zł chcą zabrać schronisku ""Na Paluchu"". Wg dyrektora rozkłada to ich na łopatki. Budżetowe #draństwo"" – napisał Kubicki na Twitterze. Temat szybko podchwycił Patryk Jaki, obecnie europoseł PiS, wcześniej były kandydat na prezydenta Warszawy (Oliwer Kubicki to jego bliski współpracownik, był wcześniej rzecznikiem komisji weryfikacyjnej ds. reprywatyzacji). ""Trzaskowski, który w kampanii fotografował się z psami obcina 1.5 mln zł na schronisko dla zwierząt! Było na palety, tramwaje różnorodności, LGBT + a i tak już mocno niedofinansowanemu schronisku ""na Paluchu"" grozi teraz zamknięcie"" - napisał na Facebooku. Dziś Jaki wystosował nawet apel do Rady Warszawy, w którym pisze m.in. ""zmniejszenie budżetu schroniska o 1,5 mln zł (przypomnę, że do placówki trafiają również zwierzęta z kilku gmin podwarszawskich) spowoduje tragedię. Apeluję do państwa radnych o pilną zmianę budżetu i decyzji prezydenta Trzaskowskiego i ratowanie zwierząt. To bez barw politycznych, nasze wspólne zobowiązanie”. W sieci wybuchła burza, mimo że emocje próbował studzić jeszcze wczoraj Marek Szolc, radny KO, który zapewnił, że on i koledzy z jego ugrupowania nie akceptują tego rozwiązania i zgodnie z sugestią dyrektora będą wnioskować o dodatkowe 800 tys. zł. Z kolei Justyna Glusman, stołeczna koordynator ds. zrównoważonego rozwoju i zieleni, napisała: ""9.1 mln zł, czyli stan z 2019 + 200 tys. tytułem wzrostu kosztów pracy etc. Jutro stanie na zarządzie miasta, wniosek złożony już dawno"". Tymczasem głos w sprawie schroniska ""Na Paluchu"" zabrał dziś nawet premier Mateusz Morawiecki. „Ochrona naszych braci mniejszych jest dla nas bardzo ważna. Zapraszam przedstawicieli schroniska dla zwierząt ""Na Paluchu"" na spotkanie - chcemy wyciągnąć pomocną dłoń do tych, którzy poświęcają swoje życie na niesienie pomocy bezdomnym zwierzętom” - napisał na Twitterze. Poprosiliśmy Ratusz o szczegółowe wyjaśnienia w tej sprawie. - Zrobiono z tego jakąś polityczną awanturę. Zapewniam, że schronisko ""Na Paluchu"" wcale nie dostanie w przyszłym roku mniej pieniędzy niż w tym. Rzeczywiście początkowo, zgodnie z zapowiedziami prezydenta Trzaskowskiego - związanymi z ograniczeniem budżetu Warszawy spowodowanego z kolei decyzjami rządu - budżety wszystkich miejskich jednostek zostały ścięte i na schronisko wyszło o około pół miliona mniej pieniędzy. Jednak już tydzień temu złożyłam wniosek o poprawkę i dołożenie tej sumy. I wniosek został już zaakceptowany przez prezydenta – mówi Onetowi Justyna Glusman. - Z kolei ten rzekomo brakujący milion, który stwierdził radny PiS, to z kolei suma pochodząca od innych podmiotów, współpracujących ze schroniskiem. Tego najwidoczniej radny nie zauważył. Placówka ma podpisane umowy na przygarnięcie bezdomnych psów i kotów także z gminami Raszyn, Góra Kalwaria i Piaseczno. I tak samo będzie w tym roku, a może nawet dojdzie więcej podmiotów. Za każde zwierzę przywiezione z terenu tych gmin schronisko „Na Paluchu” dostaje od nich pieniądze. W bieżącym roku był to blisko milion zł, co znalazło się w podsumowaniu budżetu, który widział wspomniany radny PiS. Szacujemy, że w 2020 roku będzie podobnie, choć w tym momencie nie możemy tego dokładnie określić, bo, podkreślam jeszcze raz, to są pieniądze liczone od każdego zwierzęcia – tłumaczy Justyna Glusman.","Politycy PiS obawiają się, że schronisko ""Na Paluchu"" dostanie mniej pieniędzy. Ratusz zapewnia, że będzie ich tyle samo, co w tym roku",
"Bodnar apeluje do Morawieckiego ws. bezdomności. ""To ogromny problem""","Rzecznik Praw Obywatelskich zaapelował na Twitterze do premiera o powołanie pełnomocnika rządu ds. przeciwdziałania bezdomności. Taką samą prośbę kierował cztery lata temu do Beaty Szydło i jej rządu, ale postulat nie został spełniony i problem pozostał. - Być może w ten sposób przebiję się do świadomości premiera Mateusza Morawieckiego - komentuje Adam Bodnar.","- Rząd powołując taką osobę pokazałby, że to głęboki problem - mówi RPO w rozmowie z Onetem. Pełnomocnik do spraw przeciwdziałania bezdomności byłby łącznikiem między różnymi ministerstwami. Taka osoba koordynowałaby działania, mające poprawić sytuację osób bezdomnych i ułatwiłaby kontakt organizacji pozarządowych z ministerstwami.   - Problem bezdomności musi wiązać się z zaangażowaniem innych ministerstw niż tylko Ministerstwa Pracy i Polityki Społecznej. To dotyczy także Ministerstwa Sprawiedliwości, Ministerstwa Administracji i Spraw Wewnętrznych oraz Ministerstwa Infrastruktury - wyjaśnia RPO.   -Taki pełnomocnik to oczywiście kropla w morzu potrzeb, ale to byłby ktoś, kto zebrałby różne osoby z samorządów i rządu i zacząłby z nimi rozmowę - mówi Adriana Porowska, prezes Kamiliańskiej Misji Pomocy Społecznej, zaangażowana w pomoc bezdomnym od 15 lat. - A później stworzyłby nowe i mądre rozwiązania prawne, bo te, które mamy, są niewystarczające.   Kwestia bezdomności w Polsce wraca jak bumerang w każdym sezonie zimowym. W kraju żyje - według oficjalnych statystyk – ponad 30 tysięcy osób bezdomnych. Według nieoficjalnych danych może ich być nawet trzy razy więcej. I chociaż liczba bezdomnych zaczyna spadać, to problem wciąż istnieje i jest poważny. - Regularnie kieruję korespondencję do pana premiera w kwestii bezdomności, zwracają się też do niego organizacje pozarządowe. W dzisiejszych czasach muszę szukać szybkiego sposobu dotarcia do premiera, a za kilka dni premier wygłosi expose. Być może w ten sposób przebiję się do jego świadomości - mówi nam Adam Bodnar.   Jak wyjaśnia RPO, dzisiaj osoby bezdomne oraz same organizacje, które im pomagają, stykają się z różnymi “problemami taktycznymi”. Kiedy bezdomny choruje np. na raka, powstaje problem, gdzie powinno się go umieścić. I chociaż oczywiste jest, że chorzy powinni być w szpitalu albo zakładzie opiekuńczo-leczniczym, a nie w schronisku dla bezdomnych, to powraca wciąż kwestia finansów. Kto miałby płacić za leczenie bezdomnej osoby? - Obijamy się w takiej sytuacji o różnych ministrów, a nie ma dobrego rozwiązania. Bo nawet jeśli jeden minister zrozumie sprawę i zacznie działać, to rozbija się to o innego ministra i w konsekwencji wszystko stoi w miejscu. Dlatego taki pełnomocnik jest naprawdę potrzebny - mówi Adam Bodnar.   -Taka osoba skoordynowałaby różne problemy – potwierdza Adriana Porowska. - Wiele sfer jest niekompatybilnych, na poziomie gminnym i rządowym. Przykładowo - osoba bezdomna jest jednocześnie chora, ma problemy z wydziałem karnym i nie ma mieszkania. Pełnomocnik rządu ds. przeciwdziałania bezdomności połączyłby te sprawy i zaczął działać. Oszczędziłoby to zwracania się do kilku różnych instytucji – dodaje.   Rzecznik Praw Obywatelskich nie wskazuje konkretnej osoby, która mogłaby objąć takie stanowisko. NGO-sy są jednak zgodne, że powinna to być osoba, która ma bezpośredni kontakt z osobami z bezdomnymi. - Potrzebny jest ktoś, kto ułatwiłby współpracę między różnymi ośrodkami i organizacjami, zaangażowanymi w kwestię problemu bezdomności - mówi Milena Barysz z Fundacji Kapucyńskiej. - Ktoś, kto byłby blisko osób bezdomnych i ma doświadczenie w pracy z nimi.   - Mam głęboką nadzieję, że premier pozytywnie się do tego odniesie – twierdzi RPO. - To postulat absolutnie ponadpolityczny, nie mający żadnych barw i który pomógłby konkretnej grupie osób.  Adam Bodnar kwestię powołania pełnomocnika rządu ds. przeciwdziałania bezdomności podnosił także cztery lata temu, przed powołaniem rządu byłej premier Beaty Szydło. Wtedy jego apel odbił się od ściany. By podjąć działania w tej sprawie w Biurze RPO powołano Komisję Ekspertów ds. Przeciwdziałania Bezdomności, która zajmuje się poprawianiem sytuacji osób bezdomnych w Polsce. Działania Komisji obejmują m.in. badanie problemów, które przyczyniają się do zwiększania liczby osób bezdomnych w kraju.  ",Adam Bodnar,
Ping-pong Morawieckiego. Były trener komentuje formę premiera,"W piątek premier objął tymczasowo tekę ministra sportu. Morawiecki w młodości uprawiał sport wyczynowo - był jednym z czołowych tenisistów stołowych w kraju w swojej grupie wiekowej. Jego dawny trener w rozmowie z Wirtualną Polską twierdzi, że premier ""niczego nie zapomniał"". - Świetnie zapiernicza forhendem - mówi.","Mateusz Morawiecki trenował ping-ponga w swoim rodzinnym Wrocławiu. Przygodę z paletką rozpoczął w Szkole Podstawowej nr 9. Niedługo później trenował już w lokalnym klubie Burza. W wieku kadeta był w czołowej ósemce w kraju - czytamy w wp.pl. Młody Morawiecki grał wyczynowo przez cztery lata. Niedawno jednak znów stanął za ping-pongowym stołem - w czasie zdjęć do amerykańskiego filmu dokumentalnego ""Poland: The Royal Tour"". Premier pokonał wtedy przed kamerami reżysera Petera Greenberga. - Byłem zaskoczony, że niczego nie zapomniał. Techniczna gra - komentuje w rozmowie z wp.pl Zygmunt Sutkowski, dawny kierownik sekcji w klubie Burza Wrocław. Dodaje, że Morawiecki ""świetnie zapiernicza forhendem"". Sutkowski wyraża też nadzieję, że premier jako minister sportu wesprze małe, lokalne kluby. - Bo (dotychczasowy minister sportu Witold - red.) Bańka to robił jakieś programy, ale to wszystko była chałtura - mówi wrocławski działacz.",Mateusz Morawiecki gra w ping-ponga w Kancelarii Premiera,
Kaleta: Ziobro ma swoje cele na najbliższe lata,"Sebastian Kaleta był gościem Agnieszki Burzyńskiej w ""Onet Opinie"". W programie rozmawiano na temat decyzji Jarosława Kaczyńskiego, który oznajmił, że to Mateusz Morawiecki będzie kandydatem Zjednoczonej Prawicy na premiera. - Cieszymy się z tego, że nowy rząd będzie mógł kontynuować dobrze rzeczy, które zrobiliśmy i jednocześnie realizować nowe, które obiecaliśmy w tej kampanii - mówił Kaleta, który wypowiedział się również na temat współpracy Zbigniewa Ziobry z Mateuszem Morawieckim. - Minister Ziobro współpracuje z premierem Morawieckim od lat i to jest dobra współpraca, czego efekty widzimy np. w sprawach VAT-owskich - powiedział.",,,
Sondaż: kto powinien zostać premierem rządu PiS?,"Najwięcej respondentów wskazuje, że Mateusz Morawiecki powinien pozostać szefem rządu po wygranych przez Prawo i Sprawiedliwość wyborach. Na drugim miejscu do teki premiera jest Jarosław Kaczyński - wynika z sondażu IBRiS dla ""Dziennika Gazety Prawnej"" i RMF FM.","Na Morawieckiego wskazało 39 proc. ankietowanych. Z kolei prezesa PiS w roli premiera widziałoby 22 proc. badanych. Za tą dwójką długo nie ma żadnego innego polityka obozu rządzącego. Trzecie miejsce zajmuje Beata Szydło - ale z zaledwie 1,2 proc. wskazań. Dalej jest Mariusz Błaszczak z 0,5 proc. Zbigniewa Ziobry jako premiera nie chciałby nikt spośród badanych w sondażu osób. Jednocześnie 18 proc. odpowiedziało, że do roli premiera nie nadaje się żadna z wymienionych powyżej osób. 20 proc. zdecydowało się na odpowiedź ""nie wiem/trudno powiedzieć"". Sondaż został przeprowadzony przez IBRiS w dniach 18-19 października metodą CATI na próbie 1100 osób. Źródła: ""Dziennik Gazeta Prawna"", RMF FM",Mateusz Morawiecki i Jarosław Kaczyński,
Premier Morawiecki odwiedzi UMCS. Kandydat SLD i naukowiec apeluje o przesunięcie wizyty,"Tomasz Kitliński jest przeciwny wizycie premiera RP na UMCS ostatniego dnia kampanii. Uważa, że taka praktyka wpisuje się w ""haniebną praktykę autorytarną"". Naukowiec i kandydat SLD chce, by spotkanie odbyło się dopiero po wyborach parlamentarnych.","Zazwyczaj ostatni dzień kampanii wyborczej obfituje w wiele wydarzeń o charakterze politycznym. To ostatnie godziny przed ciszą wyborczą na przekonywanie mieszkańców do zagłosowania na poszczególnych kandydatów. Podobnie jest dziś w wielu miejscowościach w Polsce. W ciągu jednego dnia politycy odwiedzają kilka miejscowości. Do Lublina przyjedzie premier Mateusz Morawiecki, który spotka się ze studentami UMCS.  Dr hab. Tomasz Kitliński, naukowiec UMCS oraz kandydat Lewicy do Sejmu apeluje o przesunięcie wizyty premiera na uczelni na poniedziałek. Chce, by odbyła się dopiero po zaplanowanych na niedzielę 13 października wyborach parlamentarnych. Naukowiec jest zasmucony faktem, że ostatniego dnia kampanii wyborczej premier będzie przyjmowany z honorami na UMCS. - Uniwersytet to przestrzeń badań i edukacji, nie miejsce tu na propagandę. Władze totalitarne, nazizm i fałszywy komunizm, usiłowały wciągnąć uczelnie we własną, zbrodniczą politykę. Ale uniwersytety opierały się zawsze wykorzystaniu politycznemu. Niech UMCS nie wpisuje się w haniebną praktykę autorytarną. Niech pozostanie uniwersytetem pełnym godności - apeluje Tomasz Kitliński. Nic nie wskazuje, by wizyta premiera została przesunięta. Mateusz Morawiecki spotka się ze środowiskiem akademickim Lublina dziś o godz. 14.30 w Auli Uniwersyteckiej na Wydziale Prawa i Administracji UMCS.",Premier Mateusz Morawiecki,
Nie żyje Kornel Morawiecki. Premier ujawnił jego ostatnie słowa,"Premier Mateusz Morawiecki ujawnił ostatnie słowa swojego ojca, zmarłego wczoraj Kornela Morawieckiego. - Jedne z ostatnich słów, które wypowiedział, były takie, żeby cały czas myśleć o Polsce i żeby wypracowywać zgodę narodową. To była od dawna taka jego myśl, którą starał się promować - powiedział w rozmowie z red. nacz. Faktu Katarzyną Kozłowską premier.","Kornel Morawiecki urodził się w 1941 r., z wykształcenia był fizykiem. Zasłynął przede wszystkim jako założyciel i przewodniczący Solidarności Walczącej, organizacji, której głównym hasłem było odzyskanie niepodległości. Był ojcem premiera Mateusza Morawieckiego. W 1968 r. po raz pierwszy wystąpił przeciwko władzom PRL, uczestnicząc w wydarzeniach marcowych. W końcu lat 70. związał się z opozycją demokratyczną we Wrocławiu, był redaktorem drugoobiegowego ""Biuletynu Dolnośląskiego"". Po 1980 r. był działaczem ""Solidarności"" we Wrocławiu, a po wybuchu stanu wojennego ukrywał się. W 1982 r. po rozłamie w podziemnej ""Solidarności"" stanął na czele Solidarności Walczącej, która była najbardziej radykalną i bardzo mocno zakonspirowaną organizacją w latach 80., wydającą w podziemiu około 100 tytułów gazet i czasopism, realizującą audycje radiowe i organizującą demonstracje. Kornel Morawiecki był przez lata 80. jednym z najbardziej poszukiwanych przez SB działaczem podziemia. Był też działaczem, któremu udało się najdłużej ukrywać - aresztowano go dopiero w listopadzie 1987. Ponieważ w tamtym czasie władze PRL nie chciały mieć więźniów politycznych, podstępem zmuszono Morawieckiego do wyjazdu za granicę. Po kilku miesiącach potajemnie wrócił do kraju. Jako lider SW krytykował rozmowy Okrągłego Stołu, wzywał też do bojkotu kontraktowych wyborów 4 czerwca 1989 r. Jego ugrupowanie domagało się wtedy całkowicie wolnych wyborów. Po 1990 r. stanął na czele Partii Wolności, krytycznie nastawionej do rzeczywistości III RP, m.in. do braku rozliczeń z komunizmem czy braku lustracji. W 2010 r. startował w wyborach prezydenckich, a w 2015 r. został posłem, kandydując z list Kukiz'15. Był marszałkiem seniorem na pierwszym posiedzeniu Sejmu VIII kadencji. W 2016 r. odszedł z Kukiz'15 i założył ugrupowanie Wolni i Solidarni. W piątek prezydent Andrzej Duda nadał Kornelowi Morawieckiemu Order Orła Białego, w uznaniu znamienitych zasług na rzecz przemian demokratycznych w Polsce, za wybitne osiągnięcia w działalności publicznej i państwowej.",Kornel Morawiecki,
Michał Dworczyk,"Michał Dworczyk to polski polityk, historyk, instruktor harcerski, samorządowiec oraz poseł na Sejm VII i VIII kadencji. W marcu 2017 roku powołany na sekretarza stanu w MON, w grudniu 2017 roku na szefa Kancelarii Prezesa Rady Ministrów, zaś od czerwca 2019 roku pełni funkcję ministra-członka Rady Ministrów.","Michał Paweł Dworczyk urodził się 22 lipca 1975 roku w Warszawie. Pochodzi z rodziny o patriotycznych tradycjach. Jego dziadek - rotmistrz Kazimierz Lenartowicz służył w II Korpusie Wojska Polskiego w Rosji. Jako młody porucznik dowodził 1. szwadronem 6. pułku ułanów w szarży pod Kaniowem oraz walczył w wojnie polsko – bolszewickiej. Michał Dworczyk jest absolwentem Społecznego Liceum Ogólnokształcącego nr 17 w Warszawie. W okresie 1994–2000 studiował w Instytucie Historycznym Uniwersytetu Warszawskiego, tytuł magistra uzyskał w 2001 roku. Odbył ponadto specjalistyczne studia wschodnie w Studium Europy Wschodniej UW. Po ukończeniu studiów Dworczyk jako ochotnik odbył służbę wojskową, a następnie prowadził własną działalność gospodarczą (współwłaściciel biura podróży „Pogranicze”). Dworczyk przez wiele lat był także harcerzem (1989–2006) oraz instruktorem Związku Harcerstwa Rzeczypospolitej w stopniu harcmistrza. Był kolejno zastępowym, drużynowym, komendantem szczepu i hufcowym. Od 2001 do 2006 roku pełnił zaś funkcje szefa Głównej Kwatery Organizacji Harcerzy, szefa Referatu Wschód oraz członka Naczelnictwa ZHR. Michał Dworczyk od ponad 20 lat angażuje się w działalność Stowarzyszenia „Wspólnota Polska”. W latach 2000 - 2006 był wiceprezesem zarządu oddziału warszawskiego oraz członkiem rady krajowej WP, natomiast w 2008 roku zasiadł w zarządzie krajowym tej organizacji. Dworczyk działał również w założonej przez niego Fundacji „Wolność i Demokracja” (późniejszy prezes) oraz w Towarzystwie Miłośników Lwowa i Kresów Południowo-Wschodnich. W 2005 roku Michał Dworczyk został powołany na stanowisko doradcy premiera jako ekspert ds. polityki wschodniej oraz polonijnej. W kancelarii Prezesa Rady Ministrów pełnił funkcję wiceprzewodniczącego Międzyresortowego Zespołu ds. Wspierania Przemian Demokratycznych w Europie Środkowowschodniej i sekretarza Międzyresortowego Zespołu ds. Polonii i Polaków za Granicą. W latach 2008 – 2010 Dworczyk pracował również w Kancelarii Prezydenta RP Lecha Kaczyńskiego w charakterze doradcy ds. Polonii i Polaków za Granicą Michał Dworczyk w 2001 roku przystąpił do konserwatywnego ugrupowania „Przymierze Prawicy”, założonego m.in. przez Kazimierza Michała Ujazdowskiego, a następnie został członkiem partii Prawo i Sprawiedliwość. W 2006 roku Dworczyk z powodzeniem wystartował w wyborach samorządowych, zostając radnym dzielnicy Warszawa-Śródmieście. W 2010 roku uzyskał reelekcję. W 2014 roku został natomiast wybrany z listy PiS na radnego sejmiku mazowieckiego. W 2007 oraz w 2011 roku Michał Dworczyk bez powodzenia startował z listy PiS w wyborach do Sejmu z okręgu warszawskiego. W sierpniu 2015 roku, na kilka miesięcy przed końcem VII kadencji Sejmu, skorzystał jednak z szansy objęcia zwolnionego mandatu posła Adama Kwiatkowskiego. Dwa miesiące później, w październikowych wyborach do Parlamentu, został wybrany do Sejmu, kandydując z 1. miejsca listy wyborczej PiS w okręgu wałbrzyskim. 1 marca 2017 roku Michał Dworczyk został wicepremierem w Ministerstwie Obrony Narodowej. Po rekonstrukcji rządu w grudniu 2017 roku i utracie stanowiska przez Beatę Szydło, Michał Dworczyk został powołany przez nowego premiera Mateusza Morawieckiego na urząd szefa Kancelarii Prezesa Rady Ministrów w randze sekretarza stanu. 4 czerwca 2019 roku, w wyniku kolejnej rekonstrukcji rządu PiS spowodowanej objęciem przez dotychczasowych ministrów mandatów na europosłów, Michał Dworczyk został powołany na urząd ministra-członka Rady Ministrów. W latach 90. Michał Dworczyk został skazany przez sąd na karę 1,5 roku pozbawienia wolności w zawieszeniu na 3 lata, za nielegalne posiadanie amunicji z okresu II wojny światowej. Obecny minister przechowywał wówczas w piwnicy 9-piętrowego bloku mieszkalnego pociski artyleryjskie.",Michał Dworczyk,
Ołeksij Honczaruk nowym premierem Ukrainy,"Rada Najwyższa parlament Ukrainy zatwierdziła dzisiaj na stanowisku premiera 35-letniego prawnika Ołeksija Honczaruka, który był dotychczas zastępcą szefa biura prezydenta Wołodymyra Zełenskiego. Jego kandydaturę poparło w głosowaniu 290 z 424 deputowanych.","- Przed nowym rządem stoi najważniejsze zadanie: wzrost gospodarczy– oświadczył Honczaruk podczas debaty nad jego kandydaturą. Jak podkreślił, Ukraina potrzebuje wzrostu w wysokości 5-7 proc. rocznie. - Nie potrafiliśmy dotychczas uporać się z tymi, którzy przychodzą do władzy, by kraść. Musimy położyć temu kres i my to zrobimy. W moim rządzie nie będzie złodziejstwa – zapewnił nowy szef rządu. Honczaruk poinformował, że za kilka tygodni na Ukrainie oczekiwana jest misja Międzynarodowego Funduszu Walutowego (MFW), z którą omówiony zostanie nowy program współpracy z władzami w Kijowie. Jak zaznaczył, nowy parlament i Rada Ministrów będą musiały zmienić nastawienie świata wobec Ukrainy. - Podstawą tych zmian powinna być współpraca z naszymi partnerami międzynarodowymi i kredytodawcami. Dlatego za kilka tygodni na Ukrainie będzie misja MFW, z którą będziemy prowadzili rozmowy o nowym, trzy-czteroletnim programie współpracy – oświadczył premier. Parlament Ukrainy zatwierdził też dzisiaj skład rządu Honczaruka. Pozostało w nim dwóch członków gabinetu byłego premiera Wołodymyra Hrojsmana: szef MSW Arsen Awakow i minister finansów Oksana Markarowa. Kandydatury nowych ministrów Honczaruk wysunął w imieniu partii Sługa Narodu prezydenta Wołodymyra Zełenskiego. Ma ona w parlamencie samodzielną większość, która liczy 254 posłów. Skład rządu poparło w głosowaniu 281 spośród 424 deputowanych Rady Najwyższej. Wcześniej odbyły się głosowania nad kandydaturami na szefów resortów prezydenckich. Na czele MSZ Ukrainy stanął Wadym Prystajko, a ministerstwo obrony objął Andrij Zahorodniuk. Honczaruk jest najmłodszym szefem rządu w niepodległej Ukrainie. Jest doktorem filozofii prawa, absolwentem Narodowej Akademii Zarządzania Państwem przy prezydencie Ukrainy. Po studiach pracował w firmach prawniczych oraz doradzał m.in. wicepremierowi ds. rozwoju gospodarczego i handlu. Zełenski mówił wcześniej, że na stanowisku szefa rządu widzi „ekonomistę bez przeszłości politycznej”, jednak Honczaruk związany był z niewielką partią Siła Ludzi, z ramienia której bezskutecznie usiłował dostać się do Rady Najwyższej w wyborach parlamentarnych w 2014 r. W maju br. Honczaruk został mianowany na stanowisko wiceszefa administracji prezydenckiej, która następnie zmieniła nazwę na biuro prezydenta. Odpowiadał w nim za rozwój gospodarczy i reformy.",Nowy premier Ukrainy Ołeksij Honczaruk (z prawej),
Włochy wychodzą z rządowego kryzysu. Conte ponownie premierem,"Dotychczasowy premier Włoch Giuseppe Conte otrzymał dzisiaj od prezydenta Sergio Mattarelli misję utworzenia nowego rządu. Powołają go Ruch Pięciu Gwiazd i Partia Demokratyczna, które zawarły porozumienie trzy tygodnie po wybuchu kryzysu rządowego. Ta informacja została przyjęta z ulgą w Brukseli. Szef Komisji Europejskiej Jean-Claude Juncker pospieszył z życzeniami dla Contego.","Conte przyjął powierzoną mu misję - przekazał Pałac Prezydencki. Zadanie sformowania nowego gabinetu Conte otrzymał jako ustępujący premier. 20 sierpnia Conte złożył dymisję na ręce prezydenta po rozpadzie koalicji Ruchu Pięciu Gwiazd i Ligi po 14 miesiącach wspólnego rządzenia. Prawicowa Liga Matteo Salviniego apelowała o rozpisanie przyspieszonych wyborów. Poszukując rozwiązania kryzysu rządowego, Mattarella przeprowadził dwie rundy konsultacji. Po ich zakończeniu wczoraj Ruch Pięciu Gwiazd i pozostająca dotąd w opozycji, centrolewicowa Partia Demokratyczna powiadomiły szefa państwa, że porozumiały się w sprawie utworzenia wspólnego rządu oraz że na jego czele powinien stanąć dotychczasowy premier. Na takie rozwiązanie, nazwane ""Conte bis"", nalegał Ruch. Przyszli koalicjanci zastrzegli zarazem, że pozostało jeszcze dużo pracy, gdyż najpierw opracowany zostanie program nowego gabinetu, a potem zapadną decyzje o składzie Rady Ministrów. Dlatego nie wiadomo jeszcze, kiedy nowy rząd zostanie zaprzysiężony. Tworzyć go będą formacje, które w kampanii przed zeszłorocznymi wyborami parlamentarnymi, a także po nich, bardzo ostro się zwalczały. Liga, która wygrała w maju wybory europejskie, a w sondażach ma ponad 30-procentowe poparcie, przechodzi do opozycji. - Przewodniczący (Jean-Claude) Juncker przesłał gorące życzenia premierowi Contemu, by z sukcesem wykonał swoje zadanie sformowania rządu. Włochy odgrywają centralną rolę w europejskiej rodzinie. Liczymy na ich aktywny udział w rozwijaniu projektu europejskiego - powiedziała dziś na konferencji prasowej w Brukseli rzeczniczka Komisji Europejskiej Mina Andreewa. W Brukseli obawiano się, że po wyborach, które wygrałaby Liga Włochy stałyby się jeszcze trudniejszym partnerem na arenie europejskiej. W minionych kilkunastu miesiącach Rzym wielokrotnie wchodził w spory z Komisją dotyczące reguł budżetowych oraz migracji. Choć Salvini był formalnie wicepremierem i szefem MSW, to on nadawał ton w tych dyskusjach.",Giuseppe Conte po rozmowach z prezydentem Matarellą,
Projekt ustawy o lotach VIP-ów wpłynął do Sejmu,"Wprowadzenie Centralnego Rejestru Lotów, doprecyzowanie listy osób, które mogą znajdować się na pokładzie oraz zakaz lotów członków rodzin, którzy nie znajdą się w oficjalnej delegacji - zakłada rządowy projekt ustawy o lotach najważniejszych osób w państwie, który dziś wpłynął do Sejmu.","Projekt określa zasady organizacji lotów prezydenta, premiera, marszałka Sejmu i marszałka Senatu, wykonywanych w misji oficjalnej. Zgodnie z nim, każdy lot prezydenta będzie lotem ""wykonywanym w misji oficjalnej"". W lotach prezydentowi będą mogli towarzyszyć członkowie rodziny oraz inne zaproszone przez prezydenta osoby. Natomiast lotem w misji oficjalnej premiera oraz marszałków: Sejmu i Senatu, będzie tylko lot ""odbywany w celu realizacji zadań bezpośrednio związanych z pełnioną funkcją"". Jak tłumaczył przedstawiając projekt w połowie sierpnia szef KPRM Michał Dworczyk zapis ten ma na celu wyeliminowanie możliwości m.in. ""podróżowania do domu"" przez najważniejsze osoby w państwie rządowym samolotem. Projekt precyzuje także listę osób, które mogą towarzyszyć najważniejszym osobom w państwie w trakcie lotu. Wśród nich będą mogli znaleźć się: członkowie delegacji, osoby zapewniające obsługę techniczną, medyczną lub organizacyjną oraz dziennikarze. Członkami delegacji mogą być zaproszeni posłowie, senatorowie, przedstawiciele władz publicznych oraz eksperci. Natomiast członkowie rodzin będą mogli towarzyszyć najważniejszym osobom w państwie tylko wówczas, gdy ""ich udział w delegacji jest podyktowany oficjalnym charakterem zadań realizowanych w jej trakcie"". Projekt zakłada również wprowadzenie Centralnego Rejestru Lotów, który miałby prowadzić szef KPRM. W rejestrze miałyby znajdować się informacje o dacie lotu statku, miejscu startu i lądowania oraz miejscach międzylądowań, imiona i nazwiska pasażerów lotu ze wskazaniem do której kategorii należą. Dane - według projektu - miałyby być przekazywane w terminie 5 dni od dnia zakończenia lotu i będą przechowywane przez pięć lat. Szef MON oraz szefowie kancelarii Sejmu i Senatu będą mogli wnioskować o wyłączenie niektórych danych z publicznego udostępniania ze względu na ""ważny interes państwa lub bezpieczeństwo"" jednej z najważniejszych osób w państwie, natomiast szef KPRM będzie mógł wyłączyć te dane również z własnej inicjatywy. Zgodnie z projektem, za organizację lotów będą odpowiadać szefowie kancelarii: prezydenta, premiera, Sejmu i Senatu. Szef KPRM miałby otrzymać uprawnienia dotyczące możliwości zwrócenia się w przypadku wątpliwości, co do organizacji lotów, do szefów kancelarii Sejmu i Senatu i poinformowania o ""braku możliwości organizacji lotu"". Szczegółowe zasady organizacji lotów zostaną -według projektu - określone przez szefa MON na drodze rozporządzenia. Wśród rodzajów lotów w projekcie wymienione zostały loty z wykorzystaniem specjalnego transportu lotniczego lub innych wojskowych transportowych statków powietrznych, sojuszniczych statków powietrznych oraz wyznaczonych statków powietrznych lotnictwa cywilnego. Loty najważniejszych osób w państwie - zgodnie z projektem - będą organizowane na obecnych zasadach - do dnia wejścia w życie przepisów, ale ""nie dłużej niż przez 12 miesięcy"". Zgodnie z projektem nowe przepisy miałyby wejść w życie po upływie 14 dni od dnia ogłoszenia, z wyjątkiem przepisów dotyczących powstania Centralnego Rejestru Lotów, który miałby powstać po 6 miesiącach od dnia ogłoszenia. Powstanie projektu ustawy, który ma uregulować kwestie lotów służbowych najważniejszych osób w państwie zapowiedział pod koniec lipca prezes PiS Jarosław Kaczyński po ujawnieniu przez media informacji ws. lotów marszałka Sejmu Marka Kuchcińskiego.",Sala posiedzeń w Sejmie,
Opublikowano wykaz lotów Donalda Tuska,W opublikowanym wykazie lotów Donalda Tuska jako Prezesa Rady Ministrów znalazły się 573 pozycje od listopada 2007 r. do września 2014 r.,"KPRM zamieściła tabelę przedstawiającą przeloty rządowymi maszynami Donalda Tuska w okresie blisko siedmiu lat. W wykazie zawarte są informacje na temat rodzaju używanego samolotu oraz daty i trasy podróży. Łącznie w zestawieniu znalazły się 573 wiersze. Lotów było jednak więcej, ponieważ niektóre pozycje zawierają kilka przelotów, które odbyły się w czasie jednej podróży. Z naszej wstępnej analizy wynika, że było ich ponad 1000. W okresie urzędowania Donald Tusk wielokrotnie latał do Gdańska. Wykaz pokazuje, że ówczesny premier 387 razy startował lub lądował na lotnisku im. Lecha Wałęsy. To czwarty z ostatnio opublikowanych wykazów dot. szefów rządu. Dla porównania, w zestawieniu lotów premiera Mateusza Morawieckiego - od grudnia 2017 r. do sierpnia 2019 r. znajduje się 207 pozycji i 384 loty. Wykaz podróży Beaty Szydło - od listopada 2015 r. do grudnia 2017 r. - zawiera 164 pozycje i 253 loty. W przypadku Ewy Kopacz - od października 2014 r. do października 2015 r. - odnotowano 47 pozycji. Publikacja zestawień lotów premierów ma związek z ujawnieniem przez media i posłów opozycji lotów rządowymi samolotami marszałka Sejmu Marka Kuchcińskiego wraz z rodziną na Podkarpacie, gdzie Kuchciński mieszka. Ostatecznie polityk zrezygnował z pełnionej funkcji. Dziś rząd ma opublikować też projekt ustawy ws. lotów służbowych najważniejszych osób w państwie. Wśród propozycji ma znaleźć się m.in. zakaz przelotów dla rodzin czy parlamentarzystów nieuczestniczących w oficjalnych delegacjach. (mba)",Wykaz lotów Donalda Tuska,
Loty Beaty Szydło. Wykaz obejmuje 164 rejsy,"Kancelaria Prezesa Rady Ministrów opublikowała na swojej stronie internetowej wykaz lotów premier Beaty Szydło, która w ubiegłym tygodniu sama zwróciła się z prośbą o upublicznienie tych informacji.","Wykaz zawiera 164 pozycje lotów premier Beaty Szydło. Pierwszy lot miał miejsce w dniach 29-30 listopada 2015 r., ostatni zaś 10 grudnia 2017 r. Spośród 164 lotów 73 odbywały się wojskowym samolotem CASA, 16 śmigłowcem W-3 Sokół, jeden lot był lotem czarterowym do solicy Mongolii Ułan Bator, a reszta samolotem Embraer. Szydło była premierem od 16 listopada 2015 r. do 11 grudnia 2017 r., natomiast funkcję wicepremiera pełniła od 11 grudnia 2017 r. do 4 czerwca 2019 r., kiedy to przyjęła mandat europosłanki z ramienia PiS. Wystąpienie Szydło o opublikowanie informacji ma związek z ujawnieniem przez media i posłów opozycji lotów rządowymi samolotami marszałka Sejmu Marka Kuchcińskiego wraz z rodziną na Podkarpacie, gdzie Kuchciński mieszka. W piątek marszałek Sejmu złożył rezygnację z pełnionej funkcji w związku z informacjami o jego lotach służbowych. W piątek na stronie KPRM został opublikowany wykaz lotów urzędującego premiera Mateusza Morawieckiego, który zapowiedział wcześniej szef KPRM. Michał Dworczyk zapowiedział również założenia projektu ustawy ws. lotów służbowych najważniejszych osób w państwie, wśród których znalazło się m.in. wprowadzenie centralnego rejestru lotów typu HEAD, zakaz przelotów dla rodzin czy parlamentarzystów nieuczestniczących w oficjalnych delegacjach. Do prac nad projektem zostali zaproszeni szefowie kancelarii prezydenta, Sejmu, Senatu oraz szefowie klubów parlamentarnych lub ich przedstawiciele. Pod koniec lipca Radio Zet podało, że marszałek Sejmu latał rządowymi samolotami wraz z rodziną. Po tych informacjach dyrektor CIS poinformował, że Kuchciński wpłacił 5 tys. zł na Klinikę Budzik działającą przy Centrum Zdrowia Dziecka i 10 tys. zł na Caritas Polska za 23 loty samolotem rządowym, w których towarzyszyli mu członkowie rodziny. W poniedziałek Kuchciński, przepraszając za loty z rodziną flotą rządową, poinformował, że zdarzyła się raz sytuacja, kiedy rządowym samolotem podróżowała tylko jego żona. Kuchciński przekonywał, że w związku z przelotami, kiedy na pokładzie samolotu towarzyszyli mu bliscy, nie doszło do złamania prawa. Zadeklarował też wpłatę 28 tys. zł na modernizację sił zbrojnych za lot żony. W środę Prokuratora Okręgowa w Warszawie poinformowała, że trwa postępowanie sprawdzające ws. ewentualnych nieprawidłowości w związku z lotami marszałka Marka Kuchcińskiego.",Beata Szydło,
"Sondaż: Morawiecki czy Kaczyński. Kto powinien zostać premierem, jeśli PiS wygra wybory?","Najwięcej uczestników sondażu SW Research dla Rp.pl nie miało zdania w tej kwestii, jednak obecny premier cieszy się większym poparciem od prezesa PiS.","Zdaniem 26,3 proc. badanych Mateusz Morawiecki powinien pozostać premierem. Jarosława Kaczyńskiego wskazało 13 proc. respondentów. Jednak na pytanie o to, kto powinien zostać premierem po nadchodzących wyborach parlamentarnych, nie potrafiło odpowiedzieć aż 34,7 proc. respondentów. Innego polityka na stanowisku szefa rządu widzi 26,1 proc. osób. - Morawieckiego znacznie chętniej poparliby mężczyźni oraz osoby powyżej 25 roku życia. Z kolei innego polityka spoza proponowanej dwójki sugerowaliby najchętniej najmłodsi wyborcy - komentuje dla Rp.pl Piotr Zimolzak z SW Research. ""Rzeczpospolita"" w związku z sondażem przypomina wypowiedź Jarosława Kaczyńskiego z pikniku rodzinnego we wsi Kuczki-Kolonia. - Za cztery lata ktoś inny będzie stał na moim miejscu, bo ja już swoje lata mam, i będzie mógł powiedzieć - kolejny raz dotrzymaliśmy słowa - mówił polityk. Więcej na stronie ""Rzeczpospolitej"". Źródło: rp.pl",M. Morawiecki i J. Kaczyński,
