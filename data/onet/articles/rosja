https://wiadomosci.onet.pl/swiat/spor-rosji-i-polski-o-historie-komentator-rosji-wygodnie-miec-polske-za-przeciwnika/g33qjpc,Rosyjski komentator: Kremlowi wygodnie jest mieć Polskę jako oponenta,"""Niedawne obchody w rocznicę wyzwolenia obozu Auschwitz, które odbyły się w Izraelu i Polsce, potwierdziły, że relacje Rosji i Polski są skrajnie napięte, przy czym Kremlowi wygodnie jest mieć Polskę jako głównego oponenta w Europie"" - czytamy w komentarzu opublikowanym na stronie dziennika ""Kommiersant"". Zdaniem autora, obecne polskie władze mają przy tym ""nienajlepszą reputację"" w UE.","Stały komentator ""Kommiersanta"" Maksim Jusin uważa, że jeszcze pół roku temu wyglądało na to, że Polska i Rosja miały szansę na odnowienie relacji, ale teraz wydaje się, iż szansa ta została stracona. Autor artykułu ocenia, że w 2019 r. istniały ""oznaki ocieplenia stosunków"". ""Najważniejszym z nich, w pewnej mierze sensacyjnym, była decyzja Warszawy, by poprzeć ideę powrotu rosyjskiej delegacji do Zgromadzenia Parlamentarnego Rady Europy. Doszło do tego na posiedzeniu Komitetu Ministrów Rady Europy w Helsinkach w maju zeszłego roku"" - pisze ""Kommiersant"". Przypomina, że w Helsinkach po raz pierwszy od 2014 roku spotkali się ministrowie spraw zagranicznych Polski i Rosji, Jacek Czaputowicz i Siergiej Ławrow. Jako ""symboliczny krok"" i ""gest dobrej woli"" ze strony Rosji pod adresem Polski komentator określa zgodę na przeprowadzenie w Smoleńsku przez polskich prokuratorów dwukrotnie w 2019 roku oględzin wraku polskiego samolotu Tu-154M, który rozbił się 10 kwietnia 2010 roku. W katastrofie zginął m.in. prezydent RP Lech Kaczyński. Jusin przypomina, że w polskiej prasie pojawiły się w tym okresie głosy, iż rosyjski prezydent Władimir Putin może przyjechać do Polski na obchody związane z rocznicami 80-lecia wybuchu II wojny światowej i 75-lecia wyzwolenia niemieckiego nazistowskiego obozu koncentracyjnego i zagłady Auschwitz-Birkenau. Jednak ""coś poszło nie tak"" - zauważa Jusin i dodaje, że obserwatorzy nie dają jednoznacznej odpowiedzi na to, dlaczego po oznakach ocieplenia ""Moskwa i Warszawa tak szybko powróciły do zwykłej konfrontacji"". ""Według jednej z wersji czynnikiem sprawczym stały się obchody poświęcone 80. rocznicy wybuchu wojny światowej"" - pisze autor artykułu; jego zdaniem ""w pewnym momencie w Warszawie uznano, że obecność Putina jest jednak niepożądana"". W Polsce ""obmyślono nienajszczęśliwsze uzasadnienie tej decyzji"", mówiące o zaproszeniu państw NATO i krajów Partnerstwa Wschodniego, bez udziału Rosji - ocenia ""Kommiersant"". Wkrótce potem relacje dwustronne ""znalazły się w klinczu"", a kulminacją stała się ""emocjonalna wymiana zarzutów dotyczących historii"" przed obchodami 75. rocznicy wyzwolenia Auschwitz. Komentator ""Kommiersanta"" nie wymienia w tym miejscu polemiki pomiędzy władzami obu krajów rozpoczętej na przełomie roku wypowiedziami Putina o Polsce w kontekście historii II wojny światowej. Zdaniem autora komentarza, Polska teraz ""powróciła do swojej tradycyjnej roli jednego z liderów nieformalnej koalicji antyrosyjskiej w UE"", ale koalicja będzie znacznie osłabiona w wyniku brexitu. Jusin ocenia przy tym, że ""obecne polskie władze mają nienajlepszą reputację"" w Unii Europejskiej. Stawia tezę, że ""niedawny wywiad Jarosława Kaczyńskiego, w którym zażądał on astronomicznych rekompensat za II wojnę światową jednocześnie od Rosji i Niemiec po raz kolejny zmusiło Europejczyków (tj. UE-PAP) do zwątpienia w adekwatność zarówno samego Kaczyńskiego, jak i jego siły politycznej"". Publicysta ""Kommiersanta"" uważa, iż dla Kremla ""w pewnym stopniu Polska jest wygodna jako główny oponent w Europie"", ponieważ ""odpychająca reputacja jej władz w pewien sposób deprecjonuje wiele zarzutów pod adresem Moskwy ze strony polskich osób oficjalnych"". Ponadto - zdaniem autora komentarza - traci obecnie na popularności ""koncepcja wiecznych sankcji i maksymalnego dystansowania się"" wobec Rosji, której Polska była zwolenniczką.",Władimir Putin,
https://wiadomosci.onet.pl/swiat/koronawirus-z-wuhan-rosja-blokuje-wycieczki-z-chin/efrtkgn,Rosja reaguje na koronawirusa. Blokuje wycieczki z Chin,Rosja w obawie przed koronawirusem zakazuje zorganizowanych wycieczek z Chin. Rosyjskie biura turystyczne już przestały przyjmować wycieczki z Chin - informuje rosyjska agencja informacyjna TASS. Z powodu zarażenia wirusem w Chinach zmarło już ponad 100 osób.,"Premier Rosji Mikhail Mishustin zarządził utworzenie grupy zadaniowej ds. zapobiegania i kontroli koronawirusów. Poinstruował również rosyjskiego rzecznika ochrony ludności, aby do środy opracował plan prewencji i kontroli, a członkowie grupy zadaniowej mają regularnie informować o wirusie. Trzy obwody rosyjskie na Dalekim Wschodzie zamknęły swoje granice z Chinami do 7 lutego w obawie przed wybuchem epidemii. Natomiast w Moskwie władze wprowadziły specjalne środki bezpieczeństwa w hotelach i obiektach turystycznych, ponieważ liczba zgonów spowodowanych wirusem grypy wzrosła w Chinach do 106, a liczba chorych do ponad 4500 przypadków. Rosja do tej pory nie zanotowała żadnych potwierdzonych przypadków nowego wirusa, ale ma bezpośrednie codzienne loty do kilku chińskich miast, a urzędnicy powiedzieli, że w zeszłym roku spodziewali się odwiedzin ponad 2 milionów chińskich turystów. ""Przejęliśmy specjalną kontrolę nad hotelami i innymi miejscami, w których masowo gromadzą się turyści"" - napisał burmistrz Siergiej Sobyanin na swojej stronie internetowej. Źródła: The Moscow Times",Chińscy turyści w Moskwie,
https://wiadomosci.onet.pl/swiat/komisja-wenecka-zajmie-sie-zmianami-w-konstytucji-rosji/n3mzcx4,Komisja Wenecka zajmie się zmianami w konstytucji Rosji,"Komisja Prawa i Praw Człowieka Zgromadzenia Parlamentarnego Rady Europy zdecydowała o przekazaniu do Komisji Weneckiej poprawki do rosyjskiej konstytucji, która zakłada, że Rosja nie będzie stosować się do decyzji organizacji międzynarodowych jeśli są one sprzeczne z rosyjską ustawą zasadniczą - poinformował agencję TASS rosyjski deputowany Piotr Tołstoj.","Szeroko zakrojone zmiany w rosyjskiej konstytucji zapowiedział prezydent Władimir Putin podczas dorocznego wystąpienia przed Zgromadzeniem Parlamentarnym. Zapowiedział m.in. ograniczenie władzy prezydenckiej na rzecz innych organów, a także zapewnienie krajowej konstytucji priorytetu nad prawem międzynarodowym. W czwartek niższa izba rosyjskiego parlamentu (Duma) przyjęła w pierwszym czytaniu wniesiony przez Putina projekt ustawy o poprawkach do konstytucji. Za projektem opowiedziało się 432 deputowanych, nikt nie był przeciw i nikt nie wstrzymał się od głosu. Drugie czytanie ma się odbyć 11 lutego. Komisja Wenecka zajmie się jedną z poprawek - wynika z dzisiejszych informacji. - Postanowiono o skierowaniu projektu do Komisji Weneckiej i zwróceniu się do niej o opinię w sprawie zgodności przepisu, który dopiero teraz jest omawiany [w rosyjskim parlamencie - red.], z prawem międzynarodowym - powiedział Piotr Tołstoj cytowany przez agencję TASS. - Uważamy, że jest to nieakceptowalne - podkreślił. - Po pierwsze, to wtrącanie się w wewnętrzne sprawy Rosji. Po drugie, zajmowanie się prawem, które dopiero ma być przyjęte, jest po prostu śmieszne - stwierdził. Duma Państwowa ma uzyskać prawo zatwierdzania kandydatury premiera, proponowanej przez prezydenta. Nie jest jednak jasne, czym procedura zatwierdzania będzie różniła się od dotychczasowego ""wyrażania zgody"". Jeśli izba trzy razy odrzuci kandydaturę premiera, prezydent - podobnie jak teraz - ma prawo do rozwiązania Dumy i wyznaczenia nowych wyborów. Kandydatury wicepremierów i ministrów będą również zatwierdzane przez Dumę, na wniosek premiera, z wyjątkiem ministrów resortów siłowych, których - tak jak obecnie - mianuje samodzielnie prezydent. Nowością będzie to, że szefów resortów siłowych prezydent mianować będzie po konsultacjach z wyższą izbą parlamentu, Radą Federacji. Chodzi o ministrów odpowiedzialnych za resorty obrony, spraw wewnętrznych, ds. sytuacji nadzwyczajnych, a także spraw zagranicznych i sprawiedliwości. Po zatwierdzeniu przez Dumę ministrów (z wyjątkiem ministrów ""siłowych"") prezydent nie będzie miał prawa odmówić ich mianowania. Natomiast będzie miał prawo do odwołania premiera, jego zastępców i ministrów w przypadku utraty do nich zaufania lub gdy nie będą wykonywać należycie swych obowiązków. Z Radą Federacji prezydent będzie konsultował się w sprawie mianowania prokuratorów w regionach FR. Na wniosek prezydenta Rada Federacji będzie mogła anulować kompetencje sędziów m.in. Sądu Konstytucyjnego i Sądu Najwyższego w przypadku, gdy osoby te popełnią czyny sprzeczne z godnością swej funkcji. Sąd Konstytucyjny otrzyma prawo do oceniania projektów ustaw przyjętych przez parlament - z wnioskiem o ocenę ich zgodności z konstytucją będzie się do niego zwracał prezydent. Skład sądu zostanie zmniejszony, z obecnych 19 do 11 sędziów. Poprawki przewidują także zapis w konstytucji o jej prymacie nad prawem międzynarodowym w sytuacji, gdy prawo to jest sprzeczne z konstytucją. W ustawie zasadniczej ma też znaleźć się artykuł o Radzie Państwowej, organie konsultacyjnym, którego działalność dotąd nie była opisana w konstytucji. Jednakże poprawki nie zawierają wyjaśnień na temat składu i struktury rady oraz sposobu jej współpracy z innymi organami władzy. Kwestie te będą opisane w odrębnej ustawie. Zgodnie z projektem w konstytucji ma też znaleźć się zapis o ustanowieniu płacy minimalnej na poziomie nie niższym niż minimum egzystencji w wymiarze dla osób w wieku produkcyjnym. Konstytucyjnie ma być także utrwalona zasada, że emerytury, zapomogi i inne świadczenia socjalne podlegają indeksacji. Poprawki do konstytucji mają być - w przypadku przyjęcia projektu przez parlament - poddane pod ogólnokrajowe głosowanie. Jego procedura nie jest na razie znana; ma być opracowana przed drugim czytaniem projektu. Zdaniem rosyjskich politologów poprawki do konstytucji mają za zadanie przygotować grunt pod nowy system polityczny Rosji po upływie w 2024 roku obecnej kadencji prezydenckiej Putina. Obserwatorzy są przekonani, że chodzi o nową strukturę władzy, w której obecny szef państwa nadal będzie miał wpływ na zarządzanie krajem, ale jej ostateczny kształt jest trudny teraz do określenia.",Komisja ZPRE chce się zwrócić do Komisji Weneckiej,
https://wiadomosci.onet.pl/tylko-w-onecie/czy-rosja-chce-wplynac-na-wynik-wyborow-prezydenckich-w-polsce-analiza/b842e1p,Czy Rosja chce wpłynąć na wynik wyborów prezydenckich w Polsce? [ANALIZA],"Rosja atakując Polskę, próbuje przede wszystkim odwrócić uwagę Rosjan od coraz niższego poziomu życia i braku sukcesów Kremla oraz osłabić naszą pozycję w europejskiej rozgrywce geopolitycznej. Nie jest jednak wykluczone, że Moskwa może przy okazji chcieć wpłynąć na wynik zbliżających się wyborów prezydenckich.","Dominika Wielowieyska stwierdziła w ""Gazecie Wyborczej"", że ataki Władimira Putina na Polskę mają na celu doprowadzenie do zwycięstwa wyborczego Andrzeja Dudy. Rosja z zasady nie prowadzi polityki zagranicznej, a raczej rozgrywa wielowariantowe scenariusze mające z założenia więcej niż jeden cel. Uzyskanie wpływu na sytuację polityczną w Polsce nie jest z całą pewnością głównym celem rosyjskich ataków na Polskę, ale nie można wykluczyć, że i takie cele przyświecają Moskwie. Pierwszym i podstawowym celem Kremla jest chęć odwrócenia uwagi Rosjan od coraz niższego poziomu życia i braku sukcesów w polityce krajowej i zagranicznej (np. na kierunkach ukraińskim i białoruskim). Drugim, nie mniej ważnym, celem jest suflowanie Zachodowi narracji, że skoro to Polska w 1939 r. rzekomo uniemożliwiła porozumienie Zachodu z Sowietami (i tym samym doprowadziła do katastrofy, którą była II wojna światowa) to podobnie i dziś należy pokonać opór Polski usiłującej blokować powrót do ""business as usual” w relacjach Rosji i Zachodu. Na Zachodzie – z całą pewnością np. w Paryżu – nie brak takich, którzy przebierają nogami do wielkiego dealu z Putinem i o niczym tak nie marzą, jak o marginalizacji Polski. Marginalizacji tej idealnie służy doklejenie Polsce antysemickiej łatki. Nie jest to jednak celem w samym sobie, a jedynie środkiem do zmiany istniejącego systemu europejskiego bezpieczeństwa. Zastąpić go miałby koncert mocarstw, co zapewniłoby powrót Rosji do roli jednego z rozgrywających na kontynencie. Rosja doskonale bowiem rozumie, że jest cieniem Związku Sowieckiego i nie ma szans w starciu z Zachodem. Jedyną możliwością odzyskania choć części znaczenia ZSRR jest podjęcie gry w charakterze jednego z mocarstw europejskich, co samo w sobie dowodzi realizmu Władimira Putina. Prezydent Rosji rozumie, że dzięki lewarowaniu znaczenia Rosji poprzez działania służb może przez jakiś czas toczyć grę ze Stanami Zjednoczonymi i Chinami, ale jest to toczenie gry dużo powyżej realnych możliwości Rosji. Na dłuższą metę nie jest to realistyczne. Rosja rozumiejąc, że jest cieniem ZSRR, usiłuje sprawiać wrażenie, że gra na poziomie mocarstw światowych i wynegocjować dobre miejsce przy mniejszym, europejskim stole gry. Czytaj także: Konstytucyjna zagrywka Putina, czyli jak odejść tak, żeby nie odejść O ile Polska w rozgrywce mocarstw światowych nie ma żadnego znaczenia, to już w rozgrywce europejskiej może odgrywać jednak pewną rolę. Aby Warszawa mogła prowadzić bardziej ambitną politykę zagraniczną, konieczne jest spełnienie trzech warunków. Po pierwsze należałoby uznać, że jest to w ogóle możliwe, po drugie – rozumieć, że polityka zagraniczna jest dziedziną, w której efekty pojawiają się po wielu latach i wreszcie po trzecie – cele strategiczne przełożyć na konkretne taktyczne posunięcia i je zoperacjonalizować. Dramatem Polski jest to, że liberalne elity wydają się nie wierzyć, że Polskę stać na cokolwiek więcej niż przyklejenie się do silniejszych od nas, a prawica co prawda wierzy w sens bardziej ambitnej polityki, ale dla odmiany myli ambicje z już osiągniętymi celami. Ani jedna, ani druga strona naszego sporu politycznego nie spróbowała niestety trzeciej drogi, czyli profesjonalizacji naszej polityki zagranicznej oraz dyplomacji i stopniowego, powolnego, ale konsekwentnego grania w coraz wyższych ligach europejskiej polityki. Prawo i Sprawiedliwość objąwszy władzę w 2015 r., wybrało politykę bardziej ambitną. I tak przykładowo w dziedzinie polityki pamięci PiS słusznie usiłował zwalczać zrównywanie Polski, w której owszem byli szmalcownicy, ale liczni byli też Sprawiedliwi wśród Narodów Świata z państwami takimi jak Francja, której rząd kolaborował z III Rzeszą. Słuszny cel znalazł jednak rozwiązanie w postaci źle napisanej nowelizacji ustawy o IPN. W efekcie PiS chcąc przeciwdziałać przyklejaniu Polsce antysemickiej łatki, jedynie przekonał wielu na świecie, że w istocie jesteśmy antysemitami. Powyższe jest cechą charakterystyczną rządów Prawa i Sprawiedliwości. PiS w polityce zagranicznej, jeśli obiektywnie spojrzeć na cele, chce licytować wyżej, grać ambitniej i osiągać więcej i to samo w sobie byłoby dobre, gdyby nie było realizowane w sposób tak fatalny, że aż przynoszący efekty odwrotne od zamierzonych. Brak profesjonalizmu i pseudomocarstwowość - granie tak jakby Polska posiadała siły, których jeszcze nie posiada, osłabiają nas na arenie międzynarodowej. Przykładem braku realizmu obecnych władz RP jest polityka regionalna. O ile PO de facto zrezygnowała z jej prowadzenia (dowodami są złe w okresie rządów PO relacje z Litwą, czy też sprowadzanie relacji z Białorusią do kwestii demokracji), to z kolei rządząca prawica ogłosiła sukces polityki regionalnej (projektu Trójmorza) nie po 10, czy 20 latach inwestowania w ów projekt, ale z zasadzie od razu po ogłoszeniu inicjatywy. Paradoksem rządów PiS jest to, że prawica chcąc Polskę wzmocnić, de facto ją osłabiła. W tym sensie PiS, mimo że wobec Rosji jednoznacznie wrogi, paradoksalnie może być dlań w istocie wygodniejszym przeciwnikiem niż opozycja. Będący jedynie częścią układu władzy prezydent Andrzej Duda, w którego otoczeniu nie ma choćby jednego doświadczonego dyplomaty (a najbardziej ""doświadczony” Krzysztof Szczerski jest nie słuchającym nikogo poza sobą samym teoretykiem) również nie jest trudnym przeciwnikiem dla Kremla. Rosja realizuje neoimperialną, rewanżystowską, agresywną a czasem wręcz zbrodniczą politykę, ale – w przeciwieństwie do władz RP – nie myli ambicji z osiągniętymi celami, a prowadzenie polityki powierza profesjonalistom. Paradoks polityki zagranicznej PiS bardzo przypomina paradoks polityki przedwojennej sanacji. Stanisław Cat-Mackiewicz w ""Polityce Becka” zwięźle, złośliwie, ale zarazem trafnie opisał sposób działania przedwojennego szefa dyplomacji, stwierdzając, że dążył on do „stworzenia obronnego systemu państw wokół Polski i to mogło być słuszne, gdyby nie to, że Beck antydatował wypadki i nie mając jeszcze tego systemu obronnego, zresztą nieprawdopodobnie trudnego do zrealizowania, postępował tak, jakby on już istniał. Nie mając sił realnych, imaginował je sobie, grał w polityce zagranicznej tak jakby te siły posiadał”. Cat-Mackiewicz Becka oskarżał o błędy wręcz straszliwe, jego krytyka była bezwzględna, ale nigdy Cat nie stwierdził, że Beck chciał źle. Odróżnianie złych intencji od dobrej woli jest tym, co oddziela krytykę osłabiającą Andrzeja Dudę od tej, która to jedynie wzmacnia. Większość opozycji - w odróżnieniu od Cata nie odróżnia, a co grosza nawet nie zauważa rozchodzenia się intencji PiS i efektów jego działań. Niedostrzeganie (lub pomijanie w wypowiedziach publicznych) paradoksu, którym jest właśnie owo osiąganie efektów odwrotnych od zamierzonych, powoduje, że argumentacja przeciwników PiS nie dociera do jakichkolwiek zwolenników PiS. Ci, widząc dobre intencje, nie dostrzegają złych skutków prowadzonej polityki. Chcąc im to uświadomić, należy wykazywać brak profesjonalizmu, a nie przypisywać - jak to czyni wielu - niemal agenturalne powiązania albo negować potrzebę prowadzenia bardziej ambitnej polityki. Władimir Putin może i pragnie zwycięstwa Andrzeja Dudy w wyborach. Jeśli tak jest w istocie, to warunkiem powodzenia jego planu są też jednak ci publicyści i politycy opozycji, którzy są tak zapiekli w krytyce PiS i prezydenta Andrzeja Dudy, że nie są w stanie odebrać mu choćby jednego głosu. Aby Andrzej Duda zyskał na wojnie propagandowej z Rosją, Polacy muszą zobaczyć w nim obrońcę narodowej godności. Tak się nie stanie, jeśli opozycja, krytykując PiS za błędy w polityce zagranicznej, nie stanie jednoznacznie po stronie władz RP (choćby te były fatalne). Większość Polaków, skądinąd podobnie jak większość wszystkich innych narodów na świecie, polityką zagraniczną interesuje się w bardzo ograniczonym stopniu, przy czym uwaga ta dotyczy w równym stopniu zwolenników PiS, jak i opozycji. Zdecydowana większość zwolenników PiS nie zauważa błędów prawicy w polityce zagranicznej, tak samo jak zdecydowana większość zwolenników opozycji do dziś nie rozumie zapewne, czemu reset z Rosją był błędem. I jedni i drudzy mają jednak poczucie narodowej godności. Politycznie wygra nie ten, kto zaproponuje mądrzejsze rozwiązania (te mało kogo interesują), ale ten, kto będzie bardziej bronił godności. Sytuacja, w której krytyka PiS ze strony opozycyjnych publicystów i polityków jest tak zapamiętała, że Polacy mogą odnieść wrażenie, że opozycja nie stoi po stronie władz państwa, gdy te bronią owej godności wzmacnia Andrzeja Dudę. I nie ma znaczenia, że opozycja też oburzona jest słowami Władimira Putina, czy też spostponowaniem Polski (bo nie PiS, a Polski właśnie) przez rosyjskiego oligarchę Mosze Kantora i jego izraelskich przyjaciół. To musi wybrzmieć nie mimochodem, półgębkiem i przy okazji krytyki PiS, a na równi lub mocniej niż krytyka PiS. Tak tymczasem nie jest.",Władimir Putin w Jerozolimie,
https://wiadomosci.onet.pl/swiat/rosja-obywatel-japonii-probowal-uzyskac-tajne-dane-wojskowe/1dhfhyc,Rosja: obywatel Japonii próbował uzyskać tajne dane wojskowe,"Obywatel Japonii został w grudniu zatrzymany we Władywostoku podczas próby uzyskania tajnych materiałów na temat potencjału wojskowego Rosji - oznajmiło MSZ w Moskwie. Mężczyzna, który miał wizę dziennikarską, już opuścił Rosję.","Ministerstwo oświadczyło, że do incydentu doszło 25 grudnia 2019 r. Japończyk został oficjalnie ostrzeżony, otrzymał 72 godziny na opuszczenie kraju i 26 grudnia wyjechał z Rosji. O incydencie rosyjski resort poinformował jednak dopiero dziś. Jak przekazał, wezwany został do MSZ przedstawiciel ambasady Japonii, któremu wręczono notę protestacyjną w związku ze ""sprzecznymi z prawem"" działaniami obywatela japońskiego. Oświadczenie MSZ ukazuje się kilka dni po tym, gdy strona japońska zwróciła się z wnioskiem o przesłuchanie dwóch pracowników przedstawicielstwa handlowego Rosji w Japonii. Według japońskiej policji ludzie ci kupili informacje handlowe od byłego pracownika firmy Softbank, do której należy operator telekomunikacyjny. Policja zatrzymała byłego pracownika Softbanku w zeszłym tygodniu. Ambasada Rosji w Japonii oświadczyła w sobotę, że wyraża ubolewanie z powodu ""przyłączenia się Tokio do antyrosyjskich spekulacji dotyczących szpiegomanii"". Firma Softbank oświadczyła, że dane, o których mowa, miały niski stopień poufności.",Rosyjskie czołgi,
https://wiadomosci.onet.pl/tylko-w-onecie/potencjal-nuklearny-kto-posiada-bron-atomowa/pqkfd9q,Atomowy wyścig zbrojeń [Infografika],Najpotężniejszą i najbardziej przerażającą broń na świecie posiada 9 państw. Tylko dwa z nich są w posiadaniu 90 proc. wszystkich głowic jądrowych. Kto dysponuje obecnie największym potencjałem nuklearnym na świecie? Dowiedz się z naszej infografiki.,,,
https://wiadomosci.onet.pl/swiat/mozliwe-rozszerzenie-unijnych-sankcji-na-rosje-w-zwiazku-z-aneksja-krymu/w0fpkjz,Możliwe rozszerzenie unijnych sankcji na Rosję w związku z aneksją Krymu,Ministrowie państw członkowskich UE prawdopodobnie zaakceptują we wtorek propozycję rozszerzenia sankcji związanych z aneksją Krymu przez Rosję. W poniedziałek sprawa trafi pod obrady ambasadorów UE – dowiedziała się PAP ze źródeł unijnych.,"Źródła dyplomatyczne informują, że nałożenie nowych sankcji dotychczas blokował Cypr, który liczył, że w ten sposób uda mu się wymusić przygotowanie ostrzejszych sankcji UE wobec Turcji w związku z wierceniami w poszukiwaniu gazu i ropy na wodach terytorialnych wyspy. Prace nad propozycją sankcji wobec Turcji w tej kwestii trwają. Z nieoficjalnych informacji wynika, że władze w Nikozji obawiały się, iż reakcja UE na tureckie wiercenia może być niewystarczająca i chciały wymusić jej wzmocnienie. – W poniedziałek rano Cypr wycofał zastrzeżenia do propozycji nałożenia dodatkowych sankcji w związku z aneksją Krymu przez Rosję – powiedział PAP unijny dyplomata. Sankcje są związane z wyborami lokalnymi, które zostały przeprowadzone przez Rosję na Krymie. Chodzi o umieszczenie dodatkowych kilku osób na czarnej liście, co oznacza dla nich zakaz wjazdu do UE i zamrożenie aktywów. Decyzja o tym wymaga zgody całej UE. – Liczymy na to, że na posiedzeniu Rady UE ds. Ogólnych we wtorek uda się przyjąć dodatkowe sankcje za podważanie suwerenności i integralności terytorialnej Ukrainy. Sprawa jest na finiszu – powiedziało PAP źródło dyplomatyczne. We wrześniu 2019 r. UE podjęła decyzję o przedłużeniu o kolejne sześć miesięcy sankcji wobec 170 osób i 44 podmiotów ze względu na działania, podważające integralność terytorialną, suwerenność i niezależność Ukrainy. Obecne sankcje w formie zakazu wjazdu do UE oraz zamrożenia aktywów, w związku z bezprawną aneksję Krymu i celową destabilizację Ukrainy, obejmują: rosyjskich polityków i wojskowych oraz ukraińskich separatystów, odpowiedzialnych za podważanie suwerenności i integralności terytorialnej Ukrainy. Jest wśród nich kilka osób z bliskiego otoczenia prezydenta Rosji Władimira Putina. Zamrożenie aktywów dotyczy 44 firm i organizacji. Sankcje te obowiązują od marca 2014 r. Poprzednim razem zostały przedłużone w marcu 2019 roku – do 15 września 2019 roku. We wrześniu 2019 r. sankcje zostały przedłużone do 15 marca 2020 r.",,
https://wiadomosci.onet.pl/swiat/rosja-reakcja-na-artykul-morawieckiego-polityczne-szalenstwo/9efw0ml,"Rosyjska reakcja na artykuł Morawieckiego. ""Polityczne szaleństwo""","""Politycznym szaleństwem"" nazwała w niedzielę przewodnicząca Rady Federacji Rosyjskiej Walentina Matwijenko artykuł premiera Mateusza Morawieckiego o roli ZSRS i Armii Czerwonej w II wojnie światowej, zamieszczony na portalu Politico.","- Jednym z ostatnich przykładów takiego, powiedziałabym, politycznego szaleństwa był niedawny artykuł premiera Polski, który oznajmił, ze Armia Czerwona nie wyzwalała Warszawy, a Związek Radziecki był, ni mniej ni więcej, tylko wspólnikiem nazistowskich Niemiec - powiedziała Matwijenko podczas wieczoru pod hasłem ""Strażnik pamięci"" w Moskwie poświęconego Międzynarodowemu Dniu Pamięci o Ofiarach Holokaustu. Matwijenko mówiła, że ""ci, którzy pozwalają sobie na takie bluźniercze kłamstwo, jak się wydaje, jednocześnie wyrzekli się rozumu, sumienia i pamięci"". Zdaniem przewodniczącej Rady Federacji podobne stwierdzenia są ""zniewagą"" nie tylko weteranów oraz ""600 tys. żołnierzy i oficerów, którzy oddali życie za wyzwolenie Polski"", ale także ""prawdziwych polskich patriotów, którzy ramię w ramię z radzieckimi żołnierzami bili się o wolność swojej ojczyzny"". Matwijenko wyraziła ubolewanie, iż obecnie gloryfikuje się ""wspólników hitlerowskiego faszyzmu a imionami oprawców nazywa się ulice miast, w których żyją jeszcze świadkowie ich zbrodni i potomkowie ich ofiar"". - Burzy się pomniki radzieckich żołnierzy-wyzwolicieli i bezcześci pomniki ofiar Holokaustu - mówiła Matwijenko, dziękując równocześnie ""przywództwu Izraela za pryncypialne stanowisko o niedopuszczalności wypaczania prawdy historycznej"". Podczas rocznicowej uroczystości Matwijenko otrzymała nagrodę ""Strażnika pamięci"" za ""wkład w ochronę pamięci o tragedii Holokaustu"". Artykuł premiera Morawieckiego opublikowany został na kilka dni przed 75. rocznicą wyzwolenia niemieckiego obozu koncentracyjnego Auschwitz oraz na dwa dni przed 5. Światowym Forum Holokaustu w Jerozolimie. Szef polskiego rządu przedstawił szereg argumentów potwierdzających tezę, że podobnie jak w latach powojennych, gdy ""sowiecka propaganda narzucała narrację o II wojnie światowej, (...) Rosja znowu podejmuje próby przedstawiania Związku Radzieckiego jako wyzwoliciela, który uwolnił świat od nazizmu"". Związek Radziecki ""ułatwił zadanie zbrodniczemu reżimowi nazistowskiemu i popełnił szereg własnych zbrodni – zarówno przed, jak i po wyzwoleniu Auschwitz"" - napisał Morawiecki. Zauważył także, że przedstawiając dziś znowu Związek Radziecki jako wyzwoliciela, ""rosyjski prezydent Władimir Putin pomija milczeniem wojskową agresję Moskwy nie tylko wobec Polski, ale także wobec krajów bałtyckich: Litwy, Łotwy i Estonii w czerwcu 1940 r. i decyzję o sprowokowaniu +wojny zimowej+ z Finlandią, trwającej od listopada 1939 do marca 1940 r."". Ożywianie i instrumentalne wykorzystywanie kłamliwej narracji, jakie ma miejsce obecnie, gdy ""Rosja usiłuje obarczyć Polskę i inne kraje europejskie odpowiedzialnością za współpracę z niemieckim dyktatorem Adolfem Hitlerem, przypomina dawne czasy"" - ocenił Morawiecki. ""Podejmowane ostatnio próby odmalowywania Polski jako sprawcy, a nie ofiary, nie będą tolerowane"" - zapewnił. Premier przypomniał, że ""w rzeczywistości to właśnie sojusz zawarty przez nazistowskie Niemcy i ZSRR w 1939 roku utorował drogę i przyczynił się do zapoczątkowania II wojny światowej"". ""Kiedy świat obchodzi 75. rocznicę wyzwolenia Auschwitz, Rosja próbuje na nowo pisać historię. (...) Wziąwszy pod uwagę, że Unia Europejska narodziła się z popiołów II wojny światowej, musimy strzec się dziś przed fałszywymi narracjami, które usiłuje się nam sprzedać"" - napisał polski premier w artykule, w którym apeluje o wspólne, europejskie stanowisko wobec rosyjskich prób przeinaczania historii.",Walentina Matwijenko,
https://wiadomosci.onet.pl/swiat/redaktor-naczelna-rosyjskiej-telewizji-rt-organizuje-akcje-przeciwko-polskim/3smx1c2,"Redaktor naczelna rosyjskiej telewizji RT organizuje akcję przeciwko polskim politykom. Nazywa ich ""swołoczami""","Szefowa kremlowskiej telewizji informacyjnej chce, by Rosjanie zalali konta polskiego premiera i prezydenta w mediach społecznościowych opowieściami o Rosjanach, którzy polegli podczas walk w Polsce w 1944 i 1945 r.","— Proponuję tym swołoczom, tym złym ludziom, którzy pozwalają sobie na upokarzanie pamięci o naszych ojcach i dziadkach, deptanie ich wielkiej śmierci, deptanie ich wielkich ofiar, zabijanie ich w trumnach, proponuję o przesłanie im w ich sieci społecznej wiadomości: ""Witam pana, mój dziadek zmarł pod Warszawą, uwalniając pana, pańskich przodków. Z hashtagiem #NieJestWamWstyd"" [ros. #ВамНеСтыдно]— powiedziała wczoraj wieczorem w telewizji NTW redaktor naczelna stacji RT i agencji prasowej Rossija Siewodnia Margarita Simonjan. Simonjan, która jest jedną z najważniejszych osób budujących kremlowską narrację propagandową poza granicami Rosji, chce, żeby Rosjanie zalali takimi informacjami konta na Facebooku, Instagramie i Twitterze należące do premiera, prezydenta i szefa MSZ Polski.","Margarita Simonjan odbiera medal za pracę na rzecz rosyjskiej kultury z rąk prezydenta Władimira Putina. Kreml, maj 2019 r.",
https://wiadomosci.onet.pl/swiat/wiceszef-msz-ukrainy-chce-wspolnie-z-polska-walczyc-z-rewizjonizmem-historycznym/5r0kc80,"Wiceszef MSZ Ukrainy chce wspólnie z Polską walczyć z ""rewizjonizmem historycznym"". Rosja reaguje","Rosja nie chce wbijać klina między Polskę i Ukrainę, a w przestępcze rewidowanie historii – oświadczyła w sobotę rzeczniczka rosyjskiego MSZ Marija Zacharowa na Facebooku, reagując na słowa wiceministra spraw zagranicznych Ukrainy Wasyla Bodnara.","„Rosja nie chce wbijać klina między Ukrainę i Polskę, a w przestępcze rewidowanie historii” – oznajmiła Zacharowa odnosząc się do apelu ukraińskiego dyplomaty o solidarne z Polską działania przeciwdziałające rewizjonizmowi historycznemu Rosji. Wiceminister spraw zagranicznych Ukrainy Wasyl Bodnar w artykule opublikowanym w sobotę na opiniotwórczym portalu Dzerkało Tyżnia napisał, że Ukraina i Polska wspólnie powinny walczyć z rewizjonizmem historycznym Rosji. Jak podkreślił, prezydent Rosji Władimir Putin i jego stronnicy rozpoczęli ogromną kampanię propagandową, w której oskarżyli Polskę o antysemityzm i odpowiedzialność za rozpoczęcie drugiej wojny światowej"". ""Reakcja strony ukraińskiej na te fałszywe zarzuty powinna być jednoznaczna: jesteśmy solidarni z Polską!” - oświadczył Bodnar. Dodał, że w ostatnich latach „Ukraina sama na sobie doświadczyła ceny rosyjskiej propagandy, manipulacji i agresji. Rosja od dawna pokazuje, jak można kraść nie tylko obce terytoria, ale i cudzą historię, na przykład Ukrainy-Rusi” – napisał Bodnar.",Władimir Putin na Forum Pamięci Holokaustu w Jerozolimie,
https://wiadomosci.onet.pl/swiat/rosja-osmiu-obywateli-chin-z-ostra-niewydolnoscia-oddechowa-w-szpitalu/bz5f3s6,Rosja: ośmiu obywateli Chin z ostrą niewydolnością oddechową w szpitalu,Ośmiu obywateli Chin mieszkających w moskiewskim hotelu hospitalizowano w sobotę na oddziale zakaźnym jednego z moskiewskich szpitali z objawami ostrej niewydolności oddechowej (SARS) i anginy.,"Jak poinformował agencję TASS dyrektor ""Art Moscow Voikovskaya"", w hotelu mieszka 270 turystów z Chin. Do szpitala na oddział zakaźny przewieziono ośmiu turystów, siedmiu z objawami ostrej niewydolności oddechowej (SARS), jednego z objawami anginy. Pozostali turyści są pod opieka lekarzy i ,podobnie jak przewiezieni do szpitala, przechodzą badania pod kątem obecności koronawirusa. Hotel został zamknięty. Ministerstwo zdrowia Rosji poinformowało, że jak dotychczas nie odnotowano w kraju zachorowań wywołanych koronawirusem. Rosja prowadzi rozmowy z władzami Chin na temat ewakuacji swoich obywateli z Wuhan i prowincji Hubei, w której znajduje się to miasto. Rosyjska ambasada w Pekinie informuje, że nie stwierdzono dotąd przypadków zakażenia wirusem wśród Rosjan przebywających w Chinach. Według chińskich władz w wyniku zakażenia nowym koronawirusem w Państwie Środka zmarło dotychczas 42 osób. Ponad 1300 osób zostało zakażonych na całym świecie, większość przypadków odnotowano w Wuhan i Chinach. Wirus wykryto w Tajlandii ( 4 chorych) , Wietnamie (2), Singapurze (3), Japonii (3), Korei Południowej (2), Tajwanie (1), Nepalu (1), Malezji (3), Australii(2) i we Francji(2). Uważa się za wysoce prawdopodobne, że w Wielkiej Brytanii są również przypadki zakażonych.",Szpital // zdj. ilustracyjne,
https://wiadomosci.onet.pl/swiat/rosyjski-deputowany-komentuje-wywiad-kaczynskiego-polscy-politycy-chca-oczernic-zsrr/9wglynx,Rosyjski deputowany komentuje wywiad Kaczyńskiego: polscy politycy chcą oczernić ZSRR,"Rosyjski deputowany Leonid Słucki, szef komisji spraw zagranicznych Dumy Państwowej (niższej izby parlamentu), oznajmił w sobotę, komentując wywiad Jarosława Kaczyńskiego dla gazety ""Bild"", że ""polscy politycy próbują oczernić rolę ZSRR"" w II wojnie światowej.","- Polscy politycy próbują teraz uzyskać dywidendy z własnych herezji historycznych. Lider polskiej partii rządzącej Prawo i Sprawiedliwość Jarosław Kaczyński oświadczył, że Rosja jakoby na równi z Niemcami powinna wypłacić Polsce odszkodowanie - oświadczył Słucki, którego wypowiedź przekazała agencja TASS. Dodał: ""Proście o odszkodowanie od wandali i tych, którzy bezczeszczą groby czerwonoarmistów"". Komentując wywiad dla niemieckiego ""Bilda"", opublikowany w sobotę, rosyjski parlamentarzysta oświadczył, że wypowiedzi Kaczyńskiego wpisują się ""w trend falsyfikacji historii II wojny światowej"". Oznajmił, że chodzi o ""absolutnie bluźniercze i niekompetentne postawienie kwestii"", i zarzucił polskim politykom, że ""starają się oczernić rolę ZSRR w zwycięstwie nad faszyzmem i czyn żołnierza radzieckiego"". - Jest to ""antyrosyjska agonia, konwulsje z bezsilności"" - powiedział Słucki, który reprezentuje nacjonalistyczno-populistyczną Liberalno-Demokratyczną Partię Rosji (LDPR) dowodzoną przez Władimira Żyrinowskiego. Słucki oznajmił ponadto, że Związek Radziecki ""uratował Polaków przed zniszczeniem"", a także ""pomógł w odbudowaniu zrujnowanej gospodarki Polski"" po II wojnie. Jarosław Kaczyński powiedział dziennikowi ""Bild"", że prezydent Rosji Władimir Putin ""próbuje kierować uwagę ludzi na nas, Polaków, by zamazać uwikłanie swojego własnego kraju w wybuch II wojny światowej oraz konsekwencje tego faktu"". Wyraził jednak przekonanie, że ""świat zna prawdę"": ""To Związek Sowiecki pod wodzą Stalina napadł na Polskę 17 września 1939 roku. To radzieccy żołnierze i oprawcy z NKWD wymordowali w 1940 roku tysiące polskich oficerów w Katyniu i innych miejscach"". Zapowiedział, że Warszawa nie pogodzi się z tym, że nie otrzymała reparacji za zniszczenia wojenne. Pytany, czy nie należałoby skierować roszczeń również do Kremla, odparł, że Rosji i Niemiec nie można porównywać. - W Berlinie zasiada demokratycznie wybrany rząd i obowiązują prawo oraz moralność. O Rosji natomiast nie da się tego powiedzieć - wskazał. Przyznał, że ""także Rosja powinna zapłacić"", ale dodał, że nie sądzi, ""by nasze pokolenie jeszcze tego dożyło, by Rosja przyznała się do swojej odpowiedzialności"". - Jedno jest pewne: nasze żądania się nie przedawniają - zaznaczył.",Leonid Słucki,
https://wiadomosci.onet.pl/kraj/ibris-polacy-popieraja-dzialania-prezydenta-i-premiera-ws-ataku-informacyjnego-rosji/b7v7gsm,IBRiS: Polacy popierają działania prezydenta i premiera ws. ataku informacyjnego Rosji,"60 proc. Polaków pozytywnie ocenia działania, które podjęli prezydent Andrzej Duda i premier Mateusz Morawiecki na arenie międzynarodowej po ataku ze strony Władimira Putina i Rosji; przeciwnego zdania jest 29 proc.; 11 proc. nie ma w tej sprawie zdania - wynika z sondażu IBRiS.","Sondażownia zaznacza, że ""Polacy zauważyli ofensywę dyplomatyczną podjętą przez polskie władze w związku z nieprawdziwymi i zaczepnymi wypowiedziami prezydenta Rosji"". ""W ramach tej akcji zorganizowano serię wywiadów, tekstów prasowych i działań informacyjnych podkreślających sytuację Polski w czasie II wojny światowej. Prezydent Andrzej Duda prezentował swoje stanowisko m.in. w Financial Times i izraelskiej telewizji publicznej KAN11. Jego przesłanie pojawiło się w ramach akcji +The Truth That Must Not Die+ pojawiło się m.in. w Washington Post, Le Figaro i Die Welt. Premier Morawiecki przedstawił stanowisko Polski w Op-ed dla Politico pt. Moscow`s Holocaust revisionism, a także udzielił wywiadu m.in. BBC i CNBC. Polskie stanowisko w tej sprawie znalazło poparcie w środowisku międzynarodowym, o czym świadczą m.in. wystąpienia wiceprezydenta USA Mike Pence`a i byłego ambasadora Izraela w Polsce i przewodniczącego Rady Instytutu Pamięci Yad Vashem Szewacha Weissa"" - wylicza IBRiS. Pod koniec grudnia 2019 r. prezydent Rosji stwierdził m.in., że przyczyną II wojny światowej był nie pakt Ribbentrop-Mołotow, lecz pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych wobec Zaolzia. Przekonywał m.in., że we wrześniu 1939 r. ""niczego Polsce Związek Radziecki w istocie nie odbierał"". Do słów prezydenta Rosji odniósł się wówczas premier Mateusz Morawiecki. ""Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej"" - napisał szef polskiego rządu w oświadczeniu, które w wielu językach zamieszczono m.in. w mediach społecznościowych. W czwartek w Jerozolimie odbyło się V Światowe Forum Holokaustu. Podczas forum głos zabrało czterech przywódców reprezentujących zwycięskie kraje alianckie II wojny światowej oraz przywódca państwa sprawcy. Wystąpili: prezydent Rosji, wiceprezydent USA, prezydent Francji, brytyjski książę Karol oraz prezydent Niemiec.",Władimir Putin,
https://wiadomosci.onet.pl/swiat/rosja-wladislaw-surkow-odszedl-z-administracji-panstwowej/pl4e1m2,"Doradca Putina, Władisław Surkow, odszedł z administracji państwowej","Władisław Surkow, uważany za jednego ze strategów rosyjskiej polityki wobec Ukrainy, odszedł ze służby państwowej. Poinformował o tym w sobotę w mediach społecznościowych Aleksiej Czesnakow, politolog powiązany z Surkowem.","Czesnakow napisał, że Surkow poinformuje o przyczynach swojej decyzji i dalszych planach za około miesiąc. W rozmowie z agencją Interfax Czesnakow dodał, że Surkow podjął decyzję o odejściu z administracji z powodu ""zmiany kursu na kierunku ukraińskim"". Szef niezależnego radia Echo Moskwy, Aleksiej Wieniediktow, poinformował, że według jego danych w administracji prezydenta tematyką ukraińską będzie się teraz zajmował były wicepremier Dmitrij Kozak i właśnie z tym związane jest odejście Surkowa. Czesnakow napisał w mediach społecznościowych, że Surkow ""w ciągu najbliższego miesiąca będzie zajmował się medytacją"". Surkow przez wiele lat uważany był za ""szarą eminencję"" Kremla. Od 1999 roku zajmował stanowisko najpierw zastępcy, a potem szefa administracji (kancelarii) prezydenta. Na tym stanowisku kształtował politykę wewnętrzną Rosji i był jednym z najbardziej wpływowych urzędników, przyczyniających się do kluczowych decyzji. Uważany był za pomysłodawcę wielu projektów partii politycznych. Z jego inicjatywy powołane zostały np. prokremlowski blok Jedinstwo (ros. Jedność), partia Rodina (Ojczyzna) i prokremlowskie młodzieżówki: Nasi i Idący Razem. Również on uznawany jest za autora terminu ""suwerenna demokracja"" na określenie ustroju wewnętrznego putinowskiej Rosji - władzy autokratycznej z jedynie formalnymi instytucjami demokratycznymi. W latach 2011-13 Surkow był wicepremierem w rządzie Rosji. Jego odejście ze stanowiska w administracji prezydenta wiązano z masowymi protestami z lat 2011-12, gdy opozycja zarzuciła władzom fałszerstwa wyborcze. Z rządu Surkow odszedł w maju 2013 roku. W tym samym roku został doradcą prezydenta ds. współpracy z Abchazją i Osetią Południową - separatystycznymi regionami Gruzji wspieranymi przez Rosję. Na tym stanowisku odpowiadał również za współpracę z państwami poradzieckiej Wspólnoty Niepodległych Państw (WNP) i politykę wobec Ukrainy. Po 2014 r. reprezentował stronę rosyjską jako wysłannik prezydenta na rozmowach z przedstawicielami USA (Victorią Nuland, a potem Kurtem Volkerem) o konflikcie w Donbasie. Niejednokrotnie demonstrował publicznie sympatię wobec separatystów w Donbasie. M.in. w październiku 2017 roku wraz z jednym z przywódców separatystów Ołeksandrem Zacharczenką odsłaniał w rosyjskim Rostowie nad Donem pomnik ""bohaterów Donbasu"". Gdy Zacharczenko zginął latem 2018 roku w zamachu, Surkow nazwał go ""bratem "" i ""prawdziwym bohaterem"". Pogłoski o odejściu Surkowa ze stanowiska pojawiały się jeszcze wiosną 2018 roku. Czesnakow mówił wówczas, że Surkow nie chce zajmować się ""zamrożonym"" konfliktem w Donbasie. Jeszcze w grudniu 2019 r. Surkow brał udział w spotkaniu szefów państw ""czwórki normandzkiej"" w Paryżu, gdzie przywódcy Francji, Niemiec, Rosji i Ukrainy rozmawiali o uregulowaniu konfliktu na wschodzie Ukrainy. Na początku stycznia br. podróżował do Abchazji, gdzie wybuchły protesty antyrządowe.",Władisław Surkow,
https://wiadomosci.onet.pl/kraj/biskupi-europy-o-auschwitz-nie-dla-antysemityzmu-i-manipulowania-prawda/q9h38nd,Biskupi Europy o Auschwitz: nie dla manipulowania prawdą dla polityki,"""Nie możemy pozwolić, aby prawda była ignorowana lub manipulowana dla doraźnych potrzeb politycznych"" – czytamy w oświadczeniu, które w imieniu biskupów Europy, wydało Prezydium Rady Konferencji Episkopatów Europy (CCEE) oraz Przewodniczący Komisji Episkopatów Wspólnoty Europejskiej (ComECE).","„W tę rocznicę apelujemy do współczesnego świata o pojednanie i pokój, o poszanowanie prawa każdego narodu do istnienia oraz do wolności, niepodległości i zachowania własnej kultury. Nie możemy pozwolić, aby prawda była ignorowana lub manipulowana dla doraźnych potrzeb politycznych."" - czytamy w oświadczeniu. Biskupi podkreślają, że ""apel jest niezmiernie ważny teraz, bo – mimo dramatycznych doświadczeń przeszłości – świat, w którym żyjemy, ciągle podlega nowym zagrożeniom i przejawom przemocy."" Przypominają, że nadal trwają wojny, przypadki ludobójstwa i prześladowania, ""mimo iż historia uczy nas, że przemoc nigdy nie prowadzi do pokoju, lecz sprawia kolejną przemoc i śmierć"". Biskupi zaznaczają, że obóz w Auschwitz stał się symbolem wszystkich niemieckich obozów koncentracyjnych i wszystkich tego rodzaju miejsc zagłady. „To jakby szczyt nienawiści do człowieka, która zebrała swoje śmiertelne żniwo w XX wieku. To tu doprowadzono do ostatecznych granic tezę o zasadniczej nierówności ludzi. Tu naziści przywłaszczyli sobie władzę decydowania, kto jest człowiekiem, a kto nim nie jest. Tu eutanazja spotkała się z eugeniką."" ""Auschwitz-Birkenau stanowi rezultat systemu opartego na ideologii narodowego socjalizmu, która oznaczała deptanie godności człowieka jako obrazu Boga. Dość podobnie postępował również inny totalitaryzm, a mianowicie komunizm, który także zebrał wielomilionowe śmiertelne żniwo” – napisali biskupi Europy. Podkreślili, że takie miejsce jest potrzebne, by ""nie stać się obojętnymi”. Biskupi zaapelowali też, by 27 stycznia o godzinie 15, czyli w godzinie wyzwolenia obozu Auschwitz-Birkenau, zapalić świecę i pomodlić się za ludzi pomordowanych w obozach zagłady z wszystkich narodowości i wyznań oraz za ich bliskich. „Niech nasza modlitwa pogłębi pojednanie i braterstwo, którego przeciwieństwem jest wrogość oraz niszczycielskie konflikty i podsycane nieporozumienia” – czytamy w oświadczeniu. *** Pełny tekst: ""Oświadczenie Prezydium Rady Konferencji Episkopatów Europy (CCEE) i Przewodniczącego Komisji Episkopatów Wspólnoty Europejskiej (COMECE) w 75. rocznicę wyzwolenia niemieckiego nazistowskiego obozu zagłady Auschwitz-Birkenau Upływa 75 lat od wyzwolenia niemieckiego nazistowskiego obozu koncentracyjnego i zagłady Auschwitz-Birkenau (27.01.1945), a miejsce to nadal przejmuje trwogą. 1. Auschwitz-Birkenau to był największy nazistowski obóz koncentracyjny i zagłady, założony w 1940 roku na okupowanych ziemiach polskich. Założony dla Polaków (Auschwitz), został znacznie rozbudowany na terenie sąsiedniej Brzezinki (Auschwitz-Birkenau) i w latach 1942-1945, w ramach programu „ostatecznego rozwiązania” (Endlösung), stał się miejscem masowej zagłady ludności żydowskiej. W KL Auschwitz-Birkenau niemieccy narodowi socjaliści zamordowali ponad milion Żydów, dziesiątki tysięcy Polaków (około 75 000) oraz Romów (21 000), Rosjan (15 000) i kilkanaście tysięcy więźniów innych narodowości. Ze względu na ogrom ofiar żydowskich jest to największe miejsce zagłady Żydów i największe na świecie miejsce masowego ludobójstwa. Auschwitz stał się symbolem wszystkich niemieckich obozów koncentracyjnych, a nawet wszystkich tego rodzaju miejsc zagłady. To jakby szczyt nienawiści do człowieka, która zebrała swoje śmiertelne żniwo w XX wieku. To tu doprowadzono do ostatecznych granic tezę o zasadniczej nierówności ludzi. Tu naziści przywłaszczyli sobie władzę decydowania, kto jest człowiekiem, a kto nim nie jest. Tu eutanazja spotkała się z eugeniką. Auschwitz-Birkenau stanowi rezultat systemu opartego na ideologii narodowego socjalizmu, która oznaczała deptanie godności człowieka jako obrazu Boga. Dość podobnie postępował również inny totalitaryzm, a mianowicie komunizm, który także zebrał wielomilionowe śmiertelne żniwo. 2. Były KL Auschwitz-Birkenau jest odwiedzany corocznie przez setki tysięcy osób. Wśród odwiedzających byli również trzej ostatni papieże. Święty Jan Paweł II nawiedził Auschwitz-Birkenau podczas pierwszej pielgrzymki do Polski (7.06.1979). Na terenie Auschwitz I przekroczył w skupieniu bramę obozową z napisem „Arbeit macht frei”, nawiedził celę śmierci św. Maksymiliana Marii Kolbego i modlił się na dziedzińcu bloku nr 11, na którym rozstrzeliwano więźniów. Następnie udał się do Brzezinki, gdzie sprawował Mszę Świętą i w homilii powiedział: „Zatrzymam się wraz z wami, drodzy uczestnicy tego spotkania, na chwilę przy tablicy z napisem w języku hebrajskim. Napis ten wywołuje wspomnienie narodu, którego synów i córki przeznaczono na całkowitą eksterminację. Naród ten początek swój bierze od Abrahama, który ‘jest ojcem wiary naszej’ (por. Rz 4,12), jak się wyraził Paweł z Tarsu. Ten to naród, który otrzymał od Boga Jahwe przykazanie «Nie zabijaj», w szczególnej mierze doświadczył na sobie zabijania. […] Nigdy jeden naród nie może się rozwijać kosztem drugiego, nie może rozwijać się za cenę drugiego, za cenę jego uzależnienia, podboju, zniewolenia, za cenę jego eksploatacji, za cenę jego śmierci”. Papież Benedykt XVI przeszedł samotnie przez bramę obozową (28.05.2006) podczas nabożeństwa przy Międzynarodowym Pomniku Męczeństwa Narodów na terenie Auschwitz-Birkenau wygłosił przemówienie, w którym mówiąc o tragedii narodu żydowskiego, podkreślił: „Tak jak Jan Paweł II przeszedłem przed rzędem tablic, które w różnych językach upamiętniają zamordowanych. Jedną z nich jest tablica z napisem w języku hebrajskim. Władze Trzeciej Rzeszy chciały całkowicie zmiażdżyć naród żydowski; wyeliminować go z grona narodów ziemi. […] W istocie, bezwzględni zbrodniarze unicestwiając ten naród, zamierzali zabić Boga, który powołał Abrahama, a przemawiając na Górze Syjon, ustanowił zasadnicze kryteria postępowania ludzkości, obowiązujące na wieki. […] Wyniszczając Izrael, chcieli w rzeczywistości wyrwać korzenie wiary chrześcijańskiej i zastąpić ją przez siebie stworzoną wiarą w panowanie człowieka – człowieka mocnego. […] Tak, te tablice upamiętniają losy nieprzeliczonych rzesz ludzi. Ci ludzie wstrząsają naszą pamięcią, wstrząsają naszym sercem. Nie chcą wywoływać w nas nienawiści, ale raczej pokazują, jak straszne jest dzieło nienawiści”. Papież Franciszek podczas wizyty w byłym KL Auschwitz-Birkenau (29.07.2016) szedł śladami obydwu swoich poprzedników. Nie wygłosił żadnego przemówienia, ale jego milcząca obecność była bardzo wymowna. W księdze pamiątkowej Ojciec Święty dokonał wpisu: „Panie miej miłosierdzie nad Twym ludem! Panie przebacz tak wielkie okrucieństwo!”. Swój pobyt zakończył modlitwą przy Pomniku Męczeństwa Narodów. 3. Kilka dni temu Papież Franciszek zaapelował: „Rocznica niewymownego okrucieństwa, którą ludzkość odkryła 75 lat temu, wzywa nas do zatrzymania się, aby zamilknąć i powrócić do pamięci. Potrzebujemy tego, aby nie stać się obojętnymi” (Przemówienie do delegacji Centrum Szymona Wiesenthala, 20 stycznia 2020 roku). Rocznica 75 lat, które upływają od wyzwolenia KL Auschwitz-Birkenau, w duchu słów Papieża Franciszka, zobowiązuje nas do głośnego sprzeciwu wobec wszelkich przejawów deptania godności człowieka: rasizmu, ksenofobii i antysemityzmu. W tę rocznicę apelujemy do współczesnego świata o pojednanie i pokój, o poszanowanie prawa każdego narodu do istnienia oraz do wolności, niepodległości i zachowania własnej kultury. Nie możemy pozwolić, aby prawda była ignorowana lub manipulowana dla doraźnych potrzeb politycznych. Ten apel jest niezmiernie ważny teraz, bo – mimo dramatycznych doświadczeń przeszłości – świat, w którym żyjemy, ciągle podlega nowym zagrożeniom i przejawom przemocy. Nadal mają miejsce okrutne wojny, przypadki ludobójstwa, prześladowania, różne formy fanatyzmu, mimo iż historia uczy nas, że przemoc nigdy nie prowadzi do pokoju, lecz sprawia kolejną przemoc i śmierć. 4. Trzeba przypomnieć, że chociaż po II wojnie światowej pojednanie między narodami wydawało się po ludzku niemożliwe, to jednak – zjednoczeni w miłości do Jezusa Chrystusa – potrafiliśmy przebaczać i prosić o przebaczenie. Świadectwem tego jest list biskupów polskich do biskupów niemieckich z 1965 roku. Doświadczenia z przeszłości uczą, jak ważne i owocne jest budowanie Europy narodów pojednanych i wybaczających sobie nawzajem. 27 stycznia o godzinie 15.00, czyli w godzinie wyzwolenia KL Auschwitz-Birkenau, zapalmy świecę i pomódlmy się za ludzi pomordowanych w obozach zagłady z wszystkich narodowości i wyznań oraz za ich bliskich. Niech nasza modlitwa pogłębi pojednanie i braterstwo, którego przeciwieństwem jest wrogość oraz niszczycielskie konflikty i podsycane nieporozumienia. Niech zwycięża w nas moc miłości Jezusa Chrystusa."" W imieniu biskupów Europy oświadczenie podpisało Prezydium Rady Konferencji Episkopatów Europy (CCEE), które tworzą: przewodniczący kard. Angelo Bagnasco, wiceprzewodniczący kard. Vincent Nichols, wiceprzewodniczący abp Stanisław Gądecki oraz Przewodniczący Komisji Episkopatów Wspólnoty Europejskiej (ComECE) kard. Jean-Claude Hollerich.",,
https://wiadomosci.onet.pl/swiat/izrael-swiatowe-forum-holokaustu-rosyjska-prasa-komentuje/7q81c47,"Prasa: Władimir Putin proponuje szczyt, by bronić pokoju i prawdy","Prasa w Rosji, relacjonując Forum Holokaustu w Jerozolimie, kładzie akcent na propozycję Władimira Putina ws. zwołania szczytu państw będących stałymi członkami RB ONZ. Według ""Rossijskiej Gaziety"" prezydent zaproponował spotkanie, ""by bronić pokoju i prawdy"".","Rządowy dziennik pisze w piątek, że Putin był ""głównym gościem"" V Światowego Forum Holokaustu, które odbyło się dzień wcześniej w Jerozolimie. Forum zorganizowano z okazji 75. rocznicy wyzwolenia niemieckiego nazistowskiego obozu koncentracyjnego Auschwitz-Birkenau i Międzynarodowego Dnia Pamięci o Ofiarach Holokaustu. Szerzej o Polsce w kontekście tych wydarzeń pisze jedynie ""Niezawisimaja Gazieta"", która zapowiada obchody 75. rocznicy wyzwolenia niemieckiego obozu Auschwitz, które odbędą się w poniedziałek w Polsce. ""Oświęcim (rosyjskie media używają tej nazwy, a nie Auschwitz-PAP) czeka na wyzwolenie od polityki"" - głosi tytuł artykułu; zdaniem dziennika obchody w Polsce ""powinny przyćmić forum w Jerozolimie"". ""NG"" kładzie nacisk na nieobecność w Polsce Putina, który - jak podaje - ""nie otrzymał zaproszenia na to wydarzenie"". Dziennik pisze, że rzecznik prezydenta RP Andrzeja Dudy, Błażej Spychalski, mówił w lipcu 2019 r., iż ""fakt wyzwolenia obozu przez wojska radzieckie jest historyczny, jest niezaprzeczalny"" i - według gazety - ""powiedział, że właśnie dlatego Putin zostanie zaproszony"". Jednakże - dodaje ""NG"" - ""sprawa nie wykroczyła poza słowa""; w ocenie gazety ""w Polsce obsesyjną ideą stały się próby przemilczenia decydującego wkładu Armii Czerwonej w zwycięstwo nad faszyzmem"". Według wysokonakładowej ""Komsomolskiej Prawdy"" Putina witano w Izraelu z wdzięcznością; gazeta cytuje w tym miejscu wypowiedź szefa izraelskiego MSZ Israela Kaca, który powiedział, że dzięki Armii Czerwonej przeżyła jego matka - więźniarka w niemieckim Auschwitz. W ""Izwiestijach"" rosyjski parlamentarzysta Władimir Dżabarow przekonuje, że ""stanowiska Rosji i Izraela w ocenie II wojny światowej są zbieżne"" i oba kraje ""aktywnie walczą z próbami fałszowania historii"". Nieobecność prezydenta Polski Andrzeja Dudy na forum w Jerozolimie ""wywołała szczególne zdziwienie"" - piszą ""Izwiestija"", zaznaczając, że ""na terytorium Polski znajdował się bodajże najbardziej znany obóz śmierci - Oświęcim"". Szef fundacji Pamięć Historyczna Aleksandr Djukow powiedział ""Izwiestijom"", że ""niektóre kraje wschodnioeuropejskie próbują sformułować własną alternatywną wersję historii Holokaustu, zaprzeczając udziałowi swoich ""bohaterów narodowych"" w tych zbrodniach"". Są to - według Djukowa - te same kraje, które są ""lokomotywami antyrosyjskich rezolucji przyjmowanych w Parlamencie Europejskim"". ""Izwiestija"" ponadto podkreślają, że Putin w swoim przemówieniu ""zaapelował, by nie zapomnieć, że naziści mieli wspólników w wielu krajach Europy"". Gazeta podaje, że chodzi o ""bataliony powołane na terytoriach dzisiejszej Litwy, Łotwy i Ukrainy"". W odrębnym artykule ""Rossijskaja Gazieta"" wyraża ocenę, że ""Holokaust rozpoczął się na długo przed pojawieniem się komór gazowych i obozów koncentracyjnych, a jego przyczyną stali się politycy liczący na dogadanie się z Hitlerem przy pomocy ustaleń z 1938 roku w Monachium"". ""Dzisiaj ci politycy Europy Wschodniej, którzy wylewają obłudne łzy nad milionami zabitych w obozach koncentracyjnych i podają wątpliwość rolę Armii Czerwonej w wyzwoleniu Europy od nazizmu, bardzo nie chcą pamiętać, jaką rolę odegrała w Holokauście i poprzedzających go pogromach (...) ludność ich własnych krajów"" - oświadcza gazeta. W szczególności pisze o zajściach na terytorium Litwy, Łotwy i Ukrainy. Na wypowiedź Israela Kaca zwróciła uwagę także rosyjskojęzyczna redakcja BBC News. Jej zdaniem słowa szefa MSZ ""oceniane są jako kolejny argument w sporze Rosji z Polską o rolę Związku Radzieckiego w II wojnie światowej"". Rosyjska telewizja Rossija24, relacjonując w czwartek komentarz rzeczniczki MSZ Marii Zacharowej na temat Polski, zauważyła, że polski prezydent Andrzej Duda nie pojechał do Jerozolimy. Stacja nie wyjaśniła powodów tej decyzji polskiego przywódcy, przy czym oświadczyła, że w Warszawie ""uważa się za niewygodne odpowiedzi na pytania o Holokaust, w którym tak wielu Polaków tak aktywnie uczestniczyło"". Telewizja Zwiezda, podlegająca ministerstwu obrony, opublikowała w piątek na stronie internetowej materiał o muzeum na terenie byłego niemieckiego obozu Auschwitz, w którym utrzymuje, że zarabia się tam na biznesie turystycznym. ""Komercyjny nazizm: jak Polska zrobiła z Oświęcimia dochodowy biznes"" - głosi tytuł materiału. Zawarto w nim kilkuminutowy reportaż z 2018 roku, w którym autorzy kładą nacisk na działalność restauracji przy muzeum. Radio Swoboda w relacji z forum w Jerozolimie ocenia, że w Izraelu odniesiono się do niego ""niejednoznacznie"", ""głównie z powodu składu zaproszonych - bądź niezaproszonych - osób"". Rozgłośnia wskazuje, że wiele osób nie akceptuje zachowania premiera Benjamina Netanjahu i że na forum nie przyjechał prezydent Polski Andrzej Duda, ""według oficjalnej wersji dlatego, że głównym gościem stał się Władimir Putin"". Mieszkający w Izraelu politolog Emil Szmejmowicz powiedział Radiu Swoboda, że Putin przyjmowany jest w Izraelu jako lider jednego z krajów odgrywających istotną rolę w regionie Bliskiego Wschodu. ""W rzeczywistości Izrael nie jest sojusznikiem Rosji w jakichkolwiek jej konfliktach z Ukrainą, Polską czy jakimikolwiek innymi krajami"" - uważa politolog. Z kolei Putin - jego zdaniem - ""patrzy na Izrael jak na ostatnie drzwiczki, które mogą mu pomóc w powrocie na Zachód, ponieważ wszystkie inne są już zamknięte"".",Izrael: Światowe Forum Holokaustu. Przemawia Władimir Putin,
https://wiadomosci.onet.pl/swiat/izrael-swiatowe-forum-holokaustu-byly-ambasador-izraela-w-polsce-szewach-weiss/djfsp08,Szewach Weiss: Putin i Katz mogą stworzyć spółkę antypolską,Prezydent Rosji Władimir Putin oraz szef izraelskiego MSZ Israel Katz mogą dzisiaj stworzyć dzisiaj spółkę antypolską - powiedział były ambasador Izraela w Polsce Szewach Weiss.,"W czwartek w Jerozolimie odbyły się obchody 75. rocznicy wyzwolenia niemieckiego nazistowskiego obozu zagłady Auschwitz-Birkenau, na które przybyło ponad 40 szefów państw i rządów. Nieobecny był prezydent RP Andrzej Duda, któremu odmówiono możliwości zabrania głosu. Obchody zorganizowała Fundacja Światowego Forum Holokaustu we współpracy z Instytutem Yad Vashem i pod patronatem prezydenta Izraela Reuwena Riwlina. Wydarzenie współfinansował związany z Kremlem oligarcha Wiaczesław Mosze Kantor. W piątek w rozmowie na antenie RMF FM b. ambasador Izraela Szewach Weiss podkreślił, że Putin gra polityką. - Każda polityka jest związana z historią, każda tożsamość narodowa jest związana z historią, prawie każdy konflikt jest związany z historią. Historii nie można wymazać - mówił. Zdaniem Szewacha Weissa prezydent Rosji ""odnawia imperium rosyjskie"". - On doprowadził do tego, że ta biedna Rosja, zmęczona, która prawie 20 lat temu nie dawała sobie rady, już była na 3-4 miejscu w światowej polityce, wraca do centrum dziejów. On używa wszystkich narzędzi - podkreślił. W internetowej części rozmowy Weiss podkreślił, że prezydent Rosji Władimir Putin oraz szef izraelskiego MSZ Israel Katz ""mogą stworzyć dzisiaj spółkę antypolską"". - Ale Katz nie rządzi w Izraelu, a Putin rządzi w Rosji - dodał. Przed świętami Bożego Narodzenia prezydent Rosji skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Narrację Putina powieliło w kolejnych dniach wielu czołowych polityków rosyjskich, m.in. szef MSZ Siergiej Ławrow czy przewodniczący Dumy Państwowej Wiaczesław Wołodin. Do słów prezydenta Rosji odniósł się wówczas premier Morawiecki. ""Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej"" - napisał szefa polskiego rządu w oświadczeniu, które w wielu językach zamieszczono m.in. w mediach społecznościach.",Szewach Weiss,
https://wiadomosci.onet.pl/swiat/wystapienie-wladimira-putina-w-jerozolimie-the-times-komentuje/33n83s1,"""The Times"": Putin nie ma racji, umniejszając wkład Polski","Prezydent Rosji Władimir Putin nie ma racji umniejszając, wkład Polski w pokonanie Hitlera, jak to robił podczas uroczystości w Yad Vashem, pisze w dzisiejszym komentarzu redakcyjnym brytyjski dziennik ""The Times"".","Gazeta pisze, że choć uroczystości w Yad Vashem z okazji 75. rocznicy wyzwolenia obozu Auschwitz były największym wydarzeniem dyplomatycznym w historii Izraela, to przekazy medialne w tym dniu zdominowała nieobecność polskiego prezydenta Andrzeja Dudy. ""The Times"" wyjaśnia, że odmówił on udziału, gdy dowiedział się, że Władimir Putin będzie przemawiał, a on - nie i przypomina ostatnią wymianę wzajemnych oskarżeń między obydwoma politykami - zarzuty Putina, że Polska paktowała z nazistami i słowa Dudy, że Putin rehabilituje stalinizm dla celów politycznych. ""Organizatorzy upamiętnienia pod przewodnictwem Mosze Kantora, rosyjskiego miliardera bliskiego Putinowi, ograniczyli prawo do wypowiedzi do sojuszników, którzy pokonali nazistowskie Niemcy. Wykluczenie Polski z tej grupy jest pozbawione poczucia przyzwoitości, biorąc pod uwagę mężny wkład Polaków na wygnaniu w wysiłek wojenny. Biorąc pod uwagę powiązania Kantora z Kremlem oraz pragnienie Benjamina Netanjahu, by mieć bardziej przyjazne stosunki z Rosją, wpływ Moskwy na ten afront nie jest trudny do wykrycia"" - pisze ""The Times"". Pierwszymi aliantami w walce z III Rzeszą były państwa, które wypowiedziały wojnę hitlerowskim Niemcom na początku września 1939 roku. Były to Polska, Francja i Wielka Brytania. Później dołączyły do niej inne państwa. Brytyjski dziennik ocenia, że wystąpienie Putina w Jerozolimie nie było wolne od kontrowersji. Jak wyjaśnia, Putin twierdził, iż 40 proc. żydowskich ofiar Holokaustu było sowieckimi obywatelami, podczas gdy według przyjmowanych przez historyków liczb, było to ok. 17 proc. Putin zawyżył tę liczbę, wliczając w to mieszkańców wschodniej Polski zajętej wówczas przez Związek Sowiecki, którym narzucono obywatelstwo. ""Tak jak nikt nie kwestionuje poświęcenia Związku Sowieckiego po najeździe nań w 1941 roku ani heroizmu Armii Czerwonej, które doprowadziło do wyzwolenia większości obozów śmierci, tak samo Rosjanie nie powinni kwestionować poświęcenia Polaków, poświęcenia, które rozpoczęło się wcześniej. W czasie Holokaustu zamordowano trzy miliony polskich Żydów. Zginęło ponad dwa miliony nieżydowskich polskich cywilów i żołnierzy"" - podkreśla ""The Times"". Gazeta pisze, że choć niektórzy Polacy uczestniczyli w pogromach żydowskich sąsiadów, inni ryzykowali własnym życiem, udzielając im schronienia. I wskazuje, że uhonorowanych przez Yad Vashem tytułem Sprawiedliwych wśród Narodów świata zostało 6992 Polaków chrześcijan, wobec 209 Rosjan. ""Tak samo jak dwa lata temu, gdy rząd polski nie miał racji, gdy chciał oskarżanie Polaków o współudział w Holokauście uznać za niezgodne z prawem, tak teraz to Putin nie ma racji, oskarżając ich o współudział w rozpoczęciu wojny. Historia tego okresu, choć złożona, nie jest pogmatwana i nie powinna być kontrowersyjna. Udawanie, że jest, obraża pamięć zmarłych"" - konkluduje brytyjska gazeta.",Władimir Putin,
https://wiadomosci.onet.pl/swiat/wladimir-putin-w-izraelu-przestepstwo-holokaustu-mialo-wspolnikow/xtc8xv4,Władimir Putin w Izraelu: przestępstwo Holokaustu miało wspólników,"- Przestępstwa nazistów i ich przemyślany plan zagłady Żydów to jedna z najbardziej haniebnych kart w historii. Nie można jednak zapomnieć o tym, że to przestępstwo miało wspólników, którzy w swoim okrucieństwie przewyższali nawet swoich panów - mówił Władimir Putin podczas Światowego Forum Holokaustu, które odbywa się w siedzibie Instytutu Yad Vashem w Jerozolimie. Przypomniał też, że nie tylko Żydzi padali ofiarami nazistów. - Rosjanie, Ukraińcy, Białorusini, Polacy byli uznawani przez nazistów za podludzi - podkreślił.","- Dziś na forum poświęconym pamięci ofiar Holokaustu jednoczy nas odpowiedzialność wobec przeszłości i przyszłości - mówił prezydent Rosji w Yad Vashem. Podkreślił, że 40 proc. ofiar Zagłady było obywatelami Związku Radzieckiego. - Dlatego Holokaust jest i pozostanie dla nas głęboką raną, tragedią, o której będziemy pamiętać - zapewnił. Władimir Putin mówił, że przed przyjazdem do Jerozolimy zapoznał się z dokumentami sporządzonymi przez żołnierzy Armii Czerwonej po wyzwoleniu obozu Auschwitz. - Czytanie tych raportów, gdzie szczegółowo opisano, jak działał obóz, jest nie do zniesienia. Wiele z nich sporządzono odręcznie. Te dokumenty oddają szok żołnierzy po tym, co zobaczyli - mówił Putin. Powiedział też, że marszałek Iwan Koniew, który dowodził ""wyzwoleniem"" przemysłowej części Górnego Śląska, ""sam zabronił sobie wizyty w obozie"", by nie dać się ""zaślepić chęci zemsty"". - 27 stycznia minie 75 lat od wyzwolenia Oświęcimia. Zginęło w nim wiele osób różnych narodowości, ponad połowa z nich to Żydzi. Przestępstwa nazistów i ich przemyślany plan zagłady Żydów to jedna z najbardziej haniebnych kart w historii. Nie można jednak zapomnieć o tym, że to przestępstwo miało wspólników, którzy w swoim okrucieństwie przewyższali nawet swoich panów - mówił Putin. - Fabryki śmierci i obozy koncentracyjne obsługiwali nie tylko naziści, ale i ich wspólnicy - powiedział. Dodał, że ""na okupowanych terytoriach ZSRR zginęło najwięcej Żydów"". - Na Ukrainie 1,5 mln, na Litwie 220 tysięcy - 90 procent przedwojennej ludności w tym państwie. Na Litwie Holocaust przeżyło tylko kilkuset Żydów - powiedział Putin. Przypomniał też, że ofiarami systemowego wyniszczania przez nazistów padali nie tylko Żydzi, ale także narody słowiańskie. - Rosjanie, Ukraińcy, Białorusini, Polacy byli uznawani przez nazistów za podludzi. Słowianie mogli się bronić, albo stać się niewolnikami bez własnej kultury, pamięci historycznej i języka. W 1945 roku położył kres tym planom naród radziecki. Cena nie śniła się w najgorszych koszmarach. 27 milionów poległych - powiedział. - Holokaust będzie lekcją, gdy będzie się o nim mówić bez przemilczeń. Pamięć o wojnie coraz częściej staje się ofiarą bieżącej koniunktury politycznej. To jest absolutnie niedopuszczalne. Obowiązkiem współczesnych i przyszłych polityków, działaczy państwowych jest obrona dobrego imienia bohaterów – tych żyjących i tych, którzy zginęli - stwierdził Putin. - Obowiązkiem polityków jest bronienie pamięci ofiar. Jestem pewien, że obecni w tej sali są gotowi bronić prawdy i sprawiedliwości z nami. Ponosimy odpowiedzialność za pamięć przyszłych pokoleń o obozach śmierci - powiedział. - Musimy być czujni i nie możemy przegapić pierwszych oznak nienawiści i ksenofobii. Jeżeli je przegapimy, konsekwencje mogą być straszne - podkreślił. Rosyjski prezydent zaproponował, aby stali członkowie Rady Bezpieczeństwa ONZ spotkali się i uzgodnili kanoniczną wersję historii II wojny światowej. Oprócz tego w swoim przemówieniu Putin wspomniał o zbiorowej egzekucji w miejscowości Chatyń. Białoruska miejscowość została krwawo spacyfikowana przez kolaborantów na rozkaz Niemców za udzielanie pomocy partyzantom. W egzekucji zginęło 147 osób, w tym 75 dzieci. Od lat 70. władze komunistyczne robiły wszystko, aby podobnie brzmiąca w anglojęzycznej transkrypcji nazwa przyćmiła dokonany na rozkaz Stalina mord w Katyniu. - Ta data, 75. rocznica wyzwolenia Oświęcimia, jest ważna. I państwa, które miały największy wkład w zakończenie wojny niosą pamięć o męstwie naszych ojców i pradziadów - zakończył prezydent Rosji. Wcześniej, występujący przed prezydentem Rosji organizator forum - rosyjski oligarcha Mosze Kantor chwalił Rosję jako jeden z krajów, który skutecznie walczy z antysemityzmem. Fundacja Światowego Forum Holokaustu wraz z Yad Vashem są współorganizatorami V Światowego Forum Holokaustu w Jerozolimie, z okazji 75. rocznicy wyzwolenia obozu w Auschwitz i Międzynarodowego Dnia Pamięci o Ofiarach Holokaustu, ustanowionego 27 stycznia. Wydarzenie odbywa się pod patronatem prezydenta Izraela Reuwena Riwlina. Na forum przybyło 45 szefów państw i rządów z całego świata. Nieobecny jest prezydent RP Andrzej Duda, któremu odmówiono możliwości wystąpienia oraz prezydent Litwy Gitanas Nauseda, który zrezygnował z udziału w Forum. Wcześniej Władimir Putin i premier Izraela Benjamin Netanjahu uczestniczyli w uroczystości odsłonięcia pomnika ofiar oblężenia Leningradu. - Blokady Leningradu i Holokaustu nie można z niczym porównać. Pamięć o męczeństwie i męstwie milionów ludzi są przekazywane z pokolenia na pokolenie - powiedział prezydent Rosji. W uroczystości wzięli również udział m.in. prezydent Izraela Reuwen Riwlin i burmistrz Jerozolimy Mosze Lion. Putin wyraził wdzięczność i uznanie za to, że „w Izraelu nadaje się szczególne znaczenie zachowaniu prawdy o decydującym wkładzie Związku Radzieckiego w zwycięstwo nad nazizmem”. Według jego słów w Izraelu, „tak jak w Rosji pamięta się znaczenie lekcji II wojny światowej i nie pozwala się światu na to, by zapomniał, do czego prowadzi egoizm narodowy” i pobłażanie dla „wszelkich form szowinizmu, antysemityzmu i rusofobii”. Oblężenie Leningradu, dzisiejszego Petersburga, trwało od 8 września 1941 roku do 27 stycznia 1944 roku i było jednym z najbardziej brutalnych w historii. 8,5-metrowy pomnik stanął w największym parku Jerozolimy, Parku Sachera, w pobliżu Sądu Najwyższego. Minister spraw zagranicznych Izraela Israel Kac powitał w czwartek prezydenta Rosji Władimira Putina na lotnisku w Tel Awiwie, opowiadając mu historię wyzwolenia swojej matki z niemieckiego nazistowskiego obozu koncentracyjnego Auschwitz. - Z radością witam pana w Izraelu na wydarzeniu, które symbolizuje przede wszystkim szczególną relację między naszymi narodami. Pańska wizyta w Izraelu przyczyni się do zacieśnienia przyjaźni między Rosją a Izraelem i pogłębi nasze relacje - powiedział Kac cytowany przez portal ""The Times of Israel"". Szef dyplomacji Izraela dodał również, że „dzięki Armii Czerwonej moja matka, która była w Auschwitz, przeżyła, wyemigrowała do Izraela i założyła rodzinę”. Israel Kac w lutym 2019 roku powiedział na antenie izraelskiej telewizji, że ""było wielu Polaków, którzy kolaborowali z nazistami"" oraz że Polacy ""wyssali antysemityzm z mlekiem matki"". Po tych słowach polski MSZ wezwał ambasador Izraela, a premier Mateusz Morawiecki ogłosił rezygnację Polski z udziału w szczycie Grupy Wyszehradzkiej, który miał się odbyć w Izraelu.",Władimir Putin w Jerozolimie,
https://wiadomosci.onet.pl/swiat/mosze-kantor-kto-organizuje-swiatowe-forum-pamieci-holokaustu/t4wc3dr,Kim jest Mosze Kantor - organizator Światowego Forum Pamięci Holokaustu?,"Mosze Kantor - rosyjski oligarcha i żydowski filantrop, jest w polskich mediach oskarżany o to, że nie dopuścił do wystąpienia Andrzeja Dudy podczas Światowego Forum Pamięci Holokaustu. Kim jest Wiaczesław Mosze Kantor?","Wiaczesław Mosze Kantor jest organizatorem i głównym sponsorem Światowego Forum Pamięci Holokaustu, który odbywa się właśnie w Jerozolimie. To piąta edycja wydarzenia - po raz pierwszy, w 2005 r., miało miejsce w Krakowie. Uczestniczył w nim, m.in., Władimir Putin. Kraków gościł uczestników również trzeciej edycji forum - w 2010 r. Wiaczesław Kantor jest rosyjskim Żydem, biznesmenem i filantropem na co dzień angażującym się w walkę z rasizmem, antysemityzmem, ksenofobią, neonazizmem i nietolerancją. Od 2007 r. pełni funkcję szefa Europejskiego Kongresu Żydów, jest także przewodniczącym Europejskiej Rady Tolerancji i Pojednania (ECTR), Międzynarodowego Luksemburskiego Forum Zapobiegania Katastrofie Nuklearnej, Fundacji Światowego Forum Holokaustu (WHF), Europejskiego Funduszu Żydowskiego (EJF) i Rady Politycznej Światowego Kongresu Żydów (WJC). Od 2007 r. jest także kanclerzem rady Yad Vashem. W 2018 r. ""Forbes"" oszacował wartość netto jego majątku na 3,7 mld dol., co czyni go 29. najbogatszym człowiekiem w Rosji. Kantor urodził się i wykształcił w Moskwie - ukończył Moskiewski Instytut Lotnictwa, a w 1981 r. zdobył tytuł doktora - dziś jednak rzadko bywa w rodzinnym kraju, choć nadal prowadzi tam interesy. Jest obywatelem Rosji, Izraela i Wielkiej Brytanii. Ma prawo stałego pobytu w Szwajcarii i tam mieszka na co dzień - w pięknej Lozannie, w willi z widokiem na Jezioro Genewskie. Kantor jest większościowym udziałowcem notowanego na giełdzie rosyjskiego Acronu (kiedyś - Azot), jednego z największych producentów nawozów na świecie. Przejęcie zakładu przez Kantora odbyło się w klasycznym stylu lat 90. W czasach Borisa Jelcyna Kantor był blisko osób z kręgów władzy. W 1992 r. zaoferowano mu dokonanie wyceny aktywów poradzieckiego kombinatu chemicznego Azot w Nowogrodzie Wielkim. W 1993 r. przejął pakiet kontrolny akcji giganta (35 proc.) za 350 mln rubli (wtedy 200 tys. dol.) - cenę, którą sam ustalił. Później przejął również m.in. kombinat chemiczny Dorogobuż w obwodzie smoleńskim. Nazwisko Mosze Kantora w Polsce odbiło się szerokim echem, gdy próbował dokonać wrogiego przejęcia tarnowskich Azotów, co ostatecznie się nie powiodło. Media w Polsce spekulują, że to z winy rosyjskiego oligarchy podczas piątego Forum Pamięci Holokaustu w Jerozolimie nie zgodzono się na wystąpienie Andrzeja Dudy. Z tego powodu prezydent Polski odmówił udziału w wydarzeniu. Brak możliwości skonfrontowania się z rosyjską narracją - wśród osób, które wygłoszą przemówienie, jest m.in. Władimir Putina, który od tygodni prowadzi z Polską wojnę na narracje dotyczące II wojny światowej - jest odbierany w Polsce jako afront. Winą za to, że wśród przemawiających nie ma prezydenta Polski, obarczył Kantora m.in. Jonny Daniels, prezes zabiegającej o dialog polsko-żydowski fundacji From the Depths. - Kantor ma niewiarygodnie bliskie związki z Putinem i Kremlem. To i jego nieudane próby biznesowe w Polsce sprawiają, że brak przemówienia ze strony prezydenta Dudy staje się jeszcze poważniejszym problemem - twierdzi w rozmowie z Onetem Jonny Daniels. Inaczej na tę kwestię patrzy Wacław Radziwinowicz, moskiewski korespondent ""Gazety Wyborczej"". - Moi moskiewscy znajomi uważają, że Kantor w żadnym wypadku nie mógłby być emisariuszem Kremla w tak delikatnej misji - pisze dziennikarz. I przywołuje m.in. wypowiedź opozycjonistki Ałły Gerber, obrończyni praw człowieka i członkini prezydium Rosyjskiego Kongresu Żydowskiego (któremu przez kilka lat szefował Mosze Kantor). – Kantor w takie intrygi by się nie bawił. On jest już nie tyle biznesmenem, ile politykiem działającym na arenie międzynarodowej, rzecznikiem sprawy żydowskiej, a nie rosyjskiej. A jego relacje z Kremlem są dziś kiepskie - mówi ""Gazecie Wyborczej"". Radziwinowicz podkreśla, o to, by Putin czuł się w Jerozolimie komfortowo zadbał nie Kantor, lecz premier Izraela Benjamin Netanjahu. O ile jednak rozmówcy dziennikarza ""GW"" twierdzą, że Kantor nie jest blisko związany z obecnymi władzami Kremla, wątpliwości co do tego nie ma rząd USA, który w 2018 r. umieścił Mosze Kantora na liście 96 biznesmenów i 114 wysokich urzędników. Spis nazwisk nazywany jest ""listą oligarchów"" lub bardziej dosadnie - ""listą Putina"".",Wiaczesław Mosze Kantor,
https://wiadomosci.onet.pl/swiat/izraelka-skazana-w-rosji-za-przemyt-narkotykow-putin-do-jej-matki-wszystko-bedzie/h5gej1w,Izraelka skazana w Rosji za przemyt narkotyków. Putin do jej matki: wszystko będzie dobrze,"Prezydent Rosji Władimir Putin zapewnił w czwartek w Jerozolimie matkę Naamy Issachar, obywatelki Izraela i USA, która została skazana w Rosji na 7,5 roku więzienia za przemyt narkotyków, że ""wszystko będzie dobrze"". O jej uwolnienie zabiegają władze izraelskie.","- Znam stanowisko premiera (Izraela Benjamina) Netanjahu - powiedział Putin cytowany przez agencję TASS. - Naama pochodzi z bardzo porządnej rodziny i wszystko to będzie z pewnością wzięte pod uwagę przy podejmowaniu ostatecznej decyzji - dodał. Matka Naamy, Jafa Issachar, rozmawiała z przywódcą Rosji w towarzystwie prawosławnego patriarchy Jerozolimy, Teofila III, dzięki któremu doszło do spotkania. 25-letnia Naama Issachar została skazana 11 października 2019 roku po tym jak w kwietniu znaleziono prawie 10 gramów marihuany w jej bagażu podczas tranzytu na lotnisku w Moskwie. Wyrok oprotestował izraelski resort spraw zagranicznych, uznając karę za ""surową"" i ""nieproporcjonalną"". Issachar zaprzeczyła przemytowi narkotyków, zauważając, że nie próbowała wjechać do Rosji podczas tranzytu do Izraela z Indii i nie miała dostępu do swojego bagażu podczas krótkiego pobytu na moskiewskim lotnisku. W zeszłym roku premier Netanjahu i prezydent Izraela Reuwen Riwlin wysłali do Putina oficjalną prośbę o jej ułaskawienie. Putin przebywa w Izraelu z jednodniową wizytą z okazji obchodów 75. rocznicy wyzwolenia obozu Auschwitz.",Władimir Putin,
https://wiadomosci.onet.pl/swiat/bartosz-weglarczyk-i-piotr-kozanecki-w-die-welt-europa-musi-bronic-prawdy/c1zv5sd,"Europa musi bronić prawdy historycznej razem z Polską. Apel dziennikarzy Onetu w ""Die Welt""","- Rosja prowadzi zmasowaną kampanię dezinformacyjną skierowaną przeciwko Polsce. Jej celem jest zbudowanie wizerunku naszego kraju jako współodpowiedzialnego za tragedię II wojny światowej, a w konsekwencji rozbicie jedności Zachodu. Europa musi się temu przeciwstawić zjednoczona - piszą w opublikowanym dziś w ""Die Welt"" artykule Bartosz Węglarczyk i Piotr Kozanecki.","W ostatnich miesiącach nasiliła się rosyjska kampania dezinformacyjna ws. historii Polski i II wojny światowej. Rosjanie już nie tylko relatywizują zbrodnie Stalina w Europie Środkowo-Wschodniej, ale także próbują przekonać świat, że za wybuch II wojny współodpowiedzialni są Polacy. Kulminacją tego etapu zmagań na polu polityki historycznej są alternatywne obchody 75. rocznicy wyzwolenia obozu Auschwitz-Birkenau, które zorganizował w Jerozolimie bliski Kremlowi oligarcha. W rosyjskiej wersji historii nie ma miejsca na układ Ribbentrop-Mołotow, nie ma miejsca na inwazję ZSRR na Polskę razem z Niemcami w 1939 r., nie ma miejsca na wymordowanie przez Rosjan strzałem w tył głowy kilkudziesięciu tysięcy polskich jeńców w Katyniu, nie ma miejsca na wysłanie setek tysięcy Europejczyków do obozów pracy na Syberii, nie ma wreszcie sowieckiej okupacji Europy Środkowej po zakończeniu wojny - przypominają w ""Die Welt"" redaktor naczelny Onetu i szef działu Wiadomości portalu. - Rosjanie sprytnie, cynicznie i bezwzględnie wykorzystują skrawki z marginesów dziejów, żeby wyłuskać z nich jakąś generalną prawdę. Kilka dni temu opublikowali kilkadziesiąt stron dokumentów z 1944-45 roku. Kilkadziesiąt stron spośród wielu milionów, które mają w swoich archiwach i do których nie udzielają polskim historykom dostępu. Z tych kilkudziesięciu stron wypuścili na Facebooku jedno zdanie, że w Warszawie AK ""unicestwiła ocalałych Żydów, których nie zdążyli unicestwić Niemcy"". Zdanie podchwyciła AFP, poszło w świat. Dziennikarze Onetu przeczytali dokumenty opublikowane przez Rosjan i dopiero wtedy okazało się, że nie chodziło o AK, tylko o KB AK. Różnica dwóch liter jest taka: AK to największa podziemna armia Europy, licząca latem 1944 roku 390 tysięcy żołnierzy. KB AK to będąca na obrzeżach AK organizacja dysponująca najwyżej tysiącem osób. W momencie powstania cytowanego przez Rosjan dokumentu była już od Armii Krajowej oddzielona i podporządkowana Armii Czerwonej. Ale to wszystko wymagało dokładnej lektury i co najmniej kilku zdań wyjaśnienia. Oczerniające Polskę zdanie będzie krążyć i infekować mieszkańców Europy jak wirus - wyjaśniają w ""Die Welt"". Publicyści Onetu zwracają się w związku z tym z apelem do obywateli Europy Zachodniej, żeby stanąć w tym sporze po stronie prawdy. Zaznaczają jednocześnie, że ""żadna wiedza historyczna nie jest dana społeczeństwom raz na zawsze i że w każdym kraju trochę inaczej rozkładane są akcenty tej wiedzy"". - Nawet początek i koniec drugiej wojny światowej są rozumiane różnie w różnych częściach świata. Dla zdecydowanej większości Europy początek to 1 września i napaść Niemiec na Polskę. Ale już Chińczycy za początek przyjmują dzień 7 lipca 1937, czyli inwazję Japończyków w Mandżurii, a Rosjanie niemiecką agresję na ZSRR 22 czerwca 1941. Dla Europy wojna skończyła się kapitulacją Berlina 8 maja 1945 roku, dla USA i Japonii – 2 września 1945 - piszą Węglarczyk i Kozanecki. Morawiecki uprzedza atak Putina i dostaje błyskawiczną kontrę - Polacy, wbrew tworzonym przez obecny polski rząd pozorom, są otwarci na dyskusję o swoim miejscu w historii i swojej roli podczas II wojny światowej. Jesteśmy narodem w historii zakochanym na masową skalę. Doskonale sprzedają się u nas książki historyczne, a wybudowane w ostatnich piętnastu latach muzea poświęcone historii notują rekordowe liczby zwiedzających - dodają. W opublikowanym przez jeden z najważniejszych niemieckich dzienników tekście zwracają uwagę, że debaty o historii są w Polsce niezwykle żywiołowe i dotyczą wielu różnych wydarzeń i ich interpretacji. Wskazują, że już dwadzieścia lat temu przez kraj przetoczyła się dyskusja o mordzie w Jedwabnem, przypominając jednocześnie o blisko siedmiu tysiącach polskich Sprawiedliwych wśród Narodów Świata. - O ile na dyskusję o zachowaniu się Polaków wobec Żydów czy Ukraińców – zarówno w czasie wojny, jak i przed nią czy po niej – jesteśmy gotowi i sami taką dyskusję prowadzimy, o tyle obwinianie Polski o sam wybuch wojny jest skrajnym absurdem. Nawet dla najbardziej sceptycznie nastawionego wobec swoich rodaków Polaka, takie stawianie sprawy jest absolutnie niedopuszczalne. Nawet przyjmując krytyczne założenie, że Polska w latach 30. XX wieku była osuwającym się w autorytaryzm krajem, z mocno wybrzmiewającym antysemityzmem i generalnie kiepską polityką wobec mniejszości narodowych, obwinianie nas o doprowadzenie razem z Niemcami do wybuchu II wojny, jest kłamstwem - piszą dziennikarze Onetu.",Pomnik Poległym i Pomordowanym na Wschodzie w 80. rocznica agresji sowieckiej na Polskę,
https://wiadomosci.onet.pl/swiat/kreml-putin-w-jerozolimie-bedzie-mowil-o-niedopuszczalnosci-falszowania-historii/xl7xdnb,O czym ma mówić Władimir Putin w Jerozolimie? Kreml podaje informacje,- Prezydent Rosji Władimir Putin będzie mówił w czwartek na forum w Jerozolimie o niedopuszczalności prób fałszowania historii i rewidowania wyników II wojny światowej - zapowiada doradca Putina ds. polityki zagranicznej Jurij Uszakow.,"- Prezydent powie w swoim wystąpieniu o decydującym wkładzie Związku Radzieckiego w zwycięstwo nad faszyzmem - stwierdził Uszakow. Jak dodał, Putin ""będzie dużo mówił o niedopuszczalności prób fałszowania historii i rewidowania wyników II wojny światowej"". Przedstawiciel Kremla oświadczył, że ""dyskusje na ten temat zaktywizowały się w ostatnim czasie, w tym po znanym wystąpieniu prezydenta w grudniu w Petersburgu"". Uszakow zapewnił, że przemówienie Putina w Jerozolimie będzie interesujące. Podkreślił także, że Putin występuje na forum ""jako główny gość zagraniczny"" i jeden z pierwszych mówców. Przed nim przemawiać będą - jak wyjaśnił - prezydent Izraela Reuwen Riwlin, premier tego kraju Benjamin Netanjahu i szef Europejskiego Kongresu Żydowskiego Wiaczesław Mosze Kantor. Uszakow powiedział, że Kantor ""osobiście organizuje i finansuje"" forum. Uszakow nie wykluczył, że w trakcie czwartkowej wizyty w Izraelu Putin spotka się z wiceprezydentem USA Mike'iem Pence'em i z prezydentem Ukrainy Wołodymyrem Zełenskim, jednak będzie zbyt mało czasu na dłuższe rozmowy. Zastrzegł, że jeśli odbędą się osobne spotkania z przywódcami, to tylko bardzo krótkie. Na 5. Światowym Forum Holokaustu zatytułowanym ""Pamiętając o Holokauście, walcząc z antysemityzmem"" głos zabierze czterech przywódców reprezentujących zwycięskie kraje II wojny światowej. Obok Putina będą to: Pence, prezydent Francji Emmanuel Macron i brytyjski książę Karol. W imieniu państw sprawców głos zabierze prezydent Niemiec Frank-Walter Steinmeier.",Władimir Putin,
https://wiadomosci.onet.pl/swiat/msz-rosji-polska-powinna-poczynic-kroki-w-celu-poprawy-stosunkow/ll7jlwl,MSZ Rosji: Polska powinna poczynić kroki w celu poprawy stosunków,"Działania w celu poprawy sytuacji w relacjach polsko-rosyjskich powinny wyjść od strony polskiej - oświadczyło MSZ Rosji. ""Powinno temu towarzyszyć zrozumienie konieczności podejścia do historii, które oparte jest na prawdzie i wiarygodnych faktach"" - stwierdza rosyjskie ministerstwo.","MSZ Rosji wyraziło powyższe stanowisko dzień po tym, jak rzeczniczka MSZ Rosji zaatakowała premiera Mateusza Morawieckiego, nazywając jego artykuł opublikowany w Politico, ""prawdziwym samobójstwem"". Co pisała jeszcze wczoraj Zacharowa? ""Poświęcając artykuł Holokaustowi, premier Polski czyni jego główną istotą kilka fałszywych tez. Jedna z nich, centralna, dotyczy »45 lat okupacji sowieckiej, która kosztowała życie milionów ludzi«. Kłamstwo i manipulacja stały się wiernymi współautorami polskich polityków dyskutujących na temat II wojny światowej"" - napisała Zacharowa we wtorek. Rzeczniczka MSZ oświadczyła następnie, że po II wojnie światowej ZSRR ""przystąpił do realizacji szerokiego programu odbudowy gospodarki"" Polski i jego władze ""działały bezinteresownie, niekiedy poświęcając własne interesy"". To właśnie dzięki ZSRR - według Zacharowej - Polska otrzymała Ziemie Odzyskane i znalazła się wśród państw założycielskich ONZ. Więcej o komentarzu rzeczniki MSZ Rosji. Artykuł Morawieckiego opublikowany został we wtorek, na kilka dni przed 75. rocznicą wyzwolenia niemieckiego obozu koncentracyjnego Auschwitz oraz na dwa dni przed 5. Światowym Forum Holokaustu, które odbędzie się w czwartek w Jerozolimie, łącząc 75. rocznicę wyzwolenia obozu z Międzynarodowym Dniem Pamięci o Ofiarach Holokaustu. Szef polskiego rządu przedstawił szereg argumentów potwierdzających tezę, że podobnie jak w latach powojennych, gdy ""sowiecka propaganda narzucała narrację o II wojnie światowej, (...) Rosja znowu podejmuje próby przedstawiania Związku Radzieckiego jako wyzwoliciela, który uwolnił świat od nazizmu"". Związek Radziecki ""ułatwił zadanie zbrodniczemu reżymowi nazistowskiemu i popełnił szereg własnych zbrodni – zarówno przed, jak i po wyzwoleniu Auschwitz"" - napisał Morawiecki. Zauważył także, że przedstawiając dziś znowu Związek Radziecki jako wyzwoliciela, ""rosyjski prezydent Władimir Putin pomija milczeniem wojskową agresję Moskwy nie tylko wobec Polski, ale także wobec krajów bałtyckich: Litwy, Łotwy i Estonii w czerwcu 1940 r. i decyzję o sprowokowaniu +wojny zimowej+ z Finlandią, trwającej od listopada 1939 do marca 1940 r."". Ożywianie i instrumentalne wykorzystywanie kłamliwej narracji, jakie ma miejsce obecnie, gdy ""Rosja usiłuje obarczyć Polskę i inne kraje europejskie odpowiedzialnością za współpracę z niemieckim dyktatorem Adolfem Hitlerem, przypomina dawne czasy"" - ocenia Morawiecki. ""Podejmowane ostatnio próby odmalowywania Polski jako sprawcy, a nie ofiary, nie będą tolerowane"" - zapewnia. ""Kiedy świat obchodzi 75. rocznicę wyzwolenia Auschwitz, Rosja próbuje na nowo pisać historię. (...) Wziąwszy pod uwagę, że Unia Europejska narodziła się z popiołów II wojny światowej, musimy strzec się dziś przed fałszywymi narracjami, które usiłuje się nam sprzedać"" - napisał polski premier w artykule, w którym apeluje o wspólne, europejskie stanowisko wobec rosyjskich prób przeinaczania historii.",Budynek MSZ Rosji w Moskwie,
https://wiadomosci.onet.pl/kraj/inoziemcow-putin-nie-potrafi-zrozumiec-ze-w-swiecie-zachodnim-jest-cos-takiego-jak/4578x3j,Inoziemcow: polityka wewnętrzna Putina znalazła się w ślepym zaułku,"- Gospodarka jest stanie zastoju, nie ma pozytywnych pomysłów na politykę regionalną, narastają problemy z infrastrukturą, środowiskiem - mówi w rozmowie z Łukaszem Pawłowskim Władysław Inoziemcew. - Być może z tego powodu prezydent i jego doradcy uznali, że należy wrócić do rozważań na temat wielkości Związku Radzieckiego i międzynarodowych sukcesów Rosji - snuje przypuszczenia.","Władysław Inoziemcew to rosyjski ekonomista i politolog, założycie dyrektor Centrum Badań Postindustrialnych w Moskwie. Wykładał na wielu uczelniach w Rosji i innych krajach, był też stypendystą Center for Strategic and International Studies oraz Atlantic Council w Waszyngtonie, Niemieckiej Rady Stosunków Międzynarodowych w Berlinie i Polskiego Instytutu Studiów Zaawansowanych w Warszawie. Jego najnowsza książka „Anachroniczny kraj. Rosja w świecie XXI wieku” zostanie opublikowana w tym roku przez wydawnictwo Agora. Łukasz Pawłowski: Jak na Kremlu przyjęto, pana zdaniem, zabicie Kasema Sulejmaniego? Władysław Inoziemcew: Z rosyjskiej perspektywy to bardzo kontrowersyjna sprawa. Wiadomo powszechnie, że w ostatnich latach Iran stał się bliskim sojusznikiem Chin, a działania Sulejmaniego pod wieloma względami były zbieżne z chińskimi interesami w regionie, zwłaszcza w Iraku. W ostatnich latach chińskie działania w przestrzeni „postsowieckiej” i na terenach przyległych, wywoływały coraz większe obawy Moskwy. Sulejmani był więc w znacznie większym stopniu sprzymierzeńcem Chin niż Rosji. Z jednej więc strony, władze rosyjskie reagują bardzo ostro na wszelkie działania Amerykanów w tym regionie, zwłaszcza te podejmowane samodzielnie i przez nikogo niesankcjonowane. Z drugiej, w przypadku zabicia Sulejmaniego – ze względu na wspomniany aspekt chiński i związki Sulejmaniego z organizacjami terrorystycznymi w regionie – władze rosyjskie niekoniecznie muszą być przeciw, nawet jeśli oficjalnie wyrażają swoje oburzenie. Tym bardziej że obecnie władze rosyjskie desperacko szukają sposobów na poprawę relacji ze Stanami Zjednoczonymi, a zwłaszcza z Donaldem Trumpem. Naprawdę?! Dlaczego? Ponieważ prezydent Putin wręcz obsesyjnie myśli o zbliżających się obchodach 75. rocznicy zakończenia II wojny światowej. Trump już powiedział, że rozważa przyjazd do Moskwy. Także z tego powodu – nawet jeśli władze rosyjskie są zaniepokojone – nie będzie przesadnej reakcji i wyraźnego wsparcia dla Iranu. Atak na Sulejmaniego może być postrzegany jako oznaka słabości Amerykanów w Iraku. Nie potrafili ograniczyć jego wpływów w inny sposób, nie potrafili nawet w pełni zabezpieczyć swojej ambasady. Czy Moskwy to nie cieszy? Oczywiście, Amerykanie nie odnieśli w Iraku specjalnych sukcesów i tracą nad nim kontrolę. Rosji nie zależy jednak na poważnej destabilizacji tego regionu. Jeśli Irak pogrąży się w chaosie, jeśli zostanie zinfiltrowany przez terrorystów, może nastąpić odrodzenie Państwa Islamskiego i jego wpływów regionie, także w Syrii, a w dalszej przyszłości w okolicach południowych granic Rosji. Wśród bojowników Państwa Islamskiego było około 6 tysięcy Rosjan i obywateli państw postsowieckich. Władze rosyjskie obawiają się więc wzrostu wpływów państwa islamskiego w Rosji. Porażki Amerykanów mogą cieszyć władze na Kremlu, ale moim zdaniem znacznie bardziej cieszyłyby je porażki w Europie, Ameryce Południowej czy wschodniej Azji, nie na Bliskim Wschodzie. A jaka jest strategia Rosji dla tego regionu? Wiemy, że rosyjskie wojska były zaangażowane Syrii, a niedawno prezydent Rosji spotkał się z Baszarem Al-Asadem. Moim zdaniem Putin zaangażował się w Syrii, ponieważ sądził, że będzie w stanie ustabilizować sytuację w kraju i w jakiś sposób współpracować z państwami zachodnimi w zwalczaniu terroryzmu, w zamian za uznanie jego polityki wobec Ukrainy i innych obszarów w przestrzeni postsowieckiej. To była próba dokonania swego rodzaju wymiany między Rosją a Zachodem. Ale kiedy po kilku miesiącach okazało się, że się nie powiodła, celem stało się zdobycie w Syrii przyczółku i stworzenia baz morskich na wschodnim wybrzeżu Morza Śródziemnego. To zaangażowanie doprowadziło do konfliktów z Turcją, Rosjanie mieli też problemy z Iranem, ponieważ działania Teheranu utrudniają relacje z Izraelem. Sytuacja jest więc bardzo skomplikowana i nie sądzę, żeby rosyjskie władze miały jasną strategię dla całego regionu. Czy Rosję stać na tego rodzaju zaangażowanie? Wbrew temu, co się często mówi, operacja w Syrii była dość tania – rocznie kosztuje tyle co 2–3 edycje dużych manewrów wojskowych. Jakie są jednak płynące z niej ogólne korzyści dla polityki zagranicznej? Trudno mi je wskazać. Wróćmy do relacji Putina z Trumpem. Wiemy, że prezydent Putin zaprosił Donalda Trumpa do Moskwy na majowe obchody Dnia Zwycięstwa, wiemy, że ten podobno rozważa przyjęcie zaproszenia. Dlaczego Putinowi tak zależy na obecności Trumpa w Moskwie w czasie rocznicy? Polityka wewnętrzna Putina znalazła się w ślepym zaułku. Gospodarka jest stanie zastoju, nie ma pozytywnych pomysłów na politykę regionalną, narastają problemy z infrastrukturą, środowiskiem… Chodzi o to, że Putin nie jest w stanie złożyć ludziom żadnej wartościowej obietnicy. Z niecierpliwością czekam na jego doroczne przemówienie 15 stycznia, wiele się spekuluje na temat tego, co może powiedzieć. Być może powie, że należy zrobić, co tylko się da, aby poprawić jakość życia ludzi. Kłopot w tym, że dochody rozporządzalne Rosjan spadają piąty rok z rzędu! Jego agenda wewnętrzna jest kompletnie pusta. Być może z tego powodu prezydent i jego doradcy uznali, że należy wrócić do rozważań na temat wielkości Związku Radzieckiego i międzynarodowych sukcesów Rosji. To stwarza dobre warunki do obchodów rocznicy zakończenia wojny. Problem Putina polega na tym, że rok po roku przywódcy największych potęg odmawiali przyjazdu do Moskwy na uroczystości. W 2005 roku obecny był prezydent Stanów Zjednoczonych i wszyscy przywódcy europejscy. W 2017 roku Moskwę odwiedził tylko prezydent Mołdawii Igor Dodon, postać bez większych wpływów nawet w samej Mołdawii. To było ogromne upokorzenie. Dlatego dziś administracja stara się zaprosić jak najwięcej jak najważniejszych dygnitarzy z zagranicy. Sprowadzenie Trumpa do Moskwy byłoby wielkim sukcesem. I obecnie to jedna z największych obsesji Putina. To nie jedyna ważna rocznica. W 2020 roku mija także 20 lat od oficjalnego zaprzysiężenia Władimira Putina na prezydenta. Czy o tej rocznicy także się w Rosji mówi? W tekstach na temat obozu władzy i plotkach stamtąd płynących, nikt o tym nie wspomina. Wszyscy rozmawiali o 20. rocznicy nominacji Putina na pełniącego obowiązki prezydenta 31 grudnia 1999 roku. Podobnie było w sierpniu minionego roku, kiedy mijała 20. rocznica jego nominacji na stanowisko premiera. Ale rocznica formalnego zaprzysiężenia czy marcowych wyborów, w których zwyciężył, nie będą przykuwały wielkiej uwagi. Powiedział pan, że Putinowi zależy na zaproszeniu ważnych zagranicznych gości. Ale wydaje się, że jego ostatnie działania, w tym próby zaprzeczania współpracy ZSRR z nazistowskimi Niemcami i przerzucania odpowiedzialności na Polskę, spotkały się z potępieniem. Amerykańska ambasador w Polsce otwarcie skrytykowała Putina za te wypowiedzi. To, co powiem, jest bardzo nieuprzejme, ale pan Putin to po prostu idiota. Oczywiście, dla każdego, kto ma jakąkolwiek wiedzę, jest oczywiste, że po oskarżaniu Polski, dziś członka Unii Europejskiej, o rozpoczęcie II wojny światowej, kraje europejskie staną po jej stronie. Putin jednak wciąż wierzy, że nie ma czegoś takiego jak świat zachodni, jak zachodnia solidarność. Dla niego istnieją oddzielne państwa: Polska, Niemcy, Francja. A w związku z tym sądzi, że jeśli powie, że to Polacy są odpowiedzialni za 17 września 1939 roku, Niemcy mu przyklasną. To głupie pomysły pana Putina na przeciwstawianie jednego kraju drugiemu. Nie wiem dlaczego, ale Putin nie potrafi zrozumieć, że w świecie zachodnim jest coś takiego jak wewnętrzna solidarność i wspólnota. Nie sądzę, że zrobił to, żeby zostać przez kogokolwiek potępiony. Naprawdę sądzi, że jeśli powie: „Pan A jest bardzo zły”, to pan B będzie bardzo zadowolony, że na tle pana A nie wypada tak źle. Anne Applebaum napisała w magazynie „The Atlantic” , że być może próba napisania historii na nowo to pierwszy krok do przekształcenia porządku politycznego, który opiera się na naszej interpretacji historii najnowszej. Być może prezydent Putin ma długofalowe cele: najpierw podważa obowiązującą narrację historyczną, żeby później podważyć układ polityczny. Putin wielokrotnie powtarzał, że Związek Radziecki obejmował historyczne tereny Rosji. Wierzy więc, że dzisiejsza Rosja jest spadkobiercą ZSRR. To wyjaśnia wiele jego działań, chociaż jednocześnie jest to założenie całkowicie błędne. Do końca XVII wieku Rosja bardzo się rozrosła, kolonizując ogromne tereny aż do Oceanu Spokojnego. Jednak dopiero potem zaczęła przejmować terytoria innych państw: Polski, Turcji, Finlandii, państw bałtyckich, a także na terenach Azji Centralnej. Te obszary nigdy nie były rosyjskie. Z tej perspektywy upadek Związku Radzieckiego był elementem szerszego procesu dekolonizacji, który miał miejsce w XX wieku. Moim zdaniem dopiero teraz Rosja wróciła do granic historycznej Rosji z końca XVII i początku XVIII wieku. Związek Radziecki to nie Rosja, ale przedłużenie Imperium Rosyjskiego. Jeśli więc ktoś chce odwoływać się do ZSRR, odwołuje się do rosyjskiego imperializmu, co według mnie jest w XXI wieku całkowicie przeciwskuteczne. Putin jednak nie potrafi odróżnić Rosji od dawnego ZSRR. To ogromny problem, ponieważ jesteśmy uzależnieni od człowieka, który nie ma żadnego zrozumienia dla historii i kraju, którym rządzi. Jaki jest zatem plan na najbliższe kilka miesięcy? Dyplomatyczna ofensywa i próba wykorzystania majowej rocznicy do pokazania Rosji jako światowej potęgi, a prezydenta jako wielkiego męża stanu? Najprawdopodobniej przez następne kilka miesięcy Rosja będzie raczej spokojna na scenie globalnej, skoncentrowana na promowaniu swojego poglądu na historię II wojny światowej. Jeszcze w latach 90., za czasów Borysa Jelcyna, rocznicę zakończenia wojny obchodzono jako dzień wielkiego wysiłku i zwycięstwa ludu radzieckiego złożonego z Rosjan, ale też Ukraińców, Białorusinów itd. Dziś nie mówi się o Związku Radzieckim tylko o Rosji. Nie mówi się nic o Białorusi czy Ukrainie, która straciła w Armii Czerwonej więcej żołnierzy – proporcjonalnie do liczby ludności – niż Rosja. Wysiłki propagandowe w najbliższym czasie skoncentrują się więc na przekonywaniu całego świata, że to było zwycięstwo rosyjskie. Co się stanie później? To zależy jak wypadnie sama rocznica. Jeśli Putinowi znów uda się zaprosić tylko prezydenta Dodona, zareaguje gniewem i może być nieprzewidywalny. W ostatnim czasie wiele spraw – chociażby amerykańskie sankcje na budowę Nord Stream 2 – bardzo, bardzo denerwują Putina. A jak Polska powinna reagować na te próby narzucenia przez Rosję swojej wizji historii? Moim zdaniem reagujecie poprawnie. Putin żyje w świecie złudzeń. W tym świecie Polska wciąż jest słabym krajem na obrzeżach Europy, który tak naprawdę jest częścią cywilizacji zachodniej, ale leży gdzieś pomiędzy wschodem i zachodem. Putin chce wykorzystać tę rzekomą słabość. Jeśli sytuacja gospodarcza w Rosji jest tak zła, jak pan twierdzi, to czy będzie miała konsekwencje polityczne? A może Putin wciąż jest bardzo silny? Moim zdaniem Władimir Putin jest silny przede wszystkim dlatego, że świat zachodni kreuje mu taki wizerunek. Na przykład w sprawie ingerencji w amerykańskie wybory. Rosja podjęła takie próby, ale nie ma dowodów, że okazały się one decydujące, nawet na poziomie poszczególnych stanów. Trump wygrał samodzielnie, głównie dzięki błędom popełnianym przez sztab Clinton. Kiedy jednak pojawiły dowody na ingerencję Rosjan, współpracownicy Clinton mogli twierdzić, że przegrali na skutek tych interwencji, a nie swoich błędów. Podobne tezy powtarza się w innych krajach, na przykład we Francji czy w Niemczech. Dla wszystkich polityków, którzy nie potrafią przyznać się do błędów, Putin jest doskonałą wymówką. To dlatego trafia na pierwsze strony gazet na całym świecie. Jest potrzebny wielu politykom jako wytłumaczenie ich porażek. Jaki stąd wniosek? Że Rosja nie jest silna, ale umiejętnie sprawia takie wrażenie. To jeden z największych mitów naszych czasów. Konsekwencji politycznych kiepskiego stanu gospodarki nie będzie?",,
https://wiadomosci.onet.pl/swiat/rzeczniczka-rosyjskiego-msz-atakuje-morawieckiego-to-nie-artykul-ale-prawdziwe/ev3meyf,"Rzeczniczka rosyjskiego MSZ atakuje Morawieckiego. ""To nie artykuł, ale prawdziwe samobójstwo""","""Próbą napisania na nowo historii II wojny"" nazwała rzeczniczka MSZ Rosji Maria Zacharowa na swoim Facebooku artykuł premiera RP Mateusza Morawieckiego opublikowany na portalu Politico. Zacharowa oznajmiła, że artykuł oparty jest na ""fałszywych tezach"".","""Poświęcając artykuł Holokaustowi, premier Polski czyni jego główną istotą kilka fałszywych tez. Jedna z nich, centralna, dotyczy »45 lat okupacji sowieckiej, która kosztowała życie milionów ludzi«. Kłamstwo i manipulacja stały się wiernymi współautorami polskich polityków dyskutujących na temat II wojny światowej"" - napisała Zacharowa we wtorek. Rzeczniczka MSZ oświadczyła następnie, że po II wojnie światowej ZSRR ""przystąpił do realizacji szerokiego programu odbudowy gospodarki"" Polski i jego władze ""działały bezinteresownie, niekiedy poświęcając własne interesy"". To właśnie dzięki ZSRR - według Zacharowej - Polska otrzymała Ziemie Odzyskane i znalazła się wśród państw założycielskich ONZ. ""Inne straszne kłamstwo Morawieckiego polega na twierdzeniu, że Armia Czerwona w zasadzie »nie wyzwalała« Warszawy"" - napisała Zacharowa. W komentarzu kontynuuje: ""Ale i to nie jest dno. Poza granicą dobra i zła jest zdanie, że »choć Armia Czerwona ostatecznie wyzwoliła obóz Auschwitz (Zacharowa używa nazwy Oświęcim-red.), to obóz mógł być oswobodzony już pół roku wcześniej«"". Przedstawicielka MSZ przytacza następnie - jak pisze - ""nieco realnych faktów z odwołaniem się do polskich przywódców"". Przytacza w tym miejscu słowa wdzięczności dla Józefa Stalina przesłane - jak podaje Zacharowa - przez gen. Zygmunta Berlinga jesienią 1943 roku. W owym fragmencie mowa jest o wdzięczności za otaczanie troską Armii Polskiej w ZSRR i za ""realizację naszego marzenia, by brać udział w walce przeciwko niemieckim ciemiężycielom Polski"". Na początku komentarza Zacharowa stwierdza, formułując zarzuty wobec artykułu Morawieckiego, że ""osoba oficjalna pozwoliła sobie na podanie w wątpliwość wkładu Związku Radzieckiego w uratowanie świata przed nazizmem, gwiżdżąc na rezultaty trybunału w Norymberdze"". Zacharowa nazywa artykuł Morawieckiego ""kolejną próbą pisania na nowo historii II wojny światowej"". Kończy swój komentarz słowami: ""To nie artykuł, ale prawdziwe samobójstwo: cztery strony, którymi premier Polski zabił w sobie człowieka"". Artykuł Morawieckiego opublikowany został we wtorek, na kilka dni przed 75. rocznicą wyzwolenia niemieckiego obozu koncentracyjnego Auschwitz oraz na dwa dni przed 5. Światowym Forum Holokaustu, które odbędzie się w czwartek w Jerozolimie, łącząc 75. rocznicę wyzwolenia obozu z Międzynarodowym Dniem Pamięci o Ofiarach Holokaustu. Szef polskiego rządu przedstawił szereg argumentów potwierdzających tezę, że podobnie jak w latach powojennych, gdy ""sowiecka propaganda narzucała narrację o II wojnie światowej, (...) Rosja znowu podejmuje próby przedstawiania Związku Radzieckiego jako wyzwoliciela, który uwolnił świat od nazizmu"". Związek Radziecki ""ułatwił zadanie zbrodniczemu reżymowi nazistowskiemu i popełnił szereg własnych zbrodni – zarówno przed, jak i po wyzwoleniu Auschwitz"" - napisał Morawiecki. Zauważył także, że przedstawiając dziś znowu Związek Radziecki jako wyzwoliciela, ""rosyjski prezydent Władimir Putin pomija milczeniem wojskową agresję Moskwy nie tylko wobec Polski, ale także wobec krajów bałtyckich: Litwy, Łotwy i Estonii w czerwcu 1940 r. i decyzję o sprowokowaniu +wojny zimowej+ z Finlandią, trwającej od listopada 1939 do marca 1940 r."". Ożywianie i instrumentalne wykorzystywanie kłamliwej narracji, jakie ma miejsce obecnie, gdy ""Rosja usiłuje obarczyć Polskę i inne kraje europejskie odpowiedzialnością za współpracę z niemieckim dyktatorem Adolfem Hitlerem, przypomina dawne czasy"" - ocenia Morawiecki. ""Podejmowane ostatnio próby odmalowywania Polski jako sprawcy, a nie ofiary, nie będą tolerowane"" - zapewnia. ""Kiedy świat obchodzi 75. rocznicę wyzwolenia Auschwitz, Rosja próbuje na nowo pisać historię. (...) Wziąwszy pod uwagę, że Unia Europejska narodziła się z popiołów II wojny światowej, musimy strzec się dziś przed fałszywymi narracjami, które usiłuje się nam sprzedać"" - napisał polski premier w artykule, w którym apeluje o wspólne, europejskie stanowisko wobec rosyjskich prób przeinaczania historii.",Maria Zacharowa,
https://wiadomosci.onet.pl/swiat/rosja-podano-sklad-nowego-rzadu/zqqy258,Rosja: podano skład nowego rządu,"W Rosji ogłoszono we wtorek skład nowego rządu. W gabinecie premiera Michaiła Miszustina stanowiska zachowali ministrowie obrony i spraw zagranicznych: Siergiej Szojgu i Siergiej Ławrow. Nowych szefów mają m.in. resorty: gospodarki, zdrowia, kultury i sportu.","Anton Siłuanow pozostanie ministrem finansów Rosji, choć stracił stanowisko pierwszego wicepremiera. Będzie nim teraz Andriej Biełousow, do tej pory doradca prezydenta Władimira Putina do spraw gospodarczych. Zmienił się minister gospodarki: Maksima Orieszkina zastąpi Maksim Rieszetnikow. Stanowiska zachowają: Szojgu jako minister obrony, szef MSW Władimir Kołokolcew i szef ministerstwa ds. sytuacji nadzwyczajnych Jewgienij Ziniczew. Z ministerstwa sprawiedliwości odejdzie natomiast kierujący nim dotąd Aleksandr Konowałow. Zastąpi go Konstantin Czujczenko. Władimir Miedinski nie będzie już ministrem kultury, jego następczynią będzie Olga Lubimowa. Ministerstwem zdrowia pokieruje Michaił Muraszko, a oświaty - Siergiej Krawcow. Ministrem nauki i szkolnictwa wyższego został Walerij Filkow. Paweł Kołobkow odejdzie z ministerstwa sportu, na jego miejsce mianowany został Oleg Matycin. Nie zmienili się ministrowie: transportu (Jewgienij Ditrich), przemysłu i handlu (Denis Manturow), energetyki (Aleksandr Nowak), rolnictwa (Dmitrij Patruszew). Ministrem ds. rozwoju Dalekiego Wschodu nadal będzie Aleksandr Kozłow, ministrem zasobów naturalnych i ekologii - Dmitrij Kobyłkin, budownictwa - Władimir Jakuszew. Ministrem rozwoju cyfrowego i łączności został Maksut Szadajew, ministrem pracy - Anton Kotjakow. Stanowiska wicepremierów w rządzie Miszustina otrzymali: Dmitrij Grigorienko, Wiktoria Adamczenko, Jurij Trutniew, Jurij Borisow, Tatiana Golikowa, Aleksiej Owierczuk, Marat Husnullin i Dmitrij Czernyszenko.",Michaił Miszustin,
https://wiadomosci.onet.pl/tylko-w-onecie/rosyjska-kampania-przeciw-polsce-sie-rozpedza-jozef-stalin-mial-racje-nakazujac-mord/kkcc3je,"Rosyjska kampania przeciw Polsce się rozpędza. ""Józef Stalin miał rację, nakazując mord w Katyniu""","20 stycznia w pierwszym kanale państwowej rosyjskiej telewizji jeden z czołowych rosyjskich politologów, prezes Instytutu Bliskiego Wschodu, a w latach 2001 - 2004 prezes Rosyjskiego Kongresu Żydów Jewgienij Satanowski stwierdził, że Józef Stalin „miał rację”, nakazując rozstrzelanie polskich jeńców wojennych w Katyniu. Uwaga Satanowskiego wstrząsnęła nawet prowadzącym program.","Prowadzący program czołowy kremlowski propagandzista Władimir Sołowiow w odpowiedzi na słowa nt. Katynia stwierdził, że było to „okropieństwo”. Satanowski odpowiedział, że to „życie”. Znany z brutalnego przerywania swoim gościom prowadzący nie polemizował z tezami politologa. Trzy dni wcześniej w tym samym programie prowadzący wpadł w furię (co jest normą w jego programach) i krzycząc na jednego z gości oskarżył Polskę o zabójstwa sowieckich dyplomatów w okresie międzywojennym. W latach 1919 - 1939 miały miejsce dwa zabójstwa sowieckich dyplomatów na terenie II Rzeczpospolitej. W 1933 roku we Lwowie zginął sekretarz konsulatu ZSRR we Lwowie Alieksiej Majlow, którego zastrzelił działacz Organizacji Ukraińskich Nacjonalistów Mykoła Łemyk. Mord miał być zemstą za zorganizowany przez władze sowieckie głód na Ukrainie. Kilka lat wcześniej, w 1927 roku na dworcu kolejowym w Warszawie został zastrzelony poseł ZSRR w Polsce Piotr Wojkow. W tym wypadku mordercą był rosyjski działacz emigracyjny Borys Kowerda. Samo zabójstwo było, według zeznań samego Kowerdy, zemstą za czerwony terror. W żadnym z wyżej wymienionych wypadków Polska nie stała za morderstwami. Rosyjska propaganda, podnosząc kwestię sowieckich dyplomatów, którzy stracili życie na terenie Polski, zapomina o losie konsula generalnego RP w Kijowie Jerzego Matusińskiego, który „zniknął” po sowieckiej inwazji na Polskę 17 września 1939 roku. W sprawie konsula Matusińskiego interweniował u szefa sowieckiej dyplomacji Wiaczesława Mołotowa ambasador Włoch w ZSRR Augusto Rosso, ale uzyskał jedynie odpowiedź, że konsul Matusiński zapewne „uciekł” do jednego z sąsiednich krajów, co przypomina słynną odpowiedź Józefa Stalina, który - pytany o los polskich jeńców wymordowanych przez NKWD - stwierdził, że zapewne „zbiegli” oni do Mandżurii. Przypominanie postaci Wojkowa jest kuriozalne z jeszcze jednego powodu. Piotr Wojkow był jednym z uczestników mordu na ostatnim carze Rosji i jego rodzinie. Nie ma co prawda pewności, czy osobiście brał udział w rozstrzelaniu cara i jego rodziny, ale pewne jest, że głosował za zabójstwem i że brał udział w przekazaniu kwasu solnego użytego do rozpuszczania zwłok. Car Mikołaj II został z inicjatywy Kremla ogłoszony w 2000 roku świętym Kościoła prawosławnego, co nie przeszkadza temu, że jedna ze stacji moskiewskiego metra nosi - na cześć zabójcy rosyjskiego świętego - nazwę „Wojkowskaja”. Rosyjska kampania propagandowa przeciwko Polsce nie tylko nie wyhamowuje, ale dopiero się rozpędza. Wszystko wskazuje na to, że kremlowska propaganda będzie wyszukiwać dalszych możliwości zohydzania i prowokowania Polski. Równocześnie trudno nie odnotować, że w kampanii tej nie biorą udziału czołowi rosyjscy historycy, dzięki czemu kampania ta sprawia wrażenie toporne i prymitywne, ale przede wszystkim jest mało profesjonalna. Nie powinno to jednak uśpić naszej czujności. Z czasem bowiem Kreml znajdzie mniej znanych, ale profesjonalnych historyków, którzy w sposób bardziej inteligentny uderzać będą w Polskę. Należy spodziewać się np. powrotu do kwestii losu jeńców Armii Czerwonej w polskiej niewoli czy też przypominania historii na przykład tych żołnierzy wyklętych, których oddziały dopuszczały się zbrodni na ludności cywilnej (jak np. miało to miejsce w przypadku oddziału Romualda Rajsa ps. Bury). Na prowokacje te należy reagować spokojnie. W przypadku Jewgienija Satanowskiego warto jednak rozważyć, by zważywszy na to, że usprawiedliwiał on masowy mord jeńców, wpisać go na listę osób objętych zakazem wjazdu do Unii Europejskiej. Krok taki poprzedzić należy jednak koniecznie konsultacjami dyplomatycznymi tak, aby nie doszło do powtórzenia sytuacji, gdy Polska - mając bardzo kruche podstawy - zakazem wjazdu do UE objęła Ludmiłę Kozłowską, co zostało zignorowane przez kolejne państwa członkowskie Unii. Gdyby udało się objąć zakazem wjazdu do Unii Europejskiej J. Satanowskiego, byłby to silny sygnał ostrzegawczy dla rosyjskich propagandzistów, których większość ma te czy inne aktywa w państwach UE. W wypadku Satanowskiego należałoby dodatkowo podkreślać, że b. prezes Rosyjskiego Kongresu Żydów usprawiedliwia mord, którego ofiarami padli między innymi rabini Wojska Polskiego.",Jewgienij Satanowski,
https://wiadomosci.onet.pl/swiat/rocznica-wyzwolenia-auschwitz-dzieli-sojusznikow-ameryki/rlsfx5h,Rocznica wyzwolenia Auschwitz dzieli sojuszników Ameryki,"75. rocznica wyzwolenia obozu koncentracyjnego ujawniła rozłam dyplomatyczny - pisze dla ""Bloomberga"" Eli Lake. Na Światowym Forum Holokaustu w Izraelu zabraknie Andrzeja Dudy, co spowodowało kryzys w relacjach Polska-Izrael.","Felietonista Bloomberg Opinion zauważa, że nieobecność Dudy rozgniewała starszych członków administracji Donalda Trumpa i poszerzyła rozłam między Polską a Izraelem. Przedstawiciele USA obawiają się, że samo wydarzenie organizowane przez Izrael będzie postrzegane jako zwycięstwo Kremla, który dąży do zmiany narracji dotyczącej przyczyny rozpoczęcia II wojny światowej. Po tym, jak prezydentowi Dudzie odmówiono wygłoszenia przemówienia z innymi światowymi przywódcami podczas Światowego Forum Holokaustu, u prezydenta Izraela - Re’uwen Riwlina - interweniowali amerykańscy urzędnicy. Wśród nich byli ambasador USA w Izraelu - David Friedman i Tom Rose - starszy doradca wiceprezydenta Mike'a Pence'a. - Stany Zjednoczone są bardzo rozczarowane lekceważeniem silnego amerykańskiego sojusznika przez drugiego silnego sojusznika- powiedział Tom Rose felietoniście Bloomberga. Wspomniał również, że ""bardzo trudno jest krytykować"" decyzję Andrzeja Dudy o nieobecności w Izraelu. - To było kilka trudnych lat w stosunkach polsko-izraelskich i godne ubolewania jest to, że osoba, która ciężko pracowała, aby usunąć podziały, jest osoba publicznie zniesławiana przez prezydenta Izraela - dodał Rose. Putin, który podkreśla rolę Armii Czerwonej w wyzwoleniu Auschwitz, ""jednocześnie ukrywa zdradziecki pakt, jaki Stalin podpisał z Hitlerem w 1939 r., kiedy ZSRR i III Rzesza zjednoczyły się w inwazji na Polskę"" - wskazuje Eli Lake. Amerykański dziennikarz uważa, że wydarzenie Światowego Forum Holokaustu stawia Izrael w niepewnej sytuacji. Przypominał również, że Izrael wynegocjował porozumienie z Rosją w Syrii, w ramach którego jego odrzutowce mają pozwolenie na bombardowanie pozycji irańskich, a jednocześnie z zainteresowaniem obserwuje działania USA wraz z sojusznikami - w tym Polski - przeciwko Iranowi. - Dla upamiętnienia Auschwitz Izrael wybrał Rosję, zamiast Ameryki i Polski. To może być mądre posunięcie krótkoterminowe, ale nie jest to decyzja leżąca w długoterminowym interesie Izraela - konkluduje Eli Lake. Eli Lake - amerykański dziennikarz i były starszy korespondent ds. bezpieczeństwa narodowego w ""The Daily Beast"" i ""Newsweek"". Obecnie jest felietonistą Bloomberga. Jest znany ze swojej korespondencji zarówno w USA, jak i za granicą, w tym w takich strefach wojennych jak Sudan, Irak i Gaza. Źródło: Bloomberg",Andrzej Duda,
https://wiadomosci.onet.pl/kraj/podczas-spotkania-z-ambasadorem-rosji-grodzki-proponowal-odnowienie-kontaktow/dl4pebh,O czym rozmawiał Tomasz Grodzki z ambasadorem Rosji? Ujawniono notatkę,"Podczas grudniowej rozmowy z ambasadorem Rosji Siergiejem Andriejewem marszałek Senatu Tomasz Grodzki proponował m.in. odnowienie kontaktów na szczeblu wicemarszałków izb obu krajów oraz zaproponował, by kontakty te prowadził wicemarszałek Senatu Bogdan Borusewicz - wynika z notatki po spotkaniu, do której dotarła Polska Agencja Prasowa.","Ambasador Rosji zwrócił się zaś o poparcie Polski dla zniesienia zachodnich sankcji. Prosił też, aby Polska nie wspierała wykluczania Rosji z obrad Zgromadzenia Parlamentarnego Rady Europy. Przypomniał, że wicemarszałek Borusewicz jest w Rosji objęty sankcjami. Grodzki apelował o zwrot Polsce wraku Tu-154 i o dokumentów z archiwów dotyczących obławy augustowskiej. Andriejew odpowiedział, że Rosja nie rozumie pojawiających w Polsce - jak ujął - ""teorii spiskowych"", dotyczących katastrofy smoleńskiej. Dodał, że archiwa są ""zamrożone"" po ""burzeniu pomników"" w Polsce i polskiej ""ustawie historycznej"". PAP dotarła do notatki ze spotkania marszałka Senatu Tomasza Grodzkiego z ambasadorem Federacji Rosyjskiej Siergiejem Andriejewem, do jakiego doszło 19 grudnia 2019 roku. Spotkanie to było potem przedmiotem kontrowersji - doszło do niego tego samego dnia, w którym prezydent Rosji Władimir Putin mówił po raz pierwszy o negatywnej roli Polski przy wybuchu II wojny światowej. Z notatki wynika, że witając ambasadora Andriejewa marszałek Grodzki ""wyraził przekonanie, że dialog jest lepszy niż jego brak"". ""W odpowiedzi ambasador skonstatował, że dialogu międzyparlamentarnego już dłuższy czas między Rosją i Polską nie ma wcale. Wspomniał, że wówczas (w 2014) senator W. Cimoszewicz - ówczesny przewodniczący senackiej Komisji Spraw Zagranicznych poinformował go o decyzji władz Senatu o całkowitym zawieszeniu kontaktów i dialogu. W 2017 r. w St. Petersburgu podczas statutowej konferencji Unii Międzyparlamentarnej Polska nie była w ogóle reprezentowana"" - głosi notatka. ""Pan Marszałek stanowczo zaznaczył, że oczekiwania Polski wobec Rosji nie zmieniły się: nadal oczekujemy pilnego zwrotu wraku Tu-154, pełnej realizacji postanowień mińskich i Formatu Normandzkiego, otwarcia rynku rosyjskiego dla polskich towarów eksportowych oraz odnalezienia i udostępnienia dokumentów z rosyjskich archiwów dotyczących obławy augustowskiej i miejsca pochówku jej ofiar. Uważa osobiście, że nie powinno się dopuszczać do sytuacji, gdy inni rozmawiają o nas"" - czytamy w notatce. ""Marszałek w uzgodnieniu z MSZ, zaproponował odnowienie relacji między izbami wyższymi parlamentów obu krajów na szczeblu wicemarszałków izby, jako ostrożne otwarcie kanału komunikacji. Jednocześnie podkreślił, że pewne sfery nie podlegały i nadal nie powinny podlegać ograniczeniom kontaktów - jak np. kultura i polsko-rosyjskie festiwale filmowe"" - czytamy. ""Ambasador wyraził zadowolenie z tego - w oczywisty sposób - pozytywnego kroku naprzód. Jednocześnie podkreślił - Rosja też ma oczekiwania wobec Polski: jest to zniesienie zachodnich sankcji; w sprawie wraku podkreślił, że strona rosyjska nie rozumie pojawiających się w związku z katastrofą teorii spiskowych; archiwa są - szczególnie po burzeniu pomników w Polsce i polskiej ustawie historycznej - zamrożone; co do rozmów mińskich i Ukrainy - mamy różne podejście do tych spraw, ale nie jest to powód do zamrożenia dialogu, a odwróceni plecami do siebie nie porozumiewamy się"" - głosi notatka. ""Na propozycję marszałka Grodzkiego, aby wicemarszałkiem, który będzie prowadził kontakty z Radą Federacji był marszałek B. Borusewicz, ambasador zwrócił uwagę na fakt, że tak jak pani Matwiejenko (była przewodnicząca Rady Federacji) tak marszałek Borusewicz został objęty sankcjami. Marszałek stwierdził, że w takim razie pan marszałek Borusewicz mógłby się spotkać ze swoim odpowiednikiem poza Rosją, a jeszcze lepiej byłoby znieść niesprawiedliwe sankcje wobec marszałka Borusewicza"" - czytamy. ""Ambasador zwrócił się do marszałka w sprawie zbliżającej się sesji Zgromadzenia Parlamentarnego Rady Europy by polska delegacja nie wspierała wątpliwości (ponownych) dot. statusu delegacji rosyjskiej i opcji ponownego jej wykluczenia z obrad. Powołał się na sprzeczności między regulaminem ZPRE i kartą Rady Europy, która przecież mówi o równoprawnym i swobodnym udziale wszystkich delegacji państw członkowskich. Wspomniał, że po dobrej decyzji min. Czaputowicz został oskarżony przez eurodeputowanych PO o spisek z Kremlem. Dla strony rosyjskiej to postępowanie niezrozumiałe i nieracjonalne. Wyraził nadzieję na przychylność polskiej delegacji dla Rosji. Ambasador prosił również o wsparcie starań Rosji ws. wyboru przedstawiciela do prezydium ZPRE. Rosji, jako jednemu z największych płatników składek należy się miejsce w prezydium"" - głosi notatka. Po grudniowym spotkaniu marszałka Grodzkiego z ambasadorem Rosji był on krytykowany w mediach przez przedstawicieli rządu za to, że prowadzi własną politykę zagraniczną. Krytycznie to spotkanie oceniał na początku stycznia m.in. wicepremier Jacek Sasin. ""Chodzi o pewien całokształt zdarzeń, nie o pewien jednostkowy fakt spotkania z ambasadorem Rosji, chociaż wiemy, że to spotkanie było odradzane, mamy komunikaty również z MSZ, że były sugestie, żeby tę sprawę poprowadzić inaczej. Pan marszałek Grodzki to zignorował. Natomiast chodzi o to, że nie może być kilku konkurujących ze sobą ośrodków, w żadnym państwie, które prowadzą politykę zagraniczną"" - mówił Sasin w TVP. Podobnie wypowiadał się w portalu wPolityce.pl wiceszef MSZ Szymon Szynkowski vel Sęk. ""Departament Wschodni MSZ zasugerował, że z politycznego punktu widzenia właściwsze byłoby zgodnie z zasadą wzajemności obniżenie rangi spotkania. Marszałek nie uwzględnił tej sugestii"" - powiedział Szynkowski vel Sęk. Także Grodzki był w RMF FM pytany, czy ktokolwiek informował go przed spotkaniem z ambasadorem o wypowiedziach Putina na temat Polski, z których pierwsze padły z jego ust tego samego dnia. ""Żadnego ostrzeżenia, ani z MSZ, ani ze swojej kancelarii nie otrzymałem"" - odpowiadał marszałek. Zaprzeczył też jakoby z MSZ otrzymał sugestię obniżenia rangi spotkania z ambasadorem. - Mam na to dokumenty pisemne, podpisane przez jednego z dyrektorów departamentu - nie ma tam słowa o obniżeniu - powiedział Grodzki. Zapewnił też, że nie rozmawiał na ten temat z nikim z MSZ. - W momencie, jak porozmawiałem z panem ministrem Czaputowiczem, ustaliliśmy zarówno format, skalę tego spotkania, co możemy zaproponować i czego możemy oczekiwać. I nie było w tym nic dziwnego, co by wykraczało poza ramy dobrze prowadzonej dyplomacji, natomiast późniejsze wypowiedzi prezydenta Rosji, zrujnowały te plany, które trudno byłoby ocenić jako szkodliwe dla Polski - zaznaczył marszałek Senatu. 19 grudnia prezydent Rosji Władimir Putin wystąpił na dorocznej konferencji prasowej dla mediów rosyjskich i zagranicznych. Skrytykował przyjętą we wrześniu rezolucję Parlamentu Europejskiego dotyczącą wybuchu II wojny światowej. Oświadczył, że stawianie na jednej płaszczyźnie ZSRR i Niemiec hitlerowskich jest ""szczytem cynizmu"". - Totalitaryzm zasługuje na potępienie (...), można potępiać dowolnie stalinizm i ogółem totalitaryzm (...), nasz naród najbardziej ucierpiał z jego powodu, ale porównywanie stalinizmu i Niemiec faszystowskich świadczy o nieznajomości historii - oświadczył. Według rosyjskiego prezydenta Józef Stalin ""nie splamił się bezpośrednimi kontaktami"" z Adolfem Hitlerem, a ZSRR jako ostatnie państwo podpisało z Niemcami hitlerowskimi pakt o nieagresji. Odnosząc się do tajnych protokołów tego paktu, których konsekwencją był rozbiór Polski, Putin oznajmił, że Polska ""sama wzięła udział w rozbiorze Czechosłowacji"", a wojska sowieckie wkroczyły do Polski (17 września 1939 roku - red.) ""po tym, jak polski rząd utracił kontrolę nad swoimi siłami zbrojnymi"" i opuścił kraj. ""Nie było o tym z kim rozmawiać"" - oświadczył. Dzień później Putin ponownie skrytykował rezolucję PE na temat II wojny światowej; wyraził ocenę, że przyczyną II wojny światowej był nie pakt Ribbentrop-Mołotow, a pakt monachijski. Podkreślił szczególnie wykorzystanie przez Polskę układu monachijskiego do realizacji roszczeń terytorialnych dotyczących Zaolzia. 24 grudnia Putin krytykował przedwojennego polskiego ambasadora w Niemczech Józefa Lipskiego, który - według rosyjskiego prezydenta - miał obiecywać postawienie w Warszawie pomnika Hitlerowi, jeśli wysłałby on polskich Żydów na zagładę do Afryki.",Marszałek Senatu prof. Tomasz Grodzki,
https://wiadomosci.onet.pl/kraj/incydenty-na-baltyku-polskie-f-16-przechwycily-rosyjski-samolot/dq8exmf,Polskie myśliwce przechwyciły rosyjski samolot,W ubiegłym tygodniu na Morzu Bałtyckim doszło do dwóch incydentów. Podczas jednego z nich polscy piloci z Bazy Lotnictwa Taktycznego w Łasku stacjonujący w Estonii przechwycili rosyjski samolot - informuje tvn24.pl.,"F-16 zostały poderwane do przechwycenia grupy rosyjskich samolotów wojskowych nad Bałtykiem - poinformowało litewskie ministerstwo obrony. Potwierdziła to portalowi tvn24.pl major Adriana Wołyńska z Dowództwa Operacyjnego Rodzajów Sił Zbrojnych, któremu podlegają wszystkie kontyngenty zagraniczne Wojska Polskiego. Okazuje się, że Rosjanie zgłaszali jedynie przelot Tu-134 do Kaliningradu. Maszyna miała włączony transponder w przeciwieństwie do dwóch towarzyszących jej myśliwców. Początkowo samolot był eskortowany przez dwa Su-35, które następnie wróciły do bazy. Potem towarzyszyły mu dwa Su-27. Myśliwce miały wyłączone transpondery i nie odpowiadały na wezwania do nawiązania łączności radiowej. Ppłk pil. Adam Kalinowski, dowódca PKW Orlik, w rozmowie z portalem polska-zbrojna.pl powiedział, że polskie myśliwce przechwyciły samolot Federacji Rosyjskiej, piloci zrobili zdjęcia i sprawdzili charakter jego misji. - Po wykonaniu misji rozpoznawczej piloci F-16 eskortowali rosyjski samolot do granicy z Federacją Rosyjską - dodał ppłk Kalinowski. Kolejny raz samoloty NATO zostały poderwane w piątek, 17 stycznia. Tu-134 leciał nad Bałtykiem z Kaliningradu do głównego terytorium Rosji. Najpierw towarzyszyła mu para Su-27, potem Su-35. Myśliwce - tak samo jak dwa dni wcześniej - nie miały włączonych transponderów i nie utrzymywały łączności radiowej. W przechwyceniu z 17 stycznia nie uczestniczyły już polskie samoloty. Źródło: tvn24.pl, poska-zbrojna.pl",F-16,
https://wiadomosci.onet.pl/politico/mateusz-morawiecki-europa-nie-moze-pozwolic-rosji-na-przepisywanie-historii/wtxy7dz,Morawiecki: Europa nie może pozwolić Rosji na przepisywanie historii,"Premier Mateusz Morawiecki opublikował w dzisiejszym POLITICO artykuł na temat rosyjskiego ""rewizjonizmu"" historycznego, w ramach którego Polskę i inne kraje europejskie próbuje się obciążyć odpowiedzialnością za współpracę z niemieckim dyktatorem Adolfem Hitlerem.","Artykuł w oryginale na stronie POLITICO.eu Oto tłumaczenie artykułu premiera Mateusza Morawieckiego: ""Kiedy świat obchodzi 75 rocznicę wyzwolenia Auschwitz, Rosja próbuje na nowo pisać historię. Daleki od bycia ""wyzwolicielem"", Związek Radziecki pomagał nazistowskim Niemcom i był sprawcą własnych zbrodni – przed i po wyzwoleniu Auschwitz. Biorąc pod uwagę, że Unia Europejska narodziła się z popiołów II wojny światowej, musimy strzec się przed fałszywymi narracjami, takimi jak te, które są nam dziś podsuwane. Dla Europy Zachodniej ten tragiczny okres historii zakończył się w 1945 r. klęską niemieckiego reżimu nazistowskiego. Jednak dla wielu narodów europejskich deklaracja pokoju nie oznaczała końca tragedii, a jedynie początek nowej. Okupacja sowiecka, która miała trwać przez kolejne 45 lat, kosztowała życie milionów ludzi i pozbawiła Polskę i Europę Środkową niepodległości i szansy na normalny rozwój gospodarczy. W czasie swojej okupacji reżim sowiecki również głosił wypaczoną wersję historii i II wojny światowej, wedle której ZSRR ""uwolnił"" Europę od nazizmu, a rzeczywista rola Moskwy w tym konflikcie była ignorowana. Ta fałszywa narracja jest dziś rehabilitowana i ponownie instrumentalizowana, kiedy Rosja próbuje obciążyć Polskę i inne kraje europejskie odpowiedzialnością za współpracę z niemieckim dyktatorem Adolfem Hitlerem. Próbując przedstawić Związek Radziecki jako światowego wybawcę od nazizmu, prezydent Rosji Władimir Putin pomija militarną agresję Moskwy nie tylko przeciwko Polsce, ale także przeciwko krajom bałtyckim – Litwie, Łotwie i Estonii – w czerwcu 1940 r., a także decyzję o wywołaniu ""zimowej wojny"" z Finlandią od listopada 1939 do marca 1940 r. Ta stalinowska wersja historii nie tylko jest błędna co do faktów, ale także obraża pamięć milionów ofiar komunizmu. W rzeczywistości to właśnie sojusz między nazistowskimi Niemcami a ZSRR w 1939 roku utorował drogę do wybuchu II wojny światowej. Trzecia Rzesza nie byłaby w stanie odbudować niemieckiego potencjału wojskowego bez zaopatrzenia w surowce naturalne i współpracy wojskowej ze strony Związku Radzieckiego. Nie byłaby w stanie tak łatwo pokonać Polski i Francji, nie miałaby też tak dużej swobody w przygotowaniu niszczycielskiej machiny Holocaustu. Związek Radziecki nie ""wyzwolił"" Warszawy, jak twierdzą dzisiaj rosyjskie władze. Armia Czerwona patrzyła bezczynnie na agonię Warszawy. Dwa powstania w mieście – pierwsze w getcie żydowskim w 1943 r., a drugie w całym mieście w 1944 r. – były dowodami okrutnych zbrodni niemieckich. Podczas gdy mieszkańcy Warszawy czekali z nadzieją na pomoc, Józef Stalin nigdy nie wydał rozkazu interwencji Armii Czerwonej. I chociaż Armia Czerwona ostatecznie wyzwoliła Auschwitz, to obóz mógł zostać oswobodzony już pół roku wcześniej. Latem 1944 r. armia radziecka stanęła 200 km od Auschwitz, a ofensywa została wstrzymana, dając Niemcom czas na wycofanie się i zorganizowanie marszów śmierci aż do stycznia 1945 r. Ratowanie Żydów nigdy nie było priorytetem dla Stalina i Armii Czerwonej. W powojennej Polsce propaganda sowiecka dyktowała narrację II wojny światowej. Prawda pozostała zakopana, ponieważ kolidowała ze stalinowską propagandą ""wyzwolenia"". Prawdziwa historia podwójnej okupacji Polski mogła być opowiedziana przez Polskę dopiero w 1989 roku. Powtarzające się próby malowania Polski jako sprawcy, a nie ofiary, nie mogą być tolerowane. Polskie straty spowodowane przez II wojnę światową należą do najwyższych na świecie: zginęło 6 milionów Polaków, w tym 3 miliony polskich Żydów. Kraj został całkowicie zrujnowany. Pomimo groźby surowych kar, Polacy utworzyli Żegotę, podziemną organizację pomocy Żydom pod okupacją niemiecką. Rząd polski na uchodźstwie w Londynie starał się z całych sił przekazać światu prawdę o niewyobrażalnym złu Holocaustu, którego symbolem pozostaje obóz zagłady Auschwitz-Birkenau. W Polsce kolaboracja z Niemcami lub denuncjowanie ukrywających się Żydów było karane wyrokiem śmierci przez Armię Krajową, podziemną armię państwa polskiego. I te wyroki były regularnie wykonywane. Prawda o II wojnie światowej i losach Europy Środkowej i Wschodniej jest integralną częścią tragicznego dziedzictwa Europy. Dlatego zjednoczona Europa musi stanowczo przeciwstawić się fałszowaniu historii XX wieku. Rosyjska propaganda historyczna dotycząca II wojny światowej jest niegodnym kłamstwem i podstępną próbą obwiniania innych za działania Związku Radzieckiego. Jest to dowód na to, że kraj ten nigdy nie rozliczył się z prawdziwymi kosztami swojej totalitarnej spuścizny.",Mateusz Morawiecki,
https://wiadomosci.onet.pl/swiat/rabin-w-jp-czy-izrael-lekcewazy-polske-by-uspokoic-putina/q3e60fc,"Szmulej Boteach: czy jest ktoś, kto poważnie sądzi, że prezydenta Polski powinno się marginalizować podczas obchodów Holokaustu?","Od czasu odwołania szczytu Grupy Wyszehradzkiej w Izraelu wydaje się, że więzi między naturalnymi sojusznikami, Polską i Izraelem nie uległy poprawie. Czy Izrael lekceważy Polskę, by ugłaskać Putina? - zastanawia się we wtorek na łamach ""JP"" rabin Szmulej Boteach.","""O dziwo, prezydent Polski Andrzej Duda nie będzie obecny. Dzieje się tak pomimo tego, iż Auschwitz znajduje się na terenie jego kraju i byłby on jednym z najwłaściwszych światowych liderów"", którzy wezmą udział w Światowym Forum Holokaustu w Jerozolimie – pisze autor tekstu. Boteach przytacza wypowiedź Dudy z niedawnego spotkania w Warszawie z przedstawicielami społeczności żydowskiej z okazji Chanuki. Prezydent Duda pytał na nim: ""jak to może być, że przemawiają prezydenci Niemiec, Rosji i Francji, której rząd wtedy wysyłał ludzi – Żydów – do obozów koncentracyjnych, a nie może wystąpić prezydent Polski"". Boteach dodaje, że chociaż polski rząd sprzeciwiał się nazistom przez całą II wojnę światową i nigdy z nimi nie współpracował, Andrzej Duda nie dostał możliwości zabrania głosu na forum, a zatem ""jego zdumienie jest jak najbardziej uzasadnione"". Autor artykułu pisze dalej, że w Jerozolimie głos zabierze m.in. prezydent Francji Emmanuel Macron, ""reprezentujący kraj, który kolaborował z nazistami i posłał na śmierć ok. 80 tys. Żydów"". ""Kiedy zeszłego lata odwiedziłem Vichy, aby napisać o wojennej stolicy Francji na potrzeby mojej najnowszej książki (…), byłem zdumiony prawie całkowitym brakiem historycznych pomników okrucieństw na Żydach, w których uczestniczył reżim Vichy"" - podkreśla autor. I dodaje, że ""rosyjski przywódca Władimir Putin reprezentuje z kolei kraj odpowiedzialny za potworności (popełniane) w trakcie wojny i po niej; o Niemczech nie trzeba nawet mówić"". ""Natomiast Polska przez cały czas opierała się nazistom; Warszawa została zrównana z ziemią przez Hitlera. I choć nie ma wątpliwości, że niewielka liczba Polaków uczestniczyła w Holokauście, to obozy śmierci zostały stworzone i były obsługiwane przez niemieckich nazistów podczas okupacji Polski"" - podkreśla autor artykułu opublikowanego w ""Jerusalem Post"". Amerykański rabin pyta retorycznie, ""czy jest ktoś, kto poważnie sądzi, że prezydenta Polski powinno się karać, zawstydzać i marginalizować podczas obchodów Holokaustu i 75. rocznicy wyzwolenia Auschwitz?"". ""Z uwagi na historię trudno sobie nawet wyobrazić, jak można było doprowadzić do tego, żeby prezydent Polski nie zabrał głosu, gdy chodzi o upamiętnienie wyzwolenia obozu, który jego rząd utrzymuje"" jako świadectwo historii - zauważa autor tekstu. I dodaje, że ""Polacy potwornie ucierpieli z rąk nazistów, którym opór aktywnie stawiała Armia Krajowa oraz rząd na uchodźstwie"" w Londynie. Rabin Boteach podkreśla, że ""nie oznacza to, iż wielu Polaków nie brało udziału w Holokauście"". ""Stulecia jadowitej retoryki Kościoła katolickiego skłoniły dziesiątki tysięcy Polaków do wzięcia udziału w nazistowskiej rzezi 3 mln Żydów w ich kraju, a badacze Holokaustu zgromadzili znaczące dowody na to, że wielu mieszkańców polskich wsi mordowało Żydów uciekających przed nazistami lub wykorzystało ich sytuację dla zysku. Sądy wojenne Państwa Podziemnego przeprowadziły śledztwa w sprawie 17 tys. Polaków, którzy współpracowali z Niemcami, skazując na śmierć ok. 3,5 tys. z nich"" - przypomina. ""Jednocześnie – jak podkreśla Boteach - Holokaust był organizowany przez Niemców wraz z ich kolaborantami z innych państw - nie przez Polaków; a obozy takie jak Auschwitz, choć mieszczą się na terenie Polski, można wyłącznie nazywać »niemieckimi«"". ""A co ważniejsze, Polacy nigdy nie stworzyli kolaboracyjnego rządu z nazistami, tak jak zrobiły to Francja, Węgry, Norwegia czy Belgia. Nawet Sowieci, którzy faktycznie wyzwolili Auschwitz, ochoczo współpracowali z Hitlerem"" - podkreśla autor tekstu. Najlepszym tego przykładem jest inwazja na Polskę 17 września 1939 r. - dodaje. Amerykański rabin ocenił, że ""odpowiednimi mówcami"", którzy rzeczywiście powinni zabrać głos na forum w Jerozolimie, będą zarówno wiceprezydent USA Mike Pence, jak i brytyjski książę Karol. Rosyjski prezydent również powinien zabrać głos, ""zważywszy, że to Rosjanie faktycznie wyzwolili Auschwitz, a 20 milionów Rosjan zginęło, walcząc z Hitlerem"" - argumentuje. Boteach konstatuje, że mając wybór między zabraniem głosu przez Putina czy Dudę a możliwością nadszarpnięcia relacji z niewielkim krajem, wydaje się, że Izrael wybrał Putina kosztem polskiego prezydenta. V Światowe Forum Holokaustu organizowane jest przez Fundację Światowego Forum Holokaustu, we współpracy z Instytutem Pamięci Męczenników i Bohaterów Holokaustu Yad Vashem i pod patronatem prezydenta Izraela Reuwena Riwlina.",Rabin Szmulej Boteach,
https://wiadomosci.onet.pl/kraj/andrzej-duda-prezydent-putin-rozpowszechnia-klamstwa-historyczne/frljcwz,Andrzej Duda: prezydent Putin rozpowszechnia kłamstwa historyczne,"Jak podkreślił prezydent Andrzej Duda w rozmowie z izraelską telewizją publiczną, Putin ma w tym cel. - Chce w ten sposób wymazać odpowiedzialność Rosji stalinowskiej za rozpoczęcie II wojny światowej wspólnie z hitlerowskimi Niemcami.","19 grudnia ub.r. prezydent Rosji Władimir Putin wystąpił na dorocznej konferencji prasowej dla mediów rosyjskich i zagranicznych. Skrytykował przyjętą we wrześniu rezolucję Parlamentu Europejskiego dotyczącą wybuchu II wojny światowej. Oświadczył, że stawianie na jednej płaszczyźnie ZSRS i hitlerowskich Niemiec jest ""szczytem cynizmu"". - Totalitaryzm zasługuje na potępienie (...), można potępiać dowolnie stalinizm i ogółem totalitaryzm (...), nasz naród najbardziej ucierpiał z jego powodu, ale porównywanie stalinizmu i Niemiec faszystowskich świadczy o nieznajomości historii - oświadczył. O te wypowiedzi Putina był pytany prezydent Duda w rozmowie z izraelską telewizją publiczną. - Jeżeli chodzi o tamte fakty, jeśli chodzi o rozpoczęcie II wojny światowej, no niestety tak (…), ale prezydent Putin z całą pewnością świadomie rozpowszechnia kłamstwa historyczne - powiedział prezydent PR. Jak podkreślił, Putin ma w tym cel. - Chce w ten sposób wymazać odpowiedzialność Rosji stalinowskiej za rozpoczęcie II wojny światowej wspólnie z hitlerowskimi Niemcami - ocenił. Prezydent był także pytany o obchody 75. rocznicy wyzwolenia niemieckiego obozu zagłady Auschwitz. - Dlatego uważam, i zawsze uważałem, że obchody Światowego Dnia Pamięci o Ofiarach Holokaustu powinny odbywać się właśnie tam (na terenie byłego obozu - PAP) - mówił Duda. - To jest to najważniejsze miejsce, gdzie pamięć o ofiarach Holocaustu powinna być czczona i powinna być upamiętniania. Dlatego też – w związku z 75. rocznicą wyzwolenia obozu – międzynarodowe uroczystości, zresztą z udziałem prezydenta Rivlina (Reuven Rivlin - prezydent Izraela - PAP) będą odbywały się na terenie obozu Auschwitz-Birkenau - przypomniał. Andrzej Duda został również zapytany, czy nadal oczekuje przeprosin od ministra spraw zagranicznych Israela Katza w związku z tego wypowiedziami z zeszłego roku. Katz stwierdził wtedy na antenie radia, że Polacy ""wyssali antysemityzm z mlekiem matki"". Po tych słowach polski MSZ wezwał ambasador Izraela, a premier ogłosił rezygnację Polski z udziału w szczycie V4, który miał się odbyć w Izraelu. Ostatecznie szczyt ten został odwołany. - Są przedstawiciele społeczności żydowskiej, którzy urodzili się na terenie Polski przed II wojną światową, którzy przeżyli Holokaust, którzy uważają, że Polacy i Polska powinni zostać przeproszeni za te słowa, które wypowiedział minister Katz - stwierdził prezydent Duda. - Rozmawiałem z takimi osobami - czy tutaj w Warszawie, kiedy odwiedzają Polskę, czy w Nowym Jorku - i takie głosy padają – wskazał. - Nie mam wątpliwości, że były to słowa krzywdzące dla nas Polaków i dla naszego kraju - podkreślił.",,
https://wiadomosci.onet.pl/kraj/jaroslaw-sellin-gdyby-istnialo-panstwo-polskie-zadnego-holokaustu-by-nie-bylo/jsvljj8,"Jarosław Sellin: gdyby istniało państwo polskie, żadnego Holokaustu by nie było","- W związku z niegodziwymi, kłamliwymi atakami Rosji w stosunku do Polski związanymi z II wojną światową warto przypominać, że gdyby istniało państwo polskie, żadnego Holokaustu by nie było – stwierdził wiceminister kultury Jarosław Sellin.","W przemówieniu wygłoszonym na sympozjum Europejskiego Stowarzyszenia Żydów (European Jewish Association) w Krakowie, wiceminister Sellin wymieniał fakty historyczne, które w jego ocenie warto przypominać. Podkreślał także troskę państwa polskiego o pamięć o Holokauście. - Warunkiem rozpoczęcia Holokaustu było zniszczenie państwa polskiego, a państwo polskie zniszczyli Niemcy i Sowieci. Wiec jeśli dziś ktoś ze Wschodu mówi, że my odpowiadamy za Holokaust, to warto przypominać, że zniszczenie państwa polskiego – co było dziełem również Sowietów – umożliwiło Holokaust – mówił Jarosław Sellin. Ocenił, że „w związku z niegodziwymi, kłamliwymi atakami Rosji w stosunku do Polski, związanymi z II wojną światową warto przypominać, że gdyby istniało państwo polskie, żadnego Holokaustu by nie było”. Wiceminister podkreślił, że w państwie polskim żyła połowa europejskich Żydów i traktowani byli jak obywatele, państwo się nimi opiekowało. Jak zwrócił uwagę, prawie 100 tys. żołnierzy polskich we wrześniu 1939 r. miało pochodzenie żydowskie. - W polskich mundurach i z polską bronią Żydzi mogli walczyć z rasistami, hitlerowskimi Niemcami – podkreślił. Zauważył też, że 400 oficerów, Żydów polskich, zostało wziętych do niewoli przez Sowietów i zginęło w ramach mordu katyńskiego – wśród nich był główny rabin Wojska Polskiego Baruch Steinberg, którego prezydent Andrzej Duda pośmiertnie nagrodził najwyższym odznaczeniem państwowym – Orderem Orła Białego. - Warto przypominać, skoro tak jesteśmy przez dzisiejszą Rosję atakowani, że to Stalin zniszczył życie religijne Żydów we własnym kraju, a zajmując połowę terytorium Polski wywoził na Sybir działaczy różnych organizacji żydowskich, w tym działaczy Betaru z ich liderem Menachemem Beginem – mówił wiceminister. Przypomniał, że Begin został żołnierzem Armii Andersa i wraz z nią wydostał się z gułagu. Mówiąc o polskiej walce o pamięć o ofiarach Holokaustu wymienił instytucje dbające o tę pamięć, szczególną uwagę zwrócił na pierwsze instytucje i symbole zajmujące się tą tematyką: Muzeum na Majdanku utworzone w 1944 roku, pomnik bohaterów getta odsłonięty w Warszawie w 1946 roku, Żydowski Instytut Historyczny w Warszawie założony w 1947 roku. W międzynarodowym sympozjum w Krakowie, zorganizowanym z okazji 75. rocznicy wyzwolenia niemieckiego nazistowskiego obozu koncentracyjnego KL Auschwitz-Birkenau, bierze udział ok. 200 gości, w tym dyplomaci i rodziny ofiar Holokaustu. Tematem spotkania są m.in. antysemityzm dzisiaj i edukacja. We wtorek delegacja odwiedzi b. nazistowski niemiecki obóz KL Auschwitz-Birkenau, gdzie będzie się modlić.",Jarosław Sellin,
https://wiadomosci.onet.pl/swiat/michail-miszustin-kim-jest-i-jaki-ma-majatek/8g7d19l,Nowy rosyjski premier prawie w ogóle nie ma majątku. Za to jego najbliższa rodzina - ma olbrzymi,"Zanim wrócił na służbę państwu, Michaił Miszustin przekazał swej żonie i synom gigantyczny majątek wart dziesiątki milionów dolarów.","Oficjalnie Miszustin nie ma dziś praktycznie niczego. W oświadczeniach majątkowych, które musiał składać od dziesięciu lat jako szef Federalnej Służby Podatkowej (odpowiednika polskiej Krajowej Administracji Skarbowej), nie wpisywał niczego szczególnie wartościowego. Teraz, gdy Miszustin niespodziewanie został premierem Rosji, rosyjskie media dokopały się ciekawych informacji. Okazuje się bowiem, że premier jest multimilionerem. A dokładniej - multimilionerami są jego najbliżsi. Jego żona Władliena od momentu, gdy Miszustin porzucił pracę w banku inwestycyjnym w 2010 r., do niedawna zarobiła w sumie 12,5 mln dol. Nie wiadomo jednak, jak zarobiła taką kwotę, jest bowiem oficjalnie bez pracy. Media odkryły również, że w 2010 r. Miszustin kupił willę pod Moskwą za 9,5 mln dol. Miał zarobić na nią, stojąc w latach 90. na czele państwowego funduszu non-profit wspierającego rozwój rynku komputerowego w Rosji. Przyszły premier nie wykazywał willi w oświadczeniach majątkowych, jest bowiem ona zapisana na jego trzech synów. Są oni również właścicielami drugiej nieruchomości Miszustinów — wartego ponad 1 mln dol. apartamentu w centrum Moskwy.",Michaił Miszustin,
https://wiadomosci.onet.pl/swiat/rosja-prokurator-generalny-odchodzi-ze-stanowiska/e0w0f3d,Rosja: prokurator generalny odchodzi ze stanowiska,"Dotychczasowy prokurator generalny Rosji Jurij Czajka odejdzie ze stanowiska, a prezydent Władimir Putin zaproponował, by nowym prokuratorem generalnym został Igor Krasnow, obecny wiceszef Komitetu Śledczego - podały w poniedziałek służby prasowe Kremla.","Czajka odejdzie z dotąd zajmowanego stanowiska w związku z objęciem innych obowiązków - poinformował Kreml. Nie jest jasne, na jaki urząd Czajka został przeniesiony. Część mediów w Rosji zwraca uwagę, że Czajka w maju kończy 69 lat. Stanowisko prokuratora generalnego powinna zgodnie z przepisami zajmować osoba w wieku poniżej 70 lat. Jak poinformował Kreml, Putin wniósł kandydaturę Krasnowa do Rady Federacji, wyższej izby parlamentu Rosji. Rada zajmie się nią 22 stycznia. 44-letni Krasnow w latach 2006-2007 był śledczym w centrali prokuratury generalnej w Moskwie. W 2007 roku przeszedł do Komitetu Śledczego Federacji Rosyjskiej i został starszym śledczym zajmującym się sprawami karnymi szczególnej wagi. Wiceszefem Komitetu został w kwietniu 2016 roku, prowadził kilka bardzo głośnych dochodzeń. W 2005 roku Krasnow prowadził śledztwo w sprawie nacjonalisty Iwana Mironowa, oskarżonego o nieudany zamach na ówczesnego prezesa koncernu elektroenergetycznego RAO JES, a wcześniej pierwszego wicepremiera Rosji i szefa administracji prezydenta FR Borysa Jelcyna, Anatolija Czubajsa. Współoskarżonym był wtedy emerytowany pułkownik wywiadu wojskowego GRU Władimir Kwaczkow. Obaj zostali uniewinnieni przez ławę przysięgłych. Kwaczkowa w innym procesie skazano później za przygotowywanie zbrojnego buntu. W 2009 roku Krasnow prowadził śledztwo w sprawie zastrzelenia w centrum Moskwy prawnika Stanisława Markiełowa i dziennikarki ""Nowej Gaziety"" Anastazji Baburowej. Za mord ten skazano Nikitę Tichonowa i Jewgienię Chasis, związanych z Bojową Organizacją Rosyjskich Nacjonalistów (BORN). W 2015 roku Krasnow kierował grupą śledczą badającą zamordowanie byłego wicepremiera Rosji Borysa Niemcowa, jednego z liderów opozycji antykremlowskiej. Później zastąpił go na czele grupy inny śledczy - Nikołaj Tutiewicz. Ponadto Krasnow prowadził śledztwa w sprawie malwersacji finansowych na kosmodromie Wostocznyj i nadzorował śledztwa antykorupcyjne, w których oskarżonymi byli gubernatorzy (Aleksandr Choroszawin, Wiaczesław Gajzer i Nikita Biełych) a także minister gospodarki Aleksiej Ulukajew. Czajka był w latach 1992-1995 prokuratorem obwodu irkuckiego, a w latach 1995-1999 pierwszym zastępcą prokuratora generalnego Federacji Rosyjskiej. Od 1999 roku do 2006 roku był ministrem sprawiedliwości. W czerwcu 2006 roku na wniosek Putina został prokuratorem generalnym. W 2011 roku jego pełnomocnictwa przedłużono o kolejne pięć lat, mimo skandalu korupcyjnego, w który zamieszana była grupa prokuratorów z obwodu moskiewskiego i w którym pojawiało się nazwisko syna Czajki – Artioma. Kilka lat później materiały o domniemanych układach finansowych, dzięki którym mieli się wzbogacić krewni prokuratora generalnego publikował opozycjonista Aleksiej Nawalny.",Jurij Czajka,
https://wiadomosci.onet.pl/swiat/premier-izraela-moze-poprzec-narracje-putina-w-sprawie-ii-wojny-swiatowej-izraelskie/4qhhj73,Premier Izraela może poprzeć narrację Putina w sprawie II wojny światowej — izraelskie media,"Według izraelskich dziennikarzy poparcie Benjamina Netanjahu dla rosyjskiej narracji w sprawie powodów wybuchu II wojny światowej może być ceną, jaką Izrael zapłaci za rozwiązanie kryzysu w stosunkach Moskwy z Jerozolimą.","Putin będzie w Izraelu w czwartek. Cała wizyta jest poświęcona rocznicy zakończenia II wojny światowej. Odsłoni w Jerozolimie pomnik ofiar oblężenia Leningradu, ale z wizerunkowego punktu widzenia najważniejszym punktem wizyty będzie jego wystąpienie w instytucie Yad Vashem, gdzie odbędzie się zorganizowana przez Rosjan ceremonia z okazji rocznicy wyzwolenia obozu Auschwitz. Wystąpienie Putina niemal na pewno zawierać będzie tezy, które sam prezydent Rosji oraz najwyżsi urzędnicy rosyjskich władz promują w ostatnich tygodniach: o tym, że to antysemickie władze II Rzeczypospolitej wchodząc w sojusz z III Rzeszą, sprowokowały sytuację, w której wybuch wojny był nieunikniony. Taka narracja, sprzeczna z faktami. całkowicie lekceważy podpisanie paktu Ribbentrop-Mołotow oraz atak Armii Czerwonej na Polskę w 1939 r. Według izraelskich mediów Putin i Netanjahu w ostatnich dniach rozmawiali telefonicznie o tym, jak przebiegać ma wizyta prezydenta Rosji. Putin miał zażądać — tak twierdzi m.in. dobrze poinformowany Kanał 12 izraelskiej telewizji — by Netanjahu poprał taką rosyjską narrację powodów wybuchu II wojny światowej. Według dziennikarzy Kanału 12, którzy powołują się na źródła w rządzie izraelskim, ""podczas wizyty Putina Netanjahu da mu coś, co dla Rosji jest bardzo ważne, a dla Izraela niespecjalnie"". I może właśnie chodzić, zdaniem Kanału 12, o poparcie rosyjskiej narracji historycznej. Rosjanie mają bowiem do oddania bardzo dobrą kartę, która jest z kolei ważna dla izraelskiego premiera. Chodzi o 26-letnią Izraelkę Naamę Issachar, skazaną niedawno przez rosyjski rząd za próbę przemytu narkotyków. Issachar została aresztowana na lotnisku w Moskwie podczas powrotu z wakacji w Azji. Miała przy sobie 10 gr konopi indyjskich, za co została skazana w październiku ub.r. na szokująco wysoką karę siedmiu i pół roku więzienia w obozie pracy. Sprawa Issachar dominuje od wielu tygodni w izraelskich mediach. W uwolnienie 26-letniej nauczycielki jogi zaangażował się osobiście Netanjahu. Kilka izraelskich mediów twierdzi dziś, że w zamian za poparcie Netanjahu dla Putina podczas ceremonii w Yad Vashem, prezydent Rosji podczas wizyty w Izraelu może zapowiedzieć zwolnienie Issachar.",Benjamin Netaniahu i Władimir Putin,
https://wiadomosci.onet.pl/kraj/chiny-zblizaja-sie-do-tempa-polski/stj3rh7,Chiny zbliżają się do tempa Polski?,"6,1 proc. - tyle wyniósł w minionym roku wzrost drugiej co do wielkości gospodarki świata – podały w piątek władze w Pekinie. To najniższy wynik, od kiedy 30 lat temu Deng Xiaoping wprowadził reformy - informuje ""Rzeczpospolita"".","– Problem z tymi danymi jest tylko jeden: nie są prawdziwe. I nawet Xi Jinping nie wie, jaki jest stan faktyczny. Każdy szczebel władzy, od gmin po wielkie miasta, jest pod ogromną presją, aby podać liczby odpowiadające założonemu planowi. Ten zaś został określony na 2019 r. w przedziale 6–6,5 proc., więc taki został i osiągnięty – mówi „Rzeczpospolitej"" Steven Tsang, dyrektor Instytutu Chińskiego na University of London. – Tak precyzyjne zarządzanie niezwykle skomplikowaną gospodarką nie udaje się żadnemu rządowi świata. Chiny znajdują się więc chyba pod specjalną opieką Boga. Tylko że chińska partia komunistyczna Boga nie uznaje – dodaje nie bez ironii. Zdaniem instytutu analitycznego Morningstar z Chicago w III kw. ubiegłego roku (ostatnie dostępne dane) realny wzrost spadł do niewiele ponad 3 proc. Polska w całym 2019 r. rozwijała się w tempie 4,2 proc. Jednak jak wynika z danych MFW za 2018 r., poziom życia w naszym kraju przy uwzględnieniu realnej mocy nabywczej złotego (32 tys. dolarów/mieszkańca) jest blisko dwa razy wyższy niż Chin (18 tys. dol.). Czyżby Chiny, gdzie mimo reform rynkowych państwo wciąż kontroluje wiele kluczowych sektorów gospodarki jak bankowość zaś wymiar sprawiedliwości nie jest niezależny, zbliżały się do kresu możliwości szybkiego wzrostu w obecnych warunkach ustrojowych? Źródło: ""Rzeczpospolita""",Xi Jinping,
https://wiadomosci.onet.pl/kraj/polskie-skarby-w-rosyjskiej-niewoli/cgc9z42,Polskie skarby w rosyjskiej niewoli,"Obrazy oraz bezcenne dokumenty, w tym z obozu koncentracyjnego KL Auschwitz-Birkenau, znajdują się w rosyjskich magazynach - informuje poniedziałkowa ""Rzeczpospolita"".","Wicepremier Piotr Gliński w artykule opublikowanym w piątek w ""Rzeczpospolitej"" mówił, że Rosja do dzisiaj nie oddała Polsce dzieł sztuki zrabowanych w czasie wojny przez Armię Czerwoną. Dodał, że Ministerstwo Kultury złożyło w Moskwie 20 wniosków o zwrot zabytków. - Tak naprawdę nie wiemy, co znajduje się w magazynach rosyjskich muzeów i archiwów, dostęp bowiem do nich jest utrudniony – mówi ""Rzeczpospolitej"" osoba, która tropi utracone w czasie wojny dzieła sztuki. Wnioski restytucyjne obejmują zabytki, które zostały namierzone przez dyplomatów oraz naukowców. W grupie tej znajdują się dokumenty i artefakty pochodzące z byłego niemieckiego obozu Auschwitz-Birkenau. Gazeta wskazuje, że wniosek o ich zwrot został przygotowany przez resort kultury i złożony w Moskwie wraz z notą dyplomatyczną MSZ już kilka lat temu. Przyczyną podjęcia takich kroków stała się uchwała Międzynarodowej Rady Oświęcimskiej. Nasi historycy ustalili, że znajdują się w trzech archiwach. Np. rozkazy komendantury obozu i dokumenty dotyczące funkcjonowania obozu, więźniów i załogi SS obozu są w Centralnym Państwowym Archiwum Rewolucji Październikowej w Moskwie. ""Rzeczpospolita"" zaznacza, że muzealnicy zwracają uwagę, że Rosja powinna przestrzegać zasad ujętych w tzw. memorandum z Wansee, m.in. przez instytut Yad Vashem, Muzeum Auschwitz-Birkenau i UNESCO. Wynika z niego m.in. że w miejscach byłych obozów koncentracyjnych, powinny być gromadzone artefakty po więźniach, a także udostępniane archiwa. W rosyjskich muzeach znajdują się też dzieła sztuki zrabowane przez Armię Czerwoną zaraz po wojnie przez tzw. trofiejne brygady, w których skład wchodzili sowieccy historycy sztuki. Szacunki mówią, że Sowieci wywieźli wtedy z ziem polskich kilka milionów książek i milion dzieł sztuki. Po wojnie Rosjanie oddali niewielką ich część. Co ciekawe, aby utrudnić dostęp do poloników, celowo zostały one rozproszone po różnych archiwach na terenie całej Rosji. Do najcenniejszych dzieł sztuki, pozostających w rosyjskich zbiorach, należy XVI-wieczny obraz ""Madonna z Dzieciątkiem i papugą na tle krajobrazu"" z przedwojennych zbiorów Miejskiego Muzeum Historii i Sztuki w Łodzi. Polska wystąpiła z wnioskiem o jego zwrot już w 2012 r. Znajduje się on w Muzeum Sztuk Pięknych im. Puszkina w Moskwie. To właśnie w tej rosyjskiej placówce muzealnej zgromadzonych zostało najwięcej zrabowanych w Polsce arcydzieł. Taką pewność - jak podaje gazeta - ma zarówno nasz resort kultury, jak i MSZ.",Madonna z Dzieciątkiem i papugą na tle krajobrazu,
https://wiadomosci.onet.pl/kraj/mateusz-morawiecki-o-braku-przemowienia-andrzeja-dudy-w-yad-vashem/jl28qhj,Mateusz Morawiecki o braku przemówienia Andrzeja Dudy w Yad Vashem,"Z antypolonizmem dopiero zaczynamy walczyć – mówi w wywiadzie dla ""Do Rzeczy” premier Mateusz Morawiecki. Poprzez zdecydowaną walkę o prawdę za granicą można doprowadzić do ogromnej poprawy postrzegania prawdy historycznej - podkreślił.","W poniedziałkowym numerze, szef rządu był pytany m.in. o to, że kilkanaście miesięcy temu z premierem Izraela podpisał porozumienie, mówiące, że oba państwa będą walczyły z przejawami antypolonizmu. Tymczasem – dodaje tygodnik – na uroczystości w Yad Vashem, upamiętniającej wyzwolenie obozu Auschwitz nie ma zgody na przemówienie polskiego prezydenta. - Polityka i podejście do historii nie powinny dzielić nas i Izraela. Oba narody padły ofiarą tych samych zbrodniarzy. Głównie niemieckich zbrodniarzy, ale również sowieckich, komunistycznych, czego w dużej mierze doświadczyli Polacy. Łączą nas wspólna historia i wspólne cierpienia – powiedział premier. Ocenił, że ""w odniesieniu do walki o prawdę historyczną wydobywamy się z jeszcze ciemniejszego kurhanu niż w wielu innych wymiarach (…)"". Szef rządu zaznaczył, że zdaje sobie sprawę z tego, że ""zmiany w świadomości narodów, państw, przedstawienie własnej prawdy historycznej po 60 czy 70 latach gwałtu na polskiej duszy, zakłamywania historii i przedstawiania jej w sposób niezgodny z polską racja stanu, nie dzieją się z dnia na dzień"". Morawiecki stwierdził, że ""ostatnie lata pokazały jednak, że poprzez zdecydowaną walkę o prawdę za granicą można doprowadzić do ogromnej poprawy postrzegania prawdy historycznej"". - Antypolonizm pojawił się w tym oświadczeniu po raz pierwszy, wiec czeka nas kilka lat trudnej pracy, bo z antysemityzmem walczymy od kilkudziesięciu laty na całym świecie. Z antypolonizmem dopiero zaczynamy walczyć, ale głos prezydenta Steinmeiera 1 września, głos kanclerz Merkel 6 grudnia, podkreślających winę niemiecką i zbrodnie niemiecką w tak jednoznaczny sposób, był jeszcze kilka lat temu nie do pomyślenia"" – powiedział. Pytany dlaczego w Vad Vashem głos ma zabrać prezydent Rosji Władimir Putin, nie prezydent Andrzej Duda, Morawiecki odparł, że ""być może dlatego, że organizatorem i sponsorem tej imprezy jest jeden z głównych współpracowników Władimira Putina, któremu nie udało się przejąć kontroli nad jedną z głównych polskich spółek – polskimi Azotami?"". Zaznaczył, że jest to oczywiście domniemanie, ale nie pozbawione podstaw i poszlak. - Pan prezydent, mając do czynienia z jawnym lekceważeniem i takim podejściem podjął decyzje, że nie może tam pojechać i milczeć w obecności prezydenta Putina, który będzie rzucał kalumnie, jak to robił w ostatnich tygodniach, próbując zmienić historię według aktualnych interesów Kremla. Mamy słuchać kłamstw, kiedy nie możemy powiedzieć prawdy? Nie. To już minęło. - powiedział. Pytany, czy spodziewa się kolejnych ataków, szef rządu powiedział, że ""musimy być na nie przygotowani"". - I jesteśmy. W momencie, kiedy pogarsza się sytuacja społeczna w Rosji, tak jak się dzieje teraz, gdy maleje poparcie dla władzy, co koresponduje z kłopotami na arenie międzynarodowej i ze zmianą całego rządu w Rosji, szuka się wroga zewnętrznego, by skupić społeczeństwo wokół wyrazistego celu – wskazał. - Należy w bardzo szybkim terminie wyjaśnić wszystkie podejrzenia, które się pojawiły. Zdaje się, że pojawiły się osoby, które formułują swoje zarzuty publicznie i pod nazwiskiem. Muszą tu szybko zadziałać prokuratura i sąd"" - stwierdził w wywiadzie dla ""Do Rzeczy” premier Mateusz Morawiecki, pytany, czy pojawiające się pod adresem marszałka Senatu Tomasza Grodzkiego zarzuty to podstawa do dymisji. Pytany, czy zarzuty mają charakter polityczny, Morawiecki odpowiedział, że nie słyszał, by którakolwiek z osób twierdzących dziś, że wręczały pieniądze Grodzkiemu, była członkiem PiS czy politykiem. - Sprawa musi być wyjaśniona bez emocji politycznych po obu stronach. Tu chodzi o trzecią dziś osobę w państwie, a nie o osobę prywatną – dodał. Na uwagę, że opozycja ma do wyjaśnienia sprawę Grodzkiego, a nad PiS wisi niewyjaśniona sprawa szefa NIK Mariana Banasia, Morawiecki zaznaczył, że chce podkreślić ""znaczące zasługi Banasia w likwidacji patologii VAT-owskich i usprawnianiu systemu skarbowego"". - Jeśli w jego oświadczeniu majątkowym pojawiły się, zdaniem niektórych, nieprawidłowości, to prokuratura powinna to jak najszybciej wyjaśnić, byśmy mogli tę sprawę zamknąć. Zresztą, zaproponowaliśmy opozycji pewną zmianę przepisów. Opozycja to odrzuciła – dodał.",Mateusz Morawiecki,
https://wiadomosci.onet.pl/politico/rosja-wraca-do-gry-na-bliskim-wschodzie-i-do-roli-globalnej-potegi/z6v6vh4,Jak Putin wraca do gry na Bliskim Wschodzie i na świecie [ANALIZA],"Władimir Putin angażuje się w konflikty w kolejnych krajach Bliskiego Wschodu, chcąc przywrócić Rosji pozycję jednego z głównych globalnych graczy. Przez ćwierć wieku po rozpadzie Związku Radzieckiego, Rosja była w tym regionie niemal nieobecna, a dziś na nowo staje się ważnym rozgrywającym o ogromnych możliwościach militarnych, pozostającym w dobrych stosunkach ze wszystkimi stronami konfliktu, od Izraela po Arabię Saudyjską – pisze dla POLITICO niezależny dziennikarz Alec Luhn.","Artykuł w oryginale na stronie POLITICO.eu Wygląda na to, że na Bliskim Wschodzie sprawy idą po myśli Władimira Putina. Rosyjski prezydent 7 stycznia obchodził prawosławne Boże Narodzenie w Damaszku – było to jego pierwsza wizyta w tym mieście od kiedy rosyjskie lotnictwo zaczęło bombardowania pozycji powstańców w 2015 r. Celem wizyty było oszacowanie sukcesów Rosji w zmianie przebiegu syryjskiego konfliktu. I wszystko wskazuje na to, że Putin był z tej wizyty zadowolony. Rebelianci są obecnie bombardowani w swoim ostatnim bastionie, w Idlib (mimo ogłoszonego niedawno zawieszenia broni), Państwo Islamskie tchórzliwie kryje się w resztkach swojego tak zwanego kalifatu, a Stany Zjednoczone i ich kurdyjscy sojusznicy wycofali się na wschód Syrii, pozwalając rosyjskim wojskom przejąć kontrolę nad swoimi opuszczonymi bazami. Potem Putin poleciał do Turcji, gdzie razem z Recepem Tayyipem Erdoganem ogłosił zawieszenie broni pomiędzy dwiema głównymi grupami walczącymi ze sobą w Libii, których przywódcy przyjechali później do Moskwy, aby tam negocjować warunki mające utrwalić rozejm. Chalifa Haftar, dowódca Libijskiej Armii Narodowej (LNA) – której siły od kwietnia parły w stronę Trypolisu wspomagane przez rosyjskich najemników – wyjechał wprawdzie nie podpisując porozumienia, ale negocjacje pokazały, że to Kreml odgrywa obecnie główną rolę we wszelkich próbach mediacji w tym konflikcie. Także kanclerz Niemiec, Angela Merkel, kilka dni wcześniej odwiedziła Moskwę, by uzyskać wsparcie Putina dla konferencji w sprawie kryzysu libijskiego, która odbyła się w Berlinie. Jednak choć prezydent Rosji jest obecnie tak wyraźnie widoczny na Bliskim Wschodzie, trudno w jego działaniach dostrzec jakąś konkretną, ideologiczną strategię czy dopatrzeć się nadrzędnych celów – choć niewątpliwie pewną rolę w jego decyzjach odgrywa jego znana niechęć do zmiany rządów. To fakt, że Rosja zarabia na bliskowschodnich kontraktach zbrojeniowych i infrastrukturalnych – ale przecież robiła to i wcześniej, zanim zaczęła odgrywać rolę regionalnego mediatora. Działania Putina wydają się wynikać z politycznego oportunizmu. W miarę, jak kraje Zachodu wycofują się z obecności na Bliskim Wschodzie, Putin wykorzystuje szanse na przywrócenie Rosji pozycji globalnego mocarstwa i zwiększenia jej znaczenia na całym świecie. Związek Radziecki przez lata był największym dostawcą broni na Bliski Wschód, wspierając w ten sposób państwa arabskie w konflikcie z Izraelem. Jednak katastrofalna w skutkach inwazja na Afganistan przyspieszyła jego upadek i dlatego też Rosja pod rządami Borysa Jelcyna, a potem Władimira Putina, nie miała apetytu na podobne mieszanie się w cudze sprawy. Tym, co skłoniło Putina do powrotu na Bliski Wschód – i ukształtowało spojrzenie na świat, które do dziś wpływa na jego decyzje – były dwa ważne wydarzenia z 2011 r. Pierwszym z nich była Arabska Wiosna, po której, jeszcze w tym samym roku, nastąpiły podobne protesty wyborcze także w Moskwie. Podczas gdy na Zachodzie postrzegana była jako narodziny demokracji, Putin widział w niej zarzewie chaosu i destabilizacji – w czym utwierdziło go dojście do władzy Bractwa Muzułmańskiego w Egipcie i rozpoczęcie walk w Libii. Putin, który widział już, jak prozachodnie rządy dochodzą do władzy na skutek ""kolorowych rewolucji"" na Ukrainie i w Gruzji, postrzegał moskiewskie protesty jako kolejną próbę popieranej rzekomo przez USA zmiany rządów w Rosji. Oskarżał ówczesną amerykańską Sekretarz Stanu, Hillary Clinton, o podżeganie do demonstracji w Moskwie i twierdził, że tego typu powstania podsycają nacjonalizm i islamski ekstremizm. Drugim wydarzeniem było głosowanie w ONZ w sprawie ustanowienia strefy zakazu lotów w Libii i rozpoczęcia bombardowań, co doprowadziło do upadku Muammara Kaddafiego, który był przyjacielem Putina, odkąd rozbił swój beduiński namiot w ogrodach Kremla podczas wizyty w 2008 r. Na prośbę Baracka Obamy ówczesny rosyjski prezydent, Dmitrij Miedwiediew, wstrzymał się od głosu bez konsultacji z Putinem (który wówczas przez krótki czas pełnił funkcję premiera, aby obejść konstytucyjny limit kadencji prezydentury). Putin był wściekły, a wściekł się jeszcze bardziej, gdy Kaddafi zginął – o materiale filmowym ukazującym uliczny lincz mówił, że nie był w stanie oglądać tego ""bez obrzydzenia"". Później Putin twierdził, że ta śmierć dyktatora została zaaranżowana przez Waszyngton. Dla Putina – który przecież kiedyś sugerował, że Rosja mogłaby wejść do NATO, a nawet przyłączyć się do strefy euro – upadek Kaddafiego był ostatecznym dowodem na przewrotność Amerykanów oraz ich europejskich sojuszników i na to, że wszelkie próby ich zadowolenia są głupotą. Po powrocie na stanowisko prezydenta w 2012 r., Putin z rosnącym niepokojem obserwował, jak Syria pogrąża się w wojnie domowej, a Państwo Islamskie zdobywa coraz większe terytoria. Jednak choć sprzeciwiał się wspieraniu przez Zachód powstań ludowych na Bliskim Wschodzie, nie podejmował w tej sprawie żadnych działań. Aż do 2015 r., kiedy Syria stała się dla niego sposobem na wyjście z politycznego impasu w Europie. Po aneksji Krymu przez Moskwę w 2014 r., administracja Baracka Obamy nałożyła na Rosję sankcje i odmówiła uznania winy obu stron, jednoznacznie przypisując całą odpowiedzialność Rosji. A potem Assad poprosił Moskwę – swojego długoletniego sojusznika – o pomoc w zwalczaniu islamskiego ekstremizmu. Rosja zaczęła wysyłać do Syrii czołgi i artylerię, umieściła swoje samoloty na lotnisku w Humajmim i skierowała okręty na Morze Śródziemne zgodnie z planem opracowanym podobno przez Kasema Sulejmaniego, irańskiego generała zabitego przez Amerykanów na początku stycznia bieżącego roku. We wrześniu 2015 r. Rosja zaczęła ataki z powietrza, które, jak ogłosił Putin, miały na celu wspieranie Damaszku ""w zgodnej z prawem walce z grupami terrorystycznymi"", ale których celem byli także rebelianci wspierani przez USA. Dzięki rosyjskim samolotom, wykonującym do 100 takich lotów dziennie, Assad był w stanie odbić większą część kraju. Rosja zdołała dzięki temu zachować swoją jedyną bazę morską w tym regionie, w Tartus – pozostałość po czasach sowieckich – i utrzymała swojego głównego sojusznika na Bliskim Wschodzie, ale prawdziwe zwycięstwo Putin odniósł na arenie dyplomatycznej. Assad odzyskał to, co stracił, a Rosja zdołała odmrozić swój dialog z innymi krajami. Niemal z dnia na dzień z pozycji pariasa stała się jednym z najważniejszych członków klubu państw decydujących o wydarzeniach na świecie. W 2014 r. przywódcy innych państw odmówili zasiadania przy jednym stole z Putinem w czasie kolacji na szczycie grupy G20 w Brisbane, ale już w 2016 r. amerykański Sekretarz Stanu siedział przy stole negocjacyjnym w rosyjskim ministrem spraw zagranicznych w Genewie, omawiając zawieszenie broni w Syrii i wspólne ataki lotnicze na Państwo Islamskie. – Wojna w Syrii wyprowadziła Rosję z przestrzeni postsowieckiej i uczyniła ją zauważalną potęgą w kontekście globalnym – mówi Dmitrij Trenin, szef moskiewskiego biura Fundacji Carnegie. – Po tym, co się stało w Syrii, Rosja zaczęła być postrzegana jako konkurent Stanów Zjednoczonych, kraj, który wpływał na porządek świata. Libia to kolejny etap tego procesu. – Putin chce dać do zrozumienia, że w przeciwieństwie do Obamy nie postrzega Rosji w kategoriach ""lokalnego mocarstwa "", mimo, że Rosji nie stać na projekcję siły na dużą skalę – mówi Władimir Frołow, analityk pracujący niegdyś w rosyjskiej ambasadzie w Waszyngtonie. Rosyjska interwencja w Syrii zaczęła się z hukiem, ale jej zaangażowanie w pozostałej części regionu jest dużo bardziej mroczne. Krwawy koszmar Afganistanu wciąż żyje w umysłach wielu Rosjan, dlatego Putin obiecywał, że rosyjscy żołnierze nie pojadą do Syrii. Jednak w miarę, jak rosyjskie zaangażowanie rośnie, wymaga to coraz większej kreatywności. Prywatna firma wojskowa Wagner, mająca powiązania z ""kucharzem Putina"", Jewgienijem Prigożynem, którego wkrótce obejmą sankcje za ingerowanie w wybory w USA, wysłała do Syrii setki uzbrojonych ludzi, głownie byłych najemników. Kreml oficjalnie zaprzecza ich obecności w tym kraju, nawet po tym, jak kilkudziesięciu z nich zginęło w nalocie po zbliżeniu się do amerykańsko-kurdyjskich pozycji w Daj raz-Zaur w 2018 r. Podobna była koncepcja rosyjskiego zaangażowania w Libii. Prigożyn pojawił się w 2018 r. na moskiewskim spotkaniu Chalify Haftara z rosyjskim ministrem obrony. Według informacji brytyjskiego wywiadu wiosną 2019 r. libijskiego dowódcę wspierało już 300 najemników od Wagnera. Zachodnie rządy są przekonane, że Wagner wysyłał do Libii broń, czołgi i drony przez ponad rok. Putin wypiera się jakichkolwiek powiązań z walczącymi w Libii rosyjskimi obywatelami, ale chętnie wykorzystuje siłę przetargową, jaką mu zapewniają. Stąd negocjacje pokojowe z Erdoğanem, który na początku stycznia wysłał do Trypolisu doradców wojskowych, aby pomagali wspieranemu przez ONZ rządowi Fajiza as-Sarradża. A ponieważ Libia jest ostatnim szlakiem, którym na dużą skalę przerzuca się uchodźców do Europy, zachodni przywódcy – na przykład Angela Merkel, jak dowodzi tego jej wizyta w Moskwie – także chętnie wykorzystują wpływy Rosji do przyspieszenia zakończenia tego konfliktu. – Nie chodzi o to, żeby wjechać do Trypolisu razem z armią Haftara, ale o to, aby być rozjemcą między Haftarem a as-Sarradżem – mówi Dmitrij Trenin. – Na szczęście Stany Zjednoczone nie uczestniczą w tym aktywnie, więc Rosja wykorzystuje powstałą w ten sposób próżnię. Rozmawiając z dziennikarzami w ostatni piątek rosyjski minister spraw zagranicznych przyznał, że Haftar ""prosił o więcej czasu"" przed podpisaniem rozejmu negocjowanego w Moskwie przez osiem godzin, ale stwierdził, że zawieszenie broni ogłoszone przez Putina i Erdoğana utrzymuje się. Powiedział także, że Rosja wzięła udział w przygotowaniu porozumienia na konferencję w Berlinie i będzie nalegać na jego podpisanie. Wizja Rosji kończącej chaos wywołany przez Zachód w 2011 r. musi naprawdę cieszyć Putina. Ale zaangażowanie na Bliskim Wschodzi to dla Rosji także dobry interes – zwłaszcza, że po upadku Kaddafiego straciła ona kontrakt na duży projekt kolejowy i inne lukratywne przedsięwzięcia. Już teraz rosyjscy najemnicy strzegą podobno kilku libijskich pól naftowych, a kiedy czarne złoto znowu popłynie, Trypolis może okazać się zainteresowany kupnem dużych ilości rosyjskiej broni, tak samo, jak za rządów Kaddafiego. Dla Putina korzyści polityczne i gospodarcze na Bliskim Wschodzie są ze sobą ściśle powiązane. Jedną z pierwszych korzyści płynących z operacji w Syrii były umowy, jakie Rosja i Arabia Saudyjska zawarły w 2016 roku w celu ograniczenia wydobycia ropy i zwiększenia jej cen. Negocjacje w tej sprawie były możliwe dzięki nowej pozycji Moskwy w regionie, jak twierdzi Fiodor Łukjanow, czołowy analityk i przewodniczący rosyjskiej Rady ds. Polityki Zagranicznej i Obronnej. Teraz, gdy Stany Zjednoczone wycofują swoje wojska z Iraku, sukcesy gospodarcze Rosji umożliwiły jej zdobycie wpływów politycznych w kolejnym bliskowschodnim kraju. W ciągu ostatniej dekady Moskwa po cichu zainwestowała 10 mld dol. w iracki sektor energetyczny i angażuje się w działania na terenie kilku obiecujących złóż ropy i gazu. W 2012 r. Rosjanie podpisali także umowę o handlu bronią z Irakiem na kwotę 4,2 mld dol. i dostarczają do tego kraju czołgi, helikoptery bojowe i rakiety. A po zabiciu Sulejmaniego przez Amerykanów ambasador Iraku w Iranie powiedział, że Bagdad po raz kolejny rozmawiał o zakupie zaawansowanych rosyjskich rakiet ziemia-powietrze. Jednak największą korzyścią płynącą z tych wszystkich przedsięwzięć nie są dla Putina pieniądze, bazy wojskowe czy wpływy na Bliskim Wschodzie, ale możliwość stawiania twardszych żądań w regionach bliższych Rosji. Tym, czego Putin szuka na Bliskim Wschodzie, są silniejsze karty w partii rozgrywanej w Europie i Azji. – Im silniejsza jest pozycja Rosji na świecie, tym łatwiej jej osiągać polityczne cele w Eurazji, od Europy po Chiny – mówi Łukjanow. – Rosja jest słaba gospodarczo, więc musi sobie to rekompensować na innych polach: za pomocą dyplomacji, potęgi militarnej i umiejętności rozwiązywania różnych problemów. W tych sprawach Rosja prześciga obecnie inne kraje.",Władimir Putin,
https://wiadomosci.onet.pl/swiat/ramzan-kadyrow-wierna-bestia-putina-tymczasowo-rezygnuje-z-przywodztwa-czeczenii/9ns8l8p,"Ramzan Kadyrow - wierna ""bestia"" Putina - tymczasowo rezygnuje z przywództwa Czeczenii","Ramzan Kadyrow, którego zachodnie media nazywały ""bestią"" lub ""psem Władimira Putina"" czasowo przekazał obowiązki kierowania Czeczenią premierowi Muslimowi Chuczijewowi. Choć to nie pierwszy raz, gdy przywódca Czeczenii oddaje stery republiki w jego ręce, fakt, że informacja o tym zaczęła krążyć w dniu dorocznego orędzia prezydenta Federacji Rosyjskiej - i dymisji rządu Dmitrija Miedwiediewa - wywołała nieśmiałe spekulacje co do dalszych losów czeczeńskiego watażki.","""Zgodnie z art. 76 Konstytucji Republiki Czeczeńskiej, powierzam obowiązki głowy Republiki Czeczeńskiej na okres mojej czasowej niezdolności do pracy Muslimowi Chuczijewowi Magomedowiczowi, premierowi Republiki Czeczeńskiej"" - głosi oświadczenie opublikowane na stronie czeczeńskiego rządu. Później rzecznik Kadyrowa Awi Karimow wyjaśniał, że 43-letni obecnie przywódca Czeczenii jest ""w trakcie leczenia wymagającego procedur medycznych"", a czasowe przekazanie obowiązków lidera nie jest niczym niezwykłym. Istotnie, takie sytuacje już się zdarzały, choćby w lutym ubiegłego roku. Po powrocie z ""urlopu"" Kadyrow mówił, że musiał wyleczyć ""zwykłe przeziębienie"". News zapewne nie wywołałby więc zainteresowania, gdyby nie ciekawa koincydencja - choć pod oświadczeniem widnieje data 13 stycznia, to informacja zaczęła krążyć w rosyjskich mediach dopiero w środę - po orędziu Putina, w którym zapowiedział zmiany ustrojowe w Federacji Rosyjskiej oraz dymisji całego rządu Dmitrija Miedwiediewa. Powierzenie Kadyrowowi odpowiedzialnego stanowiska we władzach federalnych Rosji wydaje się mało prawdopodobne. Przywódca Czeczenii jest dla Putina raczej psem łańcuchowym, niż zaufanym człowiekiem. Co nie znaczy, że nie bywa bardzo użyteczny. Mimo niechęci części moskiewskich ""siłowików"", Kadyrow pozostaje istotnym graczem w putinowskiej układance władzy. Pod jego rządami Czeczenia przestała być dla Kremla źródłem kłopotów, a stała się nawet częścią rozwiązania rozmaitych problemów. Kadyrow mówi to, czego Putin, z różnych względów, powiedzieć nie może - wyzywa od zdrajców rosyjskich opozycjonistów, grozi światowym przywódcom (mówił, że zamknie w czeczeńskim więzieniu Merkel i Trumpa), chwali każde posunięcie Moskwy. Tam, gdzie przedstawiciele Moskwy mogą w drogich garniturach odgrywać rolę polityków w zachodnim stylu, za ich plecami czai się czeczeński watażka. Ramzan Kadyrow podporządkował sobie i uspokoił buntowniczą republikę, co nie udawało się w pełni ani carom, ani bolszewikom, ani prezydentom Rosji. Dopiero gdy Putin postanowił postawić na sojusz z klanem Kadyrowów, Czeczenia przestała stanowić zagrożenie dla imperialnego ładu - Ramzan wziął pod but zarówno zwolenników czeczeńskiej niepodległości, jak i czeczeńskich dżihadystów. Zamiast wiecznego buntownika, Kreml ma teraz w Groznem wiernego wasala. Oczywiście - nie za darmo. Wartki strumień pieniędzy, płynący z federalnego budżetu do północnokaukaskiej republiki pozwolił na odbudowę wyniszczonego krwawymi wojnami kraju, a z samego Kadyrowa i skupionej wokół niego czeczeńskiej elity uczynił bogaczy. Oprócz żywej gotówki, Putin daje też Ramzanowi swobodę, jaką nie cieszą się liderzy innych krajów związkowych. - Nie chcę, żeby Czeczenia była niezależna od Rosji. Proszę tylko Moskwę, żeby dała mi wolną rękę w walce z bandytami - mówił sam Kadyrow. I dokładnie to dostał od Putina - wolną rękę w brutalnej rozprawie z każdym, kogo uznał za wroga. Kwestia przestrzegania praw człowieka nigdy nie spędzała snu z oczu prezydenta Rosji - co innego groźba oderwania się którejś z republik związkowych. Nie dość, że w odniesieniu do Czeczenii nic takiego się nie zapowiada, to jeszcze można liczyć, że Kadyrow, dowodzący fanatycznie oddanym mu wojskiem, wspomoże suwerena w każdej walce, wewnętrznej czy zewnętrznej. O ile ze strony Władimira Putina relację z Kadyrowem można określić jako ""małżeństwo z rozsądku"", o tyle czeczeński watażka niejednokrotnie podkreślał swoją namiętną miłość do rosyjskiego przywódcy. - Kocham go bardzo, tak jak mężczyzna może kochać mężczyznę - mówił Kadyrow kilka lat temu w wywiadzie dla ""Newsweeka"". Przywódca Czeczenii przez całe dorosłe życie miał nad sobą samca alfa, któremu ofiarowywał swoją lojalność i brutalne okrucieństwo. Wcześniej był nim Achmat Kadyrow, Wielki Mufti Czeczenii, który najpierw walczył z Rosjanami, później zaś przeszedł na ich stronę, w końcu zostając pierwszym prezydentem Republiki Czeczenii w składzie Federacji Rosyjskiej. Gdy Achmat stanął na czele republiki, Ramzan zajął się zwalczaniem jego wrogów wewnętrznych jako szef służby bezpieczeństwa. Godziny po tym, gdy Achmat Kadyrow zginął w zamachu w trakcie ochodów Dnia Zwycięstwa na stadionie w Groznem, zapłakany Ramzan tulił się do Władimira Putina na Kremlu. Już następnego dnia nieformalnie przejął władzę w Czeczenii (oficjalnie nastąpiło to po dymisji prezydenta Ału Ałchanowa w 2007 r.). Putin, który od początku nie szczędził Ramzanowi wyrazów uznania - już w 2004 nadał mu najwyższe honorowe odznaczenie Bohatera Rosji, a w ślad za tym przyszło wiele innych - zastąpił Ramzanowi ojca. - Zawsze będę wdzięczny Władimirowi Władimirowiczowi za wszystko, co zrobił dla mnie i mojego narodu. Zawszę będę mu wierny, niezależnie od tego, czy będzie prezydentem czy nie. Poświęcić życie dla kogoś takiego to nic trudnego - pisał na Instagramie, gdy w 2015 r. dostał od Putina Order Honoru. Chociaż obecnie""czasowo niezdolny do pracy"", Ramzan nadal jest aktywny w swoich mediach społecznościowych. - Jesteśmy głęboko przekonani, że każdy krok naszego prezydenta podyktowany jest troską o wzmocnienie władzy państwa, troską o ludzi i każdą osobę indywidualnie - napisał w środę, po wystąpieniu Putina. Wydawało się, że umowa lojalności, jaką Kadyrow zawarł z Putinem - mafijna w duchu, coś w stylu oddania, jakie Ojcu Chrzestnemu z powieści Puzo ofiarował bezwzględny zabójca Luca Brasi, obowiązuje tylko między tymi dwoma gentlmenami. Kadyrow rozciągnął jednak swoją sympatię i zachwyty również na inne osoby z kremlowskiego świecznika. Gdy Miedwiediew ogłosił dymisję rządu, Kadyrow postanowił wyrazić osobistą wdzięczność ""Dymitrowi Anatoljewiczowi i całemu rządowi rosyjskiemu"" ""za stałą pomoc i wsparcie, które zostały udzielone mi osobiście i Republice Czeczeńskiej w rozwiązywaniu złożonych kwestii rozwoju społeczno-gospodarczego"". Wystawił mu też niezwykle ciepłą laurkę - czego prawdopodobnie nie zrobiłby, gdyby zamiast na specjalnie dla niego utworzone stanowisko wiceszefa Rady Bezpieczeństwa ds. zdolności obronnych i bezpieczeństwa (szefem jest sam Putin) Miedwiediew został odesłany w polityczny niebyt. ""Znam Dmitrija Anatoliewicza bardzo dobrze od najmłodszych lat! Już wtedy był mądrym, dojrzałym, silnym politykiem, ekonomistą, strategiem, a teraz ma doświadczenie jako prezydent i premier. Świadczy o tym udana praca rządu rosyjskiego w przezwyciężaniu negatywnego wpływu wrogiej polityki sankcji Stanów Zjednoczonych i Zachodu wobec Rosji"" - chwalił Kadyrow.",Ramzan Kadyrow,
https://wiadomosci.onet.pl/tylko-w-onecie/rafael-lusvarghi-historia-najemnika-z-brazylii/wsxdzc3,Najemnik. W drodze do Walhalli,"Kultura popularna przedstawia najemników jako twardych wojowników świetnie zarabiających na swoim fachu. Prawda jest inna. Zwykle są to zagubione jednostki ryzykujące życie bez gwarancji zarobku. W tej robocie nawet bogate wojenne CV nie gwarantuje sukcesu. Oto historia mojego znajomego, który stał się jednym z najsłynniejszych najemników rosyjsko-ukraińskiej wojny w Donbasie.","Najemnicy na donbaskim froncie dzielą się na dwie grupy. Pierwsza jest wyposażona w kamizelki kuloodporne, kevlarowe hełmy, ochraniacze na łokcie i kolana, słowem wszystko, co może dać ochronę przed kulami przeciwnika. W drugiej, mniej licznej, znajdują się ci, którzy świadomie rezygnują z ciężkich kamizelek kuloodpornych, zostawiając sobie jedynie hełmy i ochraniacze. Nie jest to całkowicie pozbawione sensu. Ci bojownicy mają znacznie większą swobodę ruchu na polu walki, co także może decydować o życiu lub śmierci. – Ja należę do trzeciej grupy i może jestem w niej sam – powiedział mi Rafael Lusvarghi w donieckim szpitalu, gdzie leczył przestrzeloną klatkę piersiową. – Walczę bez żadnych zabezpieczeń. Tak jak wikingowie. Bo jestem wikingiem, gotowym na Walhallę, krainę poległych w walce wojowników. Latem 2019 roku ukraiński sąd skazał go na 13 lat więzienia za działalność terrorystyczną po stronie prorosyjskich separatystów. Jednak pod koniec grudnia został wydany Rosjanom w ramach wymiany jeńców. Rafael oddał prorosyjskim separatystom spore przysługi podczas wojny z Ukrainą, w ciągu zaledwie kilku miesięcy awansując na stopień oficerski. Ale wcale nie jest jasne, czy dawni przyjaciele nie zgotują mu rosyjskiej odmiany Walhalli. Albo przynajmniej jej przedsionka. 12 czerwca 2014, São Paulo, Brazylia Rafaela Lusvarghi poznaję 12 czerwcu 2014 roku. Fani futbolu z całego świata emocjonują się właśnie inauguracyjnym meczem między Brazylią i Chorwacją na nowiutkim stadionie Itaquerão w São Paulo. Niewielu z nich wie, że stadion powstał na miejscu faweli, którą zrównano z ziemią, wyganiając tysiące jej mieszkańców na bruk. Kilka kilometrów dalej tłum demonstruje przeciwko organizowaniu futbolowej zabawy kosztem najbiedniejszych. Na miejsce przyjeżdżają znane z brutalności siły uderzeniowe brazylijskiej policji. W ruch idą puszki z gazem, armatki wodne, pałki i shotguny na gumowe pociski. Ludzie rozbiegają się w chaosie, a ja z moim operatorem kulimy się na chodniku, zakleszczeni między dwiema grupami policjantów. Kiedy opada dym, widzimy obrazek jak z filmu. Naprzeciwko szpaleru uzbrojonych po zęby policjantów stoi samotny mężczyzna w samych dżinsach. Popija prowokacyjnie napój z puszki. Kolejna salwa z shotgunów i gumowe pociski dosłownie rozrywają skórę na jego klatce piersiowej i brzuchu. Ale mężczyzna teatralnie strzepuje niewidoczny pył z klatki piersiowej. Rusza na niego kilkunastu policjantów. Jeden przydusza go od tyłu, drugi wpryskuje gaz łzawiący prosto w oczy. Po chwili mężczyzna zostaje wepchnięty do policyjnego auta. Słyszę krzyk demonstranta: ""bandyci, zamknęli naszego nauczyciela”. To od niego dowiaduję się potem, że Rafael Lusvarghi jest lewicowym aktywistą i nauczycielem angielskiego. Od samego początku nie wygląda mi jednak ani na aktywistę, ani na nauczyciela. 23 czerwca 2014, São Paulo, Brazylia 11 dni później spotykam go ponownie na głównej arterii São Paulo, Avenida Paulista, gdzie zbierają się dziesiątki tysięcy ludzi przed kolejną manifestacją. Właśnie wyszedł z aresztu. Jego twarz i szyję pokrywają siniaki. Zagaduję go po portugalsku, ale kiedy mówię mu, że jestem z Polski, pyta: ty gawarisz po ruski? Cztery lata wcześniej Rafael Lusvarghi studiował medycynę w Kursku w zachodniej Rosji. Studiów nie skończył, bo jego głównym celem było zaciągnięcie się do rosyjskiej armii. Przeszedł wszystkie testy, ale nie przyjęto go, bo nie miał rosyjskiego obywatelstwa. Rosyjska armia niechętnie też patrzy na ludzi z doświadczeniem w zagranicznych formacjach wojskowych, a to Rafael ma bogate. W wieku 18 lat zaciągnął się do francuskiej Legii Cudzoziemskiej – do 2005 roku głównie na misjach w Afryce. Potem przez krótki czas był w partyzantce Rewolucyjnych Sił Zbrojnych Kolumbii (FARC). Po powrocie do Brazylii przez dwa lata służył w siłach uderzeniowych brazylijskiej policji, tych samych, które poturbowały go kilka dni wcześniej i które, jak się wkrótce okaże, jeszcze z nim nie skończyły. Najbardziej zaskakują mnie jednak jego najbliższe plany: – Kupiłem już bilet, za tydzień lecę do Moskwy, a stamtąd do Donbasu, żeby bronić słowiańskich braci przed ukraińskim faszyzmem – mówi. Ledwie kilka tygodni wcześniej wróciłem z Doniecka, gdzie na własne oczy widziałem, jak ""słowiańscy bracia” wydzierają Ukraińcom kawał Donbasu, a jeszcze wcześniej oglądałem ""zielone ludziki”, które w imieniu tych samych ""słowiańskich braci” zajmowały ukraiński Krym. Rafael jest jednak przekonany, że angażuje się po właściwej stronie. Mentalne zagubienie południowoamerykańskiej lewicy, która walkę o prawa pracownicze i zabezpieczenia socjalne utożsamia z ideałami Lenina i Stalina, a obecnie także Putina, nie są dla mnie nowością. Jeszcze wtedy łudzę się, że zapowiedź wyjazdu do Donbasu to tylko przechwałki ulicznego zadymiarza. Zaczyna się demonstracja. I znowu wszystko dzieje się błyskawicznie. Trzech mężczyzn po cywilnemu rzuca się od tyłu na Rafaela i powala go na asfalt, czwarty celuje z pistoletu do mnie i mojego operatora kamery, krzycząc: ""Wyp....ać!!!” Nie wiadomo skąd pojawiają się oddziały szturmowe policji. Mężczyzna, który przed chwilą celował do nas z pistoletu, teraz strzela w powietrze na głównej ulicy największej brazylijskiej metropolii, odpędzając narastający tłum. Policja znowu pakuje Rafaela do auta. Brazylijczyk znika z mojego radaru. Nie na długo. Maj 2015, Donieck, Ukraina (pod kontrolą separatystów) Od roku trwa wojna między Ukrainą i Rosją w Donbasie. Relacjonuję ją po obu stronach konfliktu – raz oglądam stanowiące linię frontu lotnisko w Doniecku od strony zajmowanej przez ukraińskie wojsko wsi Pisky, a raz od strony przejętego przez prorosyjskich separatystów Doniecka. Ta druga perspektywa jest znacznie ciekawsza. O ile po ukraińskiej stronie frontu pojawiają się od czasu do czasu dziennikarze z Zachodu, o tyle mało kto wie, co dzieje się w samozwańczych republikach – Donieckiej i Ługańskiej. A dzieją się rzeczy ciekawe, szczególnie w największym w regionie Doniecku. W tym niegdyś milionowym mieście pozostało może 30, może 40 proc. populacji. W godzinach szczytu z centralnego placu Lenina widać trzy przejeżdżające auta i jeden rower. Znacznie łatwiej spotkać tu uzbrojonych w rosyjskie karabinki AK-47 mężczyzn o kaukaskich rysach. Chociaż nie tylko kaukaskich. Około południa dostaję od Rafaela SMS-a, żebym przyszedł do Donieckiej Kliniki Terytorialnej. Czeka na mnie w bramie. Wygląda jak połowa człowieka, którego poznałem w São Paulo. Wychudzony, zapadnięte policzki pod rosnącą bez kontroli brodą, porusza się o kulach. Prowadzi mnie na taras za szpitalem. Tam po raz pierwszy poznaję najemną międzynarodówkę w Donbasie. Jest Guillaume, francuski poszukiwacz mocnych wrażeń, który postanowił zrealizować je w Donbasie (później zerwie z wszystkimi kontakt i ucieknie z Francji w obawie przed retorsjami własnego rządu). Jest Cat, samozwańcza amerykańska dziennikarka, która postanowiła napisać reportaż z Donbasu, ale zakochała się w Guillaume i włóczy się za Międzynarodowym Batalionem Słowiańskim (po powrocie do USA zmieni wszystkie dane i będzie unikać skojarzeń z Donbasem, ""bo teraz pracuję w państwowej agencji”). Jest Caique, Indianin z brazylijskiej Amazonii świeżo po wojskowym kolegium, który przyjechał do Doniecka, żeby poszerzyć sobie wojskowe CV (po powrocie z Donbasu zaszyje się w rodzinnych stronach, obawiając się zemsty ukraińskich służb). Jest Zak Novak, amerykański najemny obieżyświat, który w latach 90. walczył po stronie Serbów w konflikcie bałkańskim (do dziś przebywa w Doniecku, traktowany przez miejscowych jak bohater wojenny). Jest wielu innych. Wokół słyszę języki bałkańskie, portugalski, dużo rosyjskiego. Rafael w szpitalnym pokoju pokazuje mi dziury w żebrach po pociskach z AK-47, tak zwanego kałasznikowa. – Zaatakowali nas na lotnisku. Dostałem trzy kule 7,62 mm w klatkę piersiową. Wszystkie przeszły na wylot. Potem przeszli na granatnik automatyczny. Granaty rozrywały się tuż obok nas. Odłamki utkwiły mi w nodze i ramieniu. Za tydzień będę z powrotem gotowy do walki – opowiada. Lotnisko w Doniecku to miejsce najcięższych walk w mieście, które do tej pory pochłonęły ponad tysiąc śmiertelnych ofiar. Kiedy rozmawiamy, Rafael jest w Donbasie od blisko roku i zdążył zaliczyć większość największych bitew rosyjsko-ukraińskiej wojny. Dla niedouczonej zbieraniny bojowników z samozwańczych Ługańskiej Republiki Ludowej i Donieckiej Republiki Ludowej, którzy utrzymują oderwane od Ukrainy tereny wyłącznie dzięki wsparciu profesjonalnej armii rosyjskiej, Rafael to bezcenny nabytek. Według ukraińskiej służby bezpieczeństwa (SBU), jest wszechstronnie wyszkolony w zakresie wspinaczki wysokogórskiej, narciarstwa bojowego, łączności radiowej, ujmowania i przetrzymywania jeńców, a także w obsłudze materiałów wybuchowych. Niemal natychmiast po przybyciu do Donbasu zostaje instruktorem Zmechanizowanej Brygady ""Prizrak” (z ros. Duch – red.). Szybko zostaje przeniesiony do kozackiej jednostki artyleryjskiej. Działa w dywersyjnej grupie okrytego czarną sławą rosyjskiego najemnika Aleksandra ""Babaja” Możajewa. Kiedy do separatystycznych republik napływają kolejni najemnicy, ochotnicy i poszukiwacze ekstremalnych przygód z całego świata, zostaje dowódcą międzynarodowego plutonu ""Vikernes”. Walczy w najważniejszych bitwach: o Debalcewo, Horliwkę, Pierwomajskie, Starobeszewo. W ciągu zaledwie ośmiu miesięcy awansuje z szeregowego żołnierza na porucznika. Zobacz także: Ukraińska rewolucja w obiektywie Onetu Maj 2015, Donieck, Ukraina – wrzesień 2016, São Paulo, Brazylia Przed moją kamerą Rafael robi z siebie wojownika. Ale wieczorem, w knajpie przy piwie narzeka na korupcję, amatorszczyznę i rasizm miejscowych. Powie, że czterech brazylijskich bojowników w batalionie miejscowi bojownicy nazywają małpami. Caique, jedyny obok Rafaela, z profesjonalnym przeszkoleniem bojowym, wścieka się, że miejscowi przeczą wszystkiemu, czego nauczył się w szkole wojskowej. – Znajdujemy się 800 metrów od ukraińskich pozycji, to jest strefa całkowitego milczenia, a ci zachowują się jak na dyskotece, stąd duże straty – mówi. Jednak na odejście nie łatwo się zdecydować. Najemnicza międzynarodówka jest traktowana w Doniecku z uwielbieniem i szacunkiem, jakiego nigdy nie doznali we własnych krajach. Większość z nich to społeczni outsiderzy, na których zyskane w Doniecku uznanie działa jak narkotyk. – W Brazylii Rafael czuł się całkowicie wyobcowany – opowiada mi jego przyjaciółka Aglays Rodarte dos Reis, w której domu spędzał ostatnie dni w oczekiwaniu na wyjazd do Donbasu. – Nienawidził ludzi w kraju, w którym się urodził. Myślę, że wróci do Brazylii tylko wtedy, kiedy nie będzie miał innego wyjścia. W Doniecku Rafael i inni przyjezdni najemnicy czują się kochani i doceniani. Spotykam ich na próbie generalnej do opartej na rosyjskim sprzęcie i żołnierzach wojskowej parady z Dnia Zwycięstwa. Ludzie podchodzą do nich, poklepują po plecach, robią sobie z nimi selfie, niczym z gwiazdami filmowymi. Jednak zbliża się moment, kiedy frustracji wynikającej z amatorszczyzny towarzyszy broni, ciągłego poniżania, a w końcu i braku środków do życia, bo separatyści przestają płacić, nie da się już przykryć uwielbieniem ludu. Latem 2016 roku Rafael wyjeżdża z Doniecka. W gorzkim e-mailu do mnie pisze: ""Wojna się skończyła. Nie ma już co robić. Rozkazują: stać w miejscu. (…) Do armii przychodzą ludzie bez przyszłości, bez dyscypliny, bez wyszkolenia, bez zrozumienia, o co chodzi w walce. (…) Mówisz, że ludzie wciąż giną. A czego się spodziewasz, jeśli daje się granaty, karabiny, czołgi, artylerię pijakom, którzy nie mają nic do stracenia?”. W kolejnych e-mailach z Brazylii przysyła mi zdjęcia pięknej żony oraz skan USG dziecka, które ma wkrótce przyjść na świat. Pisze, że skończył z wódką, której nauczył się pić i nadużywać w Rosji. Deklaruje chęć spokojnego życia. Wydaje się, że wojenna historia Rafaela się skończyła. Nic bardziej błędnego. Październik 2016, Kijów, Ukraina Od znajomego fotografa wojennego z Ukrainy dostanę na komunikatorze internetowym informację, że na lotnisku w Kijowie ukraińskie służby bezpieczeństwa aresztowały Brazylijczyka, który walczył po stronie separatystów. Jeszcze tego samego dnia inny znajomy z kręgu ukraińskich służb przesyła mi film z aresztowania. Długie włosy i broda, ta sama sylwetka, książeczka wojskowa donieckich separatystów. To on! Ale po co przyjechał do Kijowa?! Z relacji znajomych Rafaela z Brazylii oraz kolegów bojowników składam całą historię: – Nie mógł się odnaleźć w Brazylii w roli przykładnego męża. – Brakowało mu adrenaliny. – Dostał ofertę pracy przy zabezpieczaniu ukraińskich statków, zapewniono go, że ona nie ma nic wspólnego z wojną. – Sprawdzał w ambasadzie Ukrainy, czy ten kraj poszukuje Brazylijczyków, którzy walczyli po stronie separatystów w Donbasie. Zapewniali go, że nie. – Wiedział, że podejmuje ryzyko. – Zachował się jak ostatni idiota. W styczniu 2017 roku sąd w Kijowie ogłasza wyrok: 13 lat więzienia za działalność terrorystyczną. Szybko pojawiają się wątpliwości. Okazuje się, że sąd oparł wyrok tylko na przyznaniu się do winy, a nie na materiale dowodowym. Rafael regularnie narzekał na pobicia w czasie przesłuchań, co sędziowie regularnie ignorowali. W końcu wychodzi na jaw, że oskarżony nie rozumiał, jakie prawa przysługują mu przed ukraińskim sądem. Siedem miesięcy później Sąd Apelacyjny obala wyrok Sądu Rejonowego. Ukraińskie organy ścigania informują, że Brazylijczyk pozostaje w areszcie, podczas gdy jego sprawa zostaje skierowana do dalszego śledztwa przed kolejnym procesem. Maj 2018, Kijów, Ukraina Jednak w maju 2018 roku pracujący w Kijowie amerykański dziennikarz Christopher Miller publikuje w portalu RFE/RL relację ze swojego spotkania z Rafaelem. Odnalazł go w Monasterze Opieki Matki Bożej, prawosławnym męskim klasztorze obrządku moskiewskiego pod Kijowem. Rafael opowiada dziennikarzowi, że w ukraińskim areszcie zaczął czytać o prawosławiu i stał się ""człowiekiem Boga”. Ale dziennikarza bardziej interesuje, dlaczego znajduje się na wolności. - Nie wiem. Nie potrafię tego wyjaśnić ani tego nie rozumiem – odpowiada Rafael, dodając, że ukraińskie władze nie wyjaśniły przyczyn zwolnienia ani jemu, ani jego prawnikowi. 3 maja artykuł ukazuje się w internecie – wraz z dokładną lokalizacją Rafaela. Nacjonalistyczne ugrupowania ukraińskie traktują go jak instrukcję działania. Następnego dnia bojówkarze ze skrajnie nacjonalistycznej organizacji C14 wpadają do podkijowskiego monasteru i głusi na protesty mnichów przetrząsają pomieszczenia w poszukiwaniu Brazylijczyka. Tym razem Rafaelowi udaje się jeszcze uprzedzić pogoń. Jedzie do ambasady Brazylii. Dyplomaci odmawiają mu jednak pomocy. Wypychają go tylnym wyjściem na ulicę. Rafael chowa się w budynku obok, jednak jest już za późno. Nacjonaliści wloką go ulicą do siedziby służby bezpieczeństwa SBU. Kiedy przybywają na miejsce, jest mocno poobijany. Funkcjonariusze nie bardzo wiedzą, co z nim zrobić. Przecież formalnie jest wolny – co najmniej do następnej decyzji sądu. W obliczu szykującego się linczu biorą go jednak pod swoje skrzydła. Wkrótce sąd decyduje o 60 dniach aresztu dla Rafaela. Nie wyjdzie już z niego. Później Rafael niespodziewanie i bez podania przyczyny wycofuje apelację. Tym samym sąd utrzymuje pierwotny wyrok 13 lat więzienia. Styczeń 2020, Warszawa, Polska – Politycznie był pogubiony – opowiada mi przez komunikator internetowy przyjaciółka Rafaela, Aglays Rodarde dos Reis. – Jako dziecko był pod opieką psychologów i pedagogów. Zdiagnozowali u niego problemy kognitywne. Był bardzo inteligentny i lubił przyswajać wiedzę, ale miał problemy ze zrozumieniem koncepcji. Był więc stalinistą, ale jednocześnie zwracał się ku faszyzmowi. Był przekonany, że w imię ochrony interesów robotników państwo ma prawo stosować metody autorytarne, inwigilację, a nawet przemoc. – Od dziecka był zainteresowany bronią i wojną. Dla tych pasji był w stanie rzucić wszystko. Łącznie z najbliższymi. Z dziewięcioletnim synem i jego matką nie utrzymuje kontaktu. Wspiera ich ojciec Rafaela. Kiedy Rafael wyjeżdżał na Ukrainę do pracy, jego nowa partnerka była w ciąży z drugim dzieckiem. Dziś chłopiec ma trzy lata i nigdy nie widział ojca – dodaje Aglays. Od momentu ogłoszenia ostatecznego wyroku Rafael spędził w więzieniu tylko kilka miesięcy. 29 grudnia 2019 roku Ukraina oddała separatystom 124 więźniów, otrzymując w zamian 76 swoich. Wśród tych, którzy pojechali w kierunku Rosji, znajdował się Rafael Lusvarghi. Jedna z popularnych na Ukrainie teorii spiskowych mówi, że Rafael dogadał się z ukraińskimi władzami, rezygnując z apelacji i przyjmując wyrok w zamian za udział w rychłej wymianie więźniów. Jest też inna możliwość, którą oparłem na bliskim ukraińskim służbom źródle. Według tego człowieka, Rafael wcale nie chciał uczestniczyć w wymianie. Dlaczego? Wyjeżdżał z Doniecka rozczarowany. Później przyjechał na Ukrainę, gotowy przyjąć pracę w tym kraju, odwracając się tym samym od dawnych przyjaciół z separatystycznych republik. To wszystko nie mogło ujść uwadze rosyjskich służb. Od wymiany jeńców minęły już trzy tygodnie. Rodzina w Brazylii czeka na jakikolwiek kontakt z Rafaelem. Czytaj także: Łączy nas Rosja. Polscy terroryści, komuniści, nacjonaliści",Rafael Lusvarghi,
https://wiadomosci.onet.pl/politico/o-co-chodzi-w-krwawej-wojnie-domowej-w-libii-w-punktach/z6bw3tv,Kto do kogo strzela w krwawej wojnie domowej w Libii,"Kanclerz Niemiec Angela Merkel, zaprosiła wszystkie strony wojujące w wojnie domowej w Libii – oraz te, które manipulują nią zza granicy – na konferencję pokojową, która odbywa się dzisiaj w Berlinie. Celem jest zakończenie wojny, ale też przywrócenie wpływów Unii Europejskiej w kraju, w którym pierwsze skrzypce chcą przejąć Rosja i Turcja, pisze Zia Weise z POLITICO.","Artykuł w oryginale na stronie POLITICO.eu Unia Europejska ma problem z wypracowaniem wspólnego stanowiska w sprawie kryzysu w Libii, pomimo że kraj ten leży w pobliżu jej wybrzeży. Jej bierność sprawia, że w tym zamożnym w ropę północnoafrykańskim kraju w coraz większym stopniu karty zaczynają rozdawać Turcja i Rosja – choć podejmowane przez nich próby wynegocjowania długoterminowego zawieszenia broni utknęły na początku tego tygodnia w martwym punkcie. Konferencja pokojowa w Berlinie jest kolejną próbą rozwiązania trwającego od dziewięciu lat konfliktu. Przedstawiamy krótki przewodnik po libijskim kryzysie i jego międzynarodowych wymiarach. O kontrolę nad Libią konkurują dwa rządy. Rząd Zgody Narodowej (GNA) z siedzibą w Trypolisie, kierowany przez premiera Fajiza as-Sarradża jest uznawany przez ONZ i wspierany przez liczne zbrojne milicje. Konkurencyjna administracja na wschodzie kraju jest sprzymierzona z watażką, generałem Chalifą Haftarem, który dowodzi tak zwaną Libijską Armią Narodową (LNA). Haftar, niegdysiejszy zausznik Kaddafiego, przedstawia się jako zapora przed ekstremistami, natomiast oponenci widzą w nim potencjalnego dyktatora. GNA ma tymczasem problemy z potwierdzeniem swojej władzy i jest trapiony przez wewnętrzne konflikty. Obie strony mogą liczyć na wsparcie z zagranicy. Libia stała się państwem upadłym po obaleniu w 2011 r., nie bez pomocy nalotów NATO, dyktatora Muammara Kaddafiego. Kolejne rządy nie były w stanie zapanować nad rozlicznymi milicjami, które sprawują realną władzę w kraju. Pomimo embarga, broń jest powszechnie dostępna. Do eskalacji przemocy doszło w 2014 r., po wyborach, których wyniki były powszechnie kwestionowane. Kraj został praktycznie podzielony na pół, a as-Sarradż objął władzę w GNA w 2016 r. Haftar podjął w tym czasie szeroko zakrojoną ofensywę wojskową, dzięki której pod jego kontrolą znalazły się znaczne połacie kraju. Na krótko do gry włączyło się również Państwo Islamskie, ale zostało pokonane. W kwietniu ubiegłego roku próba zdobycia przez Haftara Trypolisu doprowadziła do kolejnej eskalacji konfliktu. Po dziewięciomiesięcznej ofensywie zapanowała krucha równowaga. Tymczasowe zawieszenie broni wynegocjowane w ubiegłym tygodniu przez Turcję i Rosję wydaje się utrzymywać mimo drobnych starć. W ostatnich latach konflikt w Libii przerodził się w zdalnie sterowaną wojnę, a liczne zagraniczne mocarstwa bronią w tym kraju swoich interesów ideologicznych i ekonomicznych. Administracja as-Sarradża jest popierana przez ONZ i mocarstwa zachodnie, w tym USA, ale opiera się głównie na Turcji, Katarze i Włochach. Haftar może liczyć na wsparcie Egiptu, Zjednoczonych Emiratów Arabskich (UAE), Rosji, Arabii Saudyjskiej, Jordanii i Francji. UAE znacząco wspierają Haftara z powietrza i dostarcza mu zaawansowane systemy uzbrojenia, twierdzi ONZ. Arabia Saudyjska ma nie szczędzić mu funduszy, zaś Egipt wysyła ludzi i sprzęt przez dziurawą granicę z Libią. Wsparcie wojskowe ma zapewniać generałowi również Francja. W ubiegłym roku w jednej z baz LNA znaleziono francuskie pociski, ale rząd zaprzeczył, jakoby zaopatrywał Haftara w broń. Z kolei Rosja jest oskarżana o wysyłanie do kraju najemników. Ankara wysyła do Trypolisu doradców wojskowych, a w czwartek podała, że w ślad za nimi wyśle również żołnierzy. Na początku stycznia turecki parlament zaaprobował misję wojskową w Libii. Turecki rząd już zaopatruje Trypolis między innymi w drony. Pojawiają się również doniesienia, że w obronie as-Sarradża walczą sprzymierzeni z Turcją Syryjczycy. Włochy, byłe mocarstwo kolonialne w Libii postrzega stabilizację tego kraju jako kwestię bezpieczeństwa narodowego. Stawiają na rząd as-Sarradża, by zabezpieczyć swoje interesy, w tym dostęp do złóż ropy. Innym powodem do obaw jest migracja. W ubiegłym roku Rzym odnowił kontrowersyjne porozumienie migracyjne z GNA. Francuski rząd oficjalnie zaprzecza jakoby popierał Haftara, ale uważa watażkę za najlepsze narzędzie do walki z ekstremizmem. Francja również ma interesy naftowe w Libii. Arabia Saudyjska, Egipt i UAE widzą w Haftarze sojusznika w walce z rozprzestrzenianiem się politycznego islamu, a w szczególności z Bractwem Muzułmańskim, które traktują jako organizację terrorystyczną. W skład GNA wchodzi ugrupowanie powiązane z Bractwem. Po drugiej stronie barykady znajdują się Turcja i Katar, które wspierają Bractwo. Poza przyczynami ideologicznymi Turcja ma jeszcze jeden powód, by popierać GNA. Ankara i rząd as-Sarradża podpisały ostatnio kontrowersyjną umowę morską, na mocy której Turcja może sobie rościć prawa do wschodnich akwenów Morza Śródziemnego, które mają skrywać ogromne złoża gazu. USA oficjalnie popierają as-Sarradża, ale za rządów Donalda Trumpa starają się trzymać z dala od konfliktu. W ubiegłym roku prezydent wprawił jednak w osłupienie sojuszników, kiedy pochwalił Haftara w rozmowie telefonicznej. Tymczasem Rosja, wykorzystując brak jednolitego stanowiska Zachodu, próbuje rozszerzać swoje wpływy w regionie. Konkurencyjne rządy walczą również o kontrolę nad złożami ropy w kraju, które są największe w Afryce i stanowią fundament libijskiej gospodarki. Haftar zajął tak zwany libijski półksiężyc naftowy, w którym zlokalizowana jest większość rezerw. Rezolucja ONZ wskazuje państwowy libijski koncern naftowy, National Oil Corporation (NOC) z siedzibą w Trypolisie, jako jedyny podmiot, który może zarządzać złożami i sprzedawać krajową ropę. Haftar kilkakrotnie próbował jednak złamać ten monopol. Z NOC współpracuje kilka międzynarodowych firm. Włoski Eni jest największym zagranicznym producentem ropy obecnym w tym kraju, ale musi się liczyć z konkurencją francuskiego Totala, który rozszerza swoje operacje w Libii. Walki kilkakrotnie zmusiły Eni w ostatnich miesiącach do zaprzestania wydobycia, a niepewna sytuacja opóźniła również jej umowę pomiędzy z BP, której celem ma być zwiększenie produkcji. Do tego dochodzi jeszcze rosyjski Taftnet, który pod koniec ubiegłego roku wznowił prace poszukiwawcze. Ustabilizowanie sytuacji w Libii jest kluczową kwestią bezpieczeństwa dla UE i jej państw członkowskich. Rozrywany przez wojnę kraj służy dziś jako główny punkt przerzutowy dla nieuregulowanej imigracji z północnej Afryki do Europy, w szczególności do Włoch. W Libii jest również mnóstwo broni i choć tamtejsza organizacja powiązana z Państwem Islamskim została pokonana, ekstremizm pozostaje powodem do obaw. Ponieważ jednak Francja i Włochy wspierają przeciwne strony, Unia ma problem z odpowiedzią na chaos, w którym pogrążyła się Libia; w ubiegłym roku francuski rząd zablokował unijną rezolucję, wzywającą Haftara do wstrzymania ofensywy na Trypolis. Apel o europejskie wsparcie, o które w ubiegłym roku zwrócił się as-Sarradż, pozostał w dużej mierze bez odpowiedzi. Bruksela skupia się przede wszystkim na kontrolowaniu migracji, ale jej współpraca z libijską strażą przybrzeżną jest przedmiotem intensywnej krytyki ze strony obrońców praw człowieka. Agencja Associated Press odkryła niedawno, że duże sumy z unijnego budżetu trafiają do kieszeni bojówkarzy i oficerów straży przybrzeżnej, którzy wykorzystują i prześladują imigrantów. W tym miesiącu nastąpiło wzmożenie dyplomatyczne wokół Libii. Merkel między innymi w tej sprawie pojechała do Moskwy, a zarówno as-Sarradż jak i Haftar byli w Rzymie, choć się nie spotkali. Wspierany przez ONZ przywódca był również w Brukseli na rozmowach z unijnymi politykami, ale europejskie wysiłki nie przyniosły jak dotąd żadnego rezultatu. Tymczasem coraz śmielej poczynają sobie Turcja i Rosja. Dzięki wspólnemu wysiłkowi dyplomatycznemu Władimira Putina i jego tureckiego odpowiednika, Recepa Tayyipa Erdoğana, udało się w ubiegłym tygodniu wynegocjować rozejm, a Haftar i as-Sarradż pojechali do Moskwy na rozmowy. Haftar opuścił Rosję bez podpisania porozumienia o trwałym zawieszeniu broni, ale według Niemiec popiera tymczasowy rozejm. Porażka rozmów w Moskwie daje Europejczykom nową szansę, by wrócić do gry. Rozmowy w sprawie Libii w stolicy Niemiec odbywają się w ramach tak zwanego procesu berlińskiego, zainicjowanej w ubiegłym roku mediacji, która ma wesprzeć nadzorowany przez ONZ proces pokojowy. Na konferencji spotykają się przedstawiciele wielu krajów, które mają interesy w Libii. Niemiecki minister spraw zagranicznych, Heiko Maas, pojechał w czwartek do Benghazi, by spotkać się z Haftarem i powiedział, że generał zgodził się przybyć do Berlina. Także as-Sarradź ogłosił w czwartek, że weźmie udział w rozmowach.",Wojna domowa w Libii,
https://wiadomosci.onet.pl/kraj/75-lat-temu-rozwiazano-armie-krajowa/lt8ct29,"75 lat temu rozwiązano Armię Krajową. ""Sowieci oznaczają zmianę jednej okupacji na drugą (...) Obecne ich zwycięstwo nie kończy wojny""","19 stycznia 1945 r., wobec błyskawicznych postępów wielkiej ofensywy wojsk sowieckich, która w połowie stycznia ruszyła znad Wisły, Dowódca Armii Krajowej (Dowódca Sił Zbrojnych w Kraju) gen. bryg. Leopold Okulicki „Niedźwiadek” wydał ostatnie rozkazy do żołnierzy AK. Sam Okulicki zostanie wkrótce podstępne aresztowany i skazany, by umrzeć w nieznanych okolicznościach w sowieckim więzieniu.","W pierwszym z rozkazów wydanych 19 stycznia 1945 r. gen. Okulicki, analizując ówczesną sytuację, stwierdzał: ""Postępująca szybko ofensywa sowiecka doprowadzić może do zajęcia w krótkim czasie całej Polski przez Armię Czerwoną. Nie jest to jednak zwycięstwo naszej słusznej sprawy, o którą walczymy od 1939 r. W rzeczywistości, mimo stwarzanych pozorów wolności, oznacza to zmianę jednej okupacji na drugą bardziej niebezpieczną, bo przeprowadzoną pod przykrywką Tymczasowego Rządu Lubelskiego, bezwolnego narzędzia w rękach sowieckich. [...] Walki z sowietami nie chcemy prowadzić, ale nigdy nie zgodzimy się na inne życie, jak tylko w całkowicie suwerennym, niepodległym i sprawiedliwie urządzonym społecznie Państwie Polskim. Obecne zwycięstwo sowieckie nie kończy wojny. Nie wolno nam ani na chwilę tracić wiary, że wojna ta skończyć się może jedynie zwycięstwem słusznej Sprawy, triumfem dobra nad złem, wolności nad niewolnictwem"". Drugi rozkaz wydany 19 stycznia 1945 r. był tajny i skierowany do komendantów obszarów, okręgów i podokręgów AK. Gen. Okulicki nakazywał w nim: ""W zmienionych warunkach nowej okupacji działalność naszą nastawić musimy na odbudowę niepodległości i ochronę ludności przed zagładą. W tym celu i w tym duchu wykorzystać musimy wszystkie możliwości działania legalnego, starając się opanować wszystkie dziedziny życia Tymczasowego Rządu Lubelskiego[...] AK zostaje rozwiązana. Dowódcy nie ujawniają się. Żołnierzy zwolnić z przysięgi, wypłacić dwumiesięczne pobory i zamelinować. [...] Zachować małe dobrze zakonspirowane sztaby i całą sieć radio. Utrzymać łączność ze mną i działajcie w porozumieniu z aparatem Delegata Rządu"". W ostatnim rozkazie Dowódca AK zwracając się do wszystkich żołnierzy pisał: ""Żołnierze Armii Krajowej! Daję Wam ostatni rozkaz. Dalszą swą pracę i działalność prowadźcie w duchu odzyskania pełnej niepodległości Państwa i ochrony ludności polskiej przed zagładą. Starajcie się być przewodnikami Narodu i realizatorami niepodległego Państwa Polskiego. W tym działaniu każdy z Was musi być dla siebie dowódcą. W przekonaniu, że rozkaz ten spełnicie, że zostaniecie na zawsze wierni tylko Polsce oraz by wam ułatwić dalszą pracę - z upoważnienia Pana Prezydenta Rzeczypospolitej Polskiej zwalniam Was z przysięgi i rozwiązuję szeregi AK.W imieniu służby dziękuję Wam za dotychczasową ofiarną pracę. Wierzę głęboko, że zwycięży nasza Święta Sprawa, że spotkamy się w prawdziwie wolnej i demokratycznej Polsce. Niech żyje Wolna, Niepodległa, Szczęśliwa Polska!"". ""Kij przywiązany do ciał. Strzały, krzyki. Niektórzy zaledwie ranni. Inni już martwi"" - Palmiry 1940 Prof. Krzysztof Komorowski, we wstępie do książki ""Armia Krajowa. Dramatyczny epilog"" tak oceniał rozkaz z 19 stycznia 1945 r.: ""Wprawdzie oficjalne rozwiązanie AK nie oznaczało końca jej działalności, ale zapobiegło, jak się wydaje, stratom trudnym do przewidzenia. Mimo wszystko nieuchronnie zbliżał się >czas tragicznego końca< Sił Zbrojnych w Kraju. Pacyfikacja podziemia niepodległościowego i ludności cywilnej została uruchomiona siłami kilkudziesięciu tysięcy funkcjonariuszy Wojsk Wewnętrznych NKWD i rodzimego aparatu bezpieczeństwa. W akcjach przeciwko podziemiu zbrojnemu i opozycji współdziałali z NKWD funkcjonariusze Urzędu Bezpieczeństwa Publicznego, Informacji Wojskowej, Korpusu Bezpieczeństwa Wewnętrznego, Milicji Obywatelskiej oraz sądownictwa. Aresztowanych akowców poddawano brutalnym przesłuchaniom (filtracjom), pozbawiano mienia osobistego i częstokroć włączano do kolumn jeńców niemieckich. Z tzw. więzień operacyjnych NKWD wywożono ich transportami kolejowymi do obozów pracy i kopalni m. in. na Uralu i w zachodniej Syberii. Według informacji Naczelnego Wodza gen. Tadeusza Komorowskiego (""Bór"") deportowano w tym czasie na wschód około 50 tys. żołnierzy Armii Krajowej. Innych terror i represje dotknęły w kraju, ze strony rodzimych sił bezpieczeństwa. Wielu zginęło"". ""Ci, którym udało się przeżyć i uniknąć terroru fizycznego - pisał prof. Komorowski - stawali przed dylematem: co dalej? Kontynuować walkę podziemną o suwerenność Polski? Czy też może zdecydować się na oportunizm lub swoisty +wallenrodyzm+ i, biorąc pod uwagę ogromne spustoszenie wojenne, włączyć się w nurt życia legalnego. Pokolenie Kolumbów, uwikłane w rozrachunki z przeszłością, dramatycznie doświadczone współczesnością, było skazane na gorycz zniewolenia w przyszłości. Nie dane było mu cieszyć się pełnią zwycięstwa nad Niemcami"". O dramacie żołnierzy AK tak pisał Kazimierz Wierzyński w wierszu ""Na rozwiązanie Armii Krajowej"" opublikowanym w lutym 1945 r.: ""Za dywizję wołyńską, nie kwiaty i wianki -Szubienica w Lublinie, Ojczyste Majdanki. Za sygnał na północy, bój pod Nowogródkiem -Długi urlop w więzieniu. Długi i ze skutkiem. Za bój o naszą Rossę, Ostrą Bramę, Wilno -Sucha gałąź lub zsyłka na rozpacz bezsilną. [...] Za Warszawę, Warszawę, powstańcze zachcianki -Specjalny oddział śledczy: >przyłożyć do ścianki< [...]"" W latach 1945-1947 część żołnierzy AK nadal prowadziła działalność niepodległościową m.in. w konspiracyjnych organizacjach: ""Nie"", Delegaturze Sił Zbrojnych na Kraj oraz Zrzeszeniu +Wolność i Niezawisłość+ (WiN). Ostatni dowódca AK gen. Okulicki w marcu 1945 r. został podstępnie aresztowany przez NKWD w Pruszkowie wraz z innymi przywódcami polskiego państwa podziemnego i przewieziony do moskiewskiego więzienia na Łubiance. W czerwcu tego roku w tzw. procesie szesnastu skazano go na 10 lat więzienia. Zmarł w nieznanych okolicznościach w sowieckim więzieniu w grudniu 1946 r.",Na zdjęciu oddział leśny AK pod Kałuszynem,
https://wiadomosci.onet.pl/tylko-w-onecie/sztuczka-putina-krzysztof-nieczypor-rosja-nie-chce-maczac-palcow-w-brudnym-biznesie/2gb85xw,"""Sztuczka"" Putina. ""Rosja nie chce maczać palców w brudnym biznesie na Donbasie""","W 2017 r. firma Wniesztorgserwis przejęła kontrolę nad zakładami przemysłowymi w Donbasie. Co jednak ciekawe FR, aby nie maczać palców w brudnym biznesie, ustaliła, że wszelkimi operacjami finansowymi zajmuje się bank z Osetii Południowej - mówi w rozmowie z Onetem Krzysztof Nieczypor, analityk ds. ukraińskich w Ośrodku Studiów Wschodnich.","Piotr Gruszka: Kto tak naprawdę teraz rządzi w Donbasie i Ługańsku? Krzysztof Nieczypor: Proste pytanie, trudna odpowiedź. Region jest całkowicie kontrolowany przez Rosję. Władze w obu republikach są wyznaczone bezpośrednio przez Kreml i co do tego nie ma żadnych wątpliwości. Wiemy, że ze strony rosyjskiej kuratelę pełnią dwie osoby: Władisław Surkow, doradca prezydenta Putina oraz – Dmitrij Kozak, wicepremier Rosji. Ten pierwszy prezentowany jest jako ""jastrząb"", osoba, która dąży do bezwzględnego podporządkowania Donbasu Federacji Rosyjskiej (FR) i stawia twarde warunki Kijowowi. Kozak jest przedstawiany jako polityk bardziej koncyliacyjny, który dąży do porozumienia. Czyli klasyczna gra w dobrego i złego policjanta... Tak. Ta strategia przedstawiana jest Ukrainie oraz Zachodowi. Kreml chce przekonać, że Rosja jest w stanie prezentować różne strategie co do konfliktu, w zależności od tego, jak toczą się wydarzenia. Obie republiki bez strumienia pieniędzy z Moskwy nie dałyby sobie rady. Jak duży jest to strumień? Rosja finansuje obie republiki na różne sposoby. Szacuje się nieoficjalnie, że ta pomoc wynosi od 1,5 do 2 mld dol. rocznie. Nie można mieć wątpliwości, że gdyby nie wsparcie Rosji, oba parapaństwa byłyby w głębokiej zapaści ekonomicznej. Jedną ze ścieżek wsparcia są ""białe konwoje"", czyli ciężarówki jadące z Moskwy na Donbas. Oprócz pomocy humanitarnej prawdopodobnie transportują one także broń i gotówkę przeznaczoną dla lokalnych watażków. W obu republikach funkcjonuje też tzw. zewnętrzna administracja dotycząca produkcji przemysłowej na tych terenach. Na Donbasie zostało dużo zakładów przemysłowych, które do 2014 r. należały albo do państwa, albo do oligarchów. One formalnie w 2017 r. zostały przejęte, gdy obie strony wprowadziły blokadę ekonomiczną. W konsekwencji prywatna firma pełni funkcję „zewnętrznej administracji”, sprawującej kontrolę nad produkcją w wielkich zakładach przemysłowych (metalurgicznych, węglowych). Kto to jest fizycznie? Wniesztorgserwis. To spółka kierowana przez Serhija Kurczenkę, zbiegłego do Rosji ukraińskiego oligarchę związanego z rodziną Wiktora Janukowycza. To bliski kolega syna byłego prezydenta Ukrainy. Przez te koligacje trafił na salony ukraińskiej elity. W 2017 r. Wniesztorgserwis przejął kontrolę nad zakładami przemysłowymi. Co jednak ciekawe FR, aby nie maczać palców w brudnym biznesie, ustaliła, że wszelkimi operacjami finansowymi zajmuje się bank z Osetii Południowej. Jak to? Osetia Południowa jest parapaństwem, choć nieuznawanym na arenie międzynarodowej, to uznawanym przez Kreml. Osetia ponadto uznaje Doniecką Republikę Ludową jako państwo. Stworzył się swoisty Trójkąt Bermudzki: Osetia – Rosja – Donieck. Osetyński bank oczywiście ma swoją filię w Moskwie, gdzie tak naprawdę realizowane są przepływy finansowe. Ten schemat pozwala Rosji oficjalnie odpierać zarzuty finansowego wspierania samozwańczych republik. Jak wygląda życie przeciętnego mieszkańca w pogrążonych w kryzysie republikach? Jak szacuje ONZ, na skutek konfliktu z obu republik, wyemigrowało ponad dwa mln mieszkańców. Wyjechały osoby najbardziej aktywne i przedsiębiorcze. Zostali przede wszystkim renciści i emeryci. ONZ określa ten konflikt jako „najstarszy na świecie”. Dlaczego? 1/3 osób, które zamieszkują teren obu republik, to są osoby w wieku emerytalnym. Emerytury i świadczenia są niezwykle niskie – oficjalna emerytura wynosi ok. 400 zł. Powszechnym zjawiskiem jest więc turystyka emerytalna. Na czym ona polega? Emeryci mieszkający w Donbasie są uprawnieni do otrzymywania świadczeń z obu stron. Wielu z nich regularnie przekracza „granicę”. Na Ukrainie jest obecnie duża dyskusja, czy państwo powinno płacić te świadczenia osobom, które z własnej woli zostały na terenach okupowanych. A co robią osoby czynne zawodowo? Budżetówka (nauczyciele, służby mundurowe) dostają stałe świadczenia, ale na niskim poziomie. A cała reszta próbuje jakoś wyżyć, prowadząc różnego rodzaju własną działalność gospodarczą. Niemniej, bardzo trudno oszacować, ile osób działa w prywatnym sektorze. Putin próbował rozładowywać trudną sytuację ludzi młodych przez dekret, zgodnie z którym wprowadzono uproszczony tryb uzyskiwania obywatelstwa rosyjskiego dla Ukraińców, którzy znajdują się obecnie na terytorium Rosji, a wcześniej mieszkali w Donbasie. Głównymi beneficjentami tego dekretu są młodzi przedstawiciele struktur państwowych. To był wybieg ze strony Rosji, który miał na celu skanalizowanie niezadowolenia społecznego ze względu na pogarszającą się sytuację gospodarczą w republikach. Ci młodzi ludzie, którzy walczą na froncie po stronie separatystów też mają swoje oczekiwania i mogą poczuć się zdradzeni przez Moskwę, która przecież obiecała im wsparcie. Jak wygląda porównanie przeciętnych zarobków w Donbasie i na Ukrainie? W ukraińskich regionach sąsiadujących z parapaństwami zarobki wynoszą w przeliczeniu ok. 1300 zł, a w republikach ok. 500 zł. Ale przynajmniej te osoby mają pracę. Szacuje się bowiem, że bezrobocie w Donbasie wynosi ok. 40 proc. Co gorsza, według badań ONZ aż 25 proc. mieszkańców ma problem z dostępem do żywności. Sytuacja jest dramatyczna. Obie republiki są odcięte od świata. Jedynym oknem, przez które mieszkańcy widzą co się dzieje, jest propaganda, którą serwuje Rosja. Jaki przedstawia się im obraz? Mieszkańcy porównują życie sprzed i po wybuchu wojny i widzą, że teraz jest znacznie gorzej. Dotyczy to przede wszystkim jakości produktów żywnościowych i AGD. To wszystko kładzione jest jednak na karb toczącego się konfliktu i działań władz w Kijowie, które celowo, w przekazie mediów rosyjskich, wykańczają Donbas. Ten przekaz powtarzany jest jak zdarta płyta zarówno przez media rosyjskie, jak i donbaskie. Wydawało się, że wybór na nowego prezydenta Wołodymyra Zełenskiego może coś zmienić w tej propagandzie. Do tej pory „bogiem wojny”, który doprowadził do konfliktu był Petro Poroszenko. Na początku prezydentury Zełenskiego ta propaganda nieco przycichła. Dano mu szansę na zmianę sposobu uprawiania polityki. To się już jednak zmienia. W zeszłym tygodniu w Ługańskiej Republice Ludowej dołączono prezydenta, jako głównodowodzącego siłami ukraińskimi, do śledztwa, które tam się toczy w sprawie przestępstw wojennych na Donbasie popełnionych przez siły zbrojne Ukrainy. Miesiąc miodowy się już skończył i Zełenski przedstawiany jest jako „wróg numer jeden”. Jakimi metodami kreowany jest światopogląd na Donbasie? Wszystkie ukraińskie programy są zagłuszane przez rosyjskie urządzenia. W jednej z dzielnic Doniecka stoi specjalny wóz wojskowy, który zagłusza radiowy i telewizyjny sygnał z ukraińskich stacji. Dostęp do mediów ukraińskich jest więc bardzo ograniczony. Podobnie jest z dostępem do internetu. W Donbasie funkcjonuje sieć Feniks, która jednak korzysta z serwerów rosyjskich, czyli podlega całkowitej cenzurze. Finalnie mieszkańcy otrzymują sformatowany, propagandowy przekaz zgodny z linią polityczną Moskwy. Czego głównie dotyczy ten przekaz? Oskarżania władz w Kijowie o sprowokowanie konfliktu, doprowadzenia do zapaści gospodarczej regionu i krytyki poczynań Zachodu: Europy i USA. Czy Kijów ma jakikolwiek wpływ na to co dzieje się w obu republikach? Wśród pierwszych pomysłów nowego prezydenta była chęć walki o umysły. 15 lutego ma zostać stworzony pierwszy rosyjskojęzyczny kanał przeznaczony dla mieszkańców Donbasu. To ma być stacja telewizyjna nadająca programy o charakterze politycznym i rozrywkowym. Ma przedstawiać ukraiński punkt widzenia. Wcześniej wspominał pan o zagłuszaniu stacji ukraińskich. Jest pomysł jak to obejść? Na razie nie znamy szczegółów. Natomiast wiemy, że Kijów chce się zwrócić do mieszkańców republik z przekazem, że Ukraina to ich państwo, że Ukraina nie zapomina o swoich mieszkańcach. Pana zdaniem przyniesie to skutek?",Władimir Putin,
https://wiadomosci.onet.pl/kraj/premier-morawiecki-w-katowicach-nie-damy-sie-sprowokowac-bredniom-ze-wschodu/5tw7brn,"Mateusz Morawiecki: Jesteśmy atakowani przez rosyjskich urzędników. Mówimy temu stanowcze ""nie""","- Trzeba walczyć o patriotyzm, prawdę, wolność i o sprawiedliwość - powiedział dziś premier Mateusz Morawiecki w Katowicach. Szef rządu mówił m.in. o historycznej narracji Rosji, stwierdzając: ""nie damy się zastraszyć"". - Nie damy się sprowokować kłamstwom i bredniom, które płyną zza wschodniej granicy - dodał.","Prezydent Andrzej Duda oraz premier Mateusz Morawiecki wzięli udział w ""Karczmie Piwnej"" Zarządu Regionu Śląsko-Dąbrowskiego NSZZ ""Solidarność"". W swoim wystąpieniu premier wskazał na nowe priorytety, cztery wyścigi, jak je nazwał. Jako pierwszy wymienił wyścig gospodarczy, a jako drugi - wyścig o wartości. - Drugi wyścig to wyścig o wartości. Tutaj dbamy o wartości arcypolskie, jak rodzina, jak wiara, jak prawo, prawo równe dla wszystkich; równe dla wszystkich to jest praworządność - mówił. - Drodzy sędziowie, drodzy prawnicy, to jest dopiero praworządność, i to są nasze wartości - wskazał Morawiecki. Trzeci wyścig to - jak wymienił - wyścig o pamięć. - Dziś jesteśmy manipulowani, jesteśmy atakowani przez najwyższych urzędników Federacji Rosyjskiej. Mówimy temu stanowcze ""nie"". Będziemy na całym świecie walczyć o dobre imię Polski, bo to nie tylko walka o przeszłość, o pamięć - podkreślił. Szef rządu wskazał, że kto nie szanuje swoich przodków, swoich bohaterów, ten nie szanuje siebie dzisiaj i nie ma prawa do przyszłości. - Nie ma prawa do dobrej przyszłości. Dlatego nie damy się zastraszyć, nie damy się sprowokować różnym kłamstwom i bredniom, które płyną zza wschodniej granicy. My pierwsi, nasi przodkowie stawili czoła niemieckiej i sowieckiej barbarzyńskiej zarazie - powiedział. Czwarty wyścig - według premiera - to wyścig o ducha polskiego - ""może najważniejszy, najmniej uchwytny, najmniej materialny"". - I tu dziękuję raz jeszcze wszystkim ludziom Solidarności, bo to wasza wielka sprawa, wasze wartości, które przenieśliście przez te 40 lat, jednocześnie ciągnąc te wartości z przeszłości: Armii Krajowej, naszych bohaterów. To one są fundamentem walki o ducha polskiego narodu - mówił Morawiecki. - Jestem przekonany, że tę walkę zwyciężymy, bo Polska będzie taka, jacy będą Polacy. Ale również my będziemy ukształtowani przez Rzeczpospolitą w przyszłości. Dlatego trzeba walczyć o patriotyzm, o prawdę, o wolność, i o sprawiedliwość - podkreślił. Premier przyznał, że ""te wielkie wartości Solidarności"" to najczęstszy temat jego rozmów z prezydentem. - Pan prezydent Andrzej Duda jest, można tak powiedzieć, dzieckiem i spadkobiercą Solidarności. Dzięki niemu mamy dzisiaj tę lepszą Polskę, którą wywalczyliśmy w ostatnich czterech latach. Dziękujemy panie prezydencie - zwrócił się do Andrzeja Dudy.","Piotr Duda, Mateusz Morawiecki i Andrzej Duda w Katowicach",
https://wiadomosci.onet.pl/swiat/rosja-otworzy-centrum-archiwow-z-ii-wojny-swiatowej-putin-zamkniemy-ohydne-usta/6mrp0b0,"Władimir Putin zapowiada ""zamknięcie ohydnych ust"" tym, którzy ""próbują przeinaczyć historię""","Swoją zapowiedź prezydent Rosji wygłosił dziś w Petersburgu. Putin mówił o tym, informując o planowanym otwarciu centrum archiwalnych dokumentów dotyczących II wojny światowej.","- Zamkniemy ohydne usta, otwierane przez niektórych działaczy za granicą po to, by osiągnąć chwilowe polityczne cele, zamkniemy je prawdziwą gruntowną informacją - powiedział Putin na spotkaniu z weteranami i przedstawicielami organizacji patriotycznych. Jego słowa cytuje m.in. agencja RIA Nowosti. Na stronie internetowej agencji zamieszczono również inny cytat z wypowiedzi prezydenta Rosji oraz nagranie, na którym Putin mówi: ""Obowiązkowo utworzymy centrum dokumentów archiwalnych, materiałów filmowych i zdjęciowych. I zamkniemy usta tym, którzy próbują przeinaczyć historię, ukazać ją w fałszywym świetle i umniejszyć rolę naszych ojców i dziadów, naszych bohaterów, którzy ginęli, broniąc swojej ojczyzny i praktycznie całego świata przed brunatną zarazą, przed nazizmem"". RIA Nowosti relacjonuje, że jako przykład Putin podał Izrael, który ""ani na sekundę nie pozwala zapomnieć o Holokauście"". Centrum archiwalnych dokumentów oraz jego strona internetowa będą dostępne dla Rosjan i ""całego świata"" - pisze agencja, cytując słowa prezydenta.",Władimir Putin,
https://wiadomosci.onet.pl/tylko-w-onecie/przygnebiajace-slowa-prezydenta-dudy-newsletter/vdx92fs,Przygnębiające słowa prezydenta Dudy [NEWSLETTER],"- Nie będą nam tutaj w obcych językach narzucali, jaki ustrój mamy mieć w Polsce i jak mają być prowadzone polskie sprawy – mówił na spotkaniu z mieszkańcami Zwolenia Andrzej Duda, z biało-czerwono wystrojonymi tancerkami w tle. Miał na myśli oczywiście rozgrywający się w UE spór o polskie sądy, choć to bez większego znaczenia. Te słowa są przygnębiające na wielu poziomach.","Po pierwsze, każą zadać pytanie, czy nasz prezydent czuje się Europejczykiem. Bo stawia prostą opozycję: my Polacy kontra oni obcy i do szufladki „obcy” wrzuca jak leci wszystkich, którzy nie mówią po polsku. Nie ma znaczenia, że jesteśmy jednym organizmem, jesteśmy częścią Europy i Unii Europejskiej i w tejże Unii mówimy wieloma językami. Czy gdyby Frans Timmermans albo Vera Jourova nauczyli się polskiego i po polsku komentowali reformę wymiaru sprawiedliwości, to prezydent Duda z uwagą wysłuchałby ich krytyki? Po drugie, to oczywiście ominięcie meritum sporu. Nie liczy się, co ktoś do nas mówi. Liczy się to, w jakim języku. A gdyby ktoś jednak mówił w tym samym języku, to można by było przecież znaleźć inne kryteria, żeby go wykluczyć. Proszę w tym zdaniu w wykropkowane miejsce podstawić dowolną grupę społeczną i mają Państwo od prezydenta sposób na uniknięcie niewygodnych pytań:. Nie będą nam tutaj……… narzucali, jaki ustrój mamy mieć w Polsce. Po trzecie, to kolejny już przykład grania przez PiS narodowościową kartą. A argumenty nacjonalistyczne bardzo łatwo przelicytować. Są już w Sejmie ludzie, którzy mogą w nieskończoność opowiadać o sobie jako największych patriotach jakich Polska nosiła. Ludzie, którzy słowami o Bogu, Honorze i Ojczyźnie będą argumentować w każdej dyskusji, choćby na najbardziej błahy temat. Ściganie się z nimi na ksenofobiczne wycieczki jest skazane na porażkę. Po czwarte, takie słowa się odkładają. Pojedyncze mogą iść czasem w zapomnienie, ale ich suma już nie. Można oczywiście to wszystko zbyć stwierdzeniem, że to taka polityczna konwencja, że prezydent Andrzej Duda mówi do swojego elektoratu, który chce bezustannie podtrzymywać w politycznym wzmożeniu, w poczuciu osaczenia przez czyhających na nas z każdej strony Obcych. Że to tak nie do końca serio w sumie, bo to kampania wyborcza, a w kampanii się przecież mówi różne rzeczy, jak w „Misiu” („Mówiłem, mówiłem… różne rzeczy mówię”). To jest oczywiście część tego obrazka. Ale nie jest żadnym usprawiedliwieniem. Każde takie słowa dokładają cegiełkę do ogólnej atmosfery społecznej, każde płyną do milionów Polaków i osadzają się w nas niczym niesione przez rzekę piaski, muły, gałęzie i śmieci. I jeśli kiedyś odrodzenie nacjonalizmów w Europie przybierze naprawdę poważniejszą formę, jeśli Brexit okaże się dopiero początkiem procesu rozpadu naszej europejskiej wspólnoty, to prezydent Andrzej Duda będzie miał do tego rozpadu swój wkład. Piotr Kozanecki jest autorem Informacyjnego Newslettera Onetu – zapisz się już dziś! Tu znajdziesz formularz. Z mieszaniną grozy i podziwu patrzymy często na dyplomację i propagandę naszego dużego sąsiada ze wschodu. Spośród milionów stron dokumentów o II wojnie publikują kilkadziesiąt. Spośród tych kilkudziesięciu stron wybierają jedno zdanie i wypuszczają je w komunikacie na Facebooku. Zdanie o tym, że Armia Krajowa unicestwiła pozostałych po powstaniu warszawskim w stolicy Ukraińców i Żydów trafia do AFP, a z AFP to już wiadomo – leci do mediów na świecie. Każde wytłumaczenie tego zdania będzie wymagało z naszej strony ułożenia zdań co najmniej kilku. A kto będzie czytał kilka zdań, jak może przeczytać jedno? Nasi dziennikarze przeczytali opublikowane przez Rosję dokumenty. Nie ma w nich niczego, czego byśmy już od dawna nie wiedzieli. Odpowiedział na nie także nasz IPN Miała sukcesywnie wyprowadzać pieniądze z kasy Centralnego Biura Antykorupcyjnego. Z nieoficjalnych informacji Onetu wynika, że pracownica tej instytucji mogła okraść ją na nawet blisko pięć mln zł. Kobieta została już zatrzymana i aresztowana. Wszystko wskazuje na to, że to ta sprawa miała być powodem odwołania w ostatnim czasie dwóch ważnych dyrektorów Biura. Senat przez trzy dni prowadził debatę na temat noweli ustaw sądowych, którą w grudniu przyjął Sejm. Dziś liczbą 51 głosów odrzucono projekt w całości. Posłowie PiS wcześniej opowiadali się za przyjęciem ustawy. 37 proc. sprawców przemocy wobec dzieci to ich ojcowie, 20 proc. – konkubenci matek.",,
https://wiadomosci.onet.pl/swiat/brytyjski-historyk-rosyjskie-klamstwa-przyniosa-odwrotny-skutek/dm4vhrm,Brytyjski historyk: rosyjskie kłamstwa przyniosą odwrotny skutek,"Reżim Władimira Putina manipuluje historią, aby odwracać uwagę od bieżących spraw i aby umacniać mit założycielski, którym dla putinowskiej Rosji jest II wojna światowa. W dłuższej perspektywie przyniesie to skutek odwrotny od zamierzonego - mówi brytyjski historyk Roger Moorhouse.","- Przede wszystkim musimy spojrzeć na motywacje wewnętrzne Putina. Jeśli popatrzeć na ostatnie kilka miesięcy, to nie były one szczególnie udane dla Rosji – np. skandal dopingowy, który postawił ten kraj w bardzo złym świetle czy rozwój sytuacji na Ukrainie, gdzie Władimir Putin nie osiągnął celów, które zamierzał. Na jednym poziomie można powiedzieć, że te działania Putina to taktyka, żeby skierować uwagę mediów czy społeczeństwa na jakieś wyimaginowane problemy za granicą – mówi Moorhouse, zapytany o to, jakie cele przyświecają rosyjskim manipulacjom historycznym. Ale dodaje, że jest jeszcze drugi poziom. - II wojna światowa dla putinowskiej Rosji pełni rolę czegoś w rodzaju mitu założycielskiego. Ten mit jest całkowicie binarny, czarno-biały. Związek Sowiecki może być w tym micie tylko ofiarą lub zwycięzcą, nie ma miejsca na żadne odcienie szarości. W tej mitologii nie mieści się, że Związek Sowiecki czy Armia Czerwona robiły coś, co byłoby niewłaściwe, moralnie wątpliwe. To oznacza, że ta narracja może się odnosić tylko do lat 1941-45, a wszystko, co jest przeciwko tej narracji, jest niedopuszczalne – wyjaśnia historyk. Według niego ""to, co robi Putin, zwłaszcza mówiąc o nazistowsko-sowieckim pakcie (Ribbentrop-Mołotow), w ostatecznym rozrachunku będzie miało skutek odwrotny od zamierzonego, bo świat zaczyna się tym interesować w stopniu większym niż wcześniej"". - Ludzie w krajach, które nie były bezpośrednio dotknięte jego skutkami, jak Polska czy państwa bałtyckie, nie byli szczególnie zainteresowani tą sprawą i niewiele o tym wiedzieli. Putin, podnosząc ten temat, mimowolnie zachęca, by się o tym dowiedzieć więcej – uważa Moorhouse. Podkreśla, że jeszcze 10 lat temu, na Zachodzie ludzie nie mieli powszechnej świadomości tego, czym był niemiecko-sowiecki pakt z 1939 r. i nie zdawali sobie sprawy z faktu, że w latach 1939-41 Związek Sowiecki i nazistowskie Niemcy ze sobą współpracowały. Wskazuje, że duże znaczenie dla podnoszenia tej świadomości mają również działania podejmowane w celu przedstawiania prawdziwej wersji historii, jak np. przyjęta we wrześniu ub.r. rezolucja Parlamentu Europejskiego. Moorhouse zauważa jednak, że o ile na zachodzie Europy wiedza na temat współpracy Hitlera ze Stalinem się zwiększa, to przeciętny Rosjanin zna tylko oficjalną wersję historii i zmiana tego stanu będzie bardzo trudna. - Pamiętajmy, że każdy naród ma swoją wersję historii. Ale krajach takich jak Wielka Brytania czy Polska jest wolność badań, można publikować odmienne, czasem zupełnie sprzeczne z uznanymi opinie, co w Rosji jest znacznie trudniejsze. W rezultacie rosyjska wersja historii nigdy nie została odłączona od sowieckiej, zwłaszcza w odniesieniu do II wojny światowej – wskazuje rozmówca. Jak zauważa, był krótki moment w latach 90., za prezydentury Borysa Jelcyna, gdy próbowano zmierzyć się z sowiecką wersją historii w sposób tak obiektywny jak to możliwe i tak krytyczny, jak to możliwe. Ale - jak dodaje ekspert - ten moment zakończył się krótko po dojściu do władzy Putina; teraz następuje rehabilitacja Stalina i nie ma żadnego miejsca na realną krytykę działań Armii Czerwonej podczas II wojny światowej. - Nie sądzę, by wielu zwykłych Rosjan rozumiało ten dwuletni okres na początku wojny, gdy Związek Sowiecki deklarował się jako neutralny, ale tak naprawdę dokonywał inwazji na sąsiadów – Polskę, Finlandię czy kraje bałtyckie. Czyli faktycznie był po złej stronie w tej wojnie – podkreśla Moorhouse. Historyk mówi, że jedynym, co Polska i świat zachodni mogą realnie zrobić, aby powstrzymać rosyjskie manipulacje historią, jest konsekwentne, stałe, rzeczowe i spokojne mówienie prawdy. - Nie możemy zmienić putinowskiego reżimu, bo to musi wypłynąć z samej Rosji, więc jedynym, co zewnętrzny świat może zrobić, jest powtarzanie prawdy – zaznacza Moorhouse. Ekspert podkreśla, że odpowiedź polskiego premiera Mateusza Morawieckiego na słowa Putina w grudniu ub.r., była przykładem właściwej reakcji. - Uważam, że oświadczenie premiera Morawieckiego na ten temat było bardzo dobre, w pewien sposób gniewne, ale historycznie prawdziwe – ocenia brytyjski historyk. I dodaje, że coraz więcej osób zdaje sobie sprawę z zagrożeń związanych z rosyjską propagandą. - Sądzę, że świat jest teraz znacznie lepiej poinformowany i wie znacznie więcej, jak Rosja działa w kwestii dezinformacji, np. wie o farmach trolli itp. - zauważa Moorhouse. - Jeszcze pięć lat temu byliśmy całkiem naiwni w tych kwestiach, ale świat przestał już być naiwny. Jesteśmy znacznie lepiej wyposażeni do tego, by się mierzyć z taką narracją. Szczęśliwie mieszkamy w wolnym kraju i możemy walczyć z dezinformacją, mówiąc prawdę. Rozmówca PAP zaznacza, że trzeba nastawić się na to, iż będzie to długa walka. Moorhouse podkreśla, że kluczowe jest, aby zachodni politycy w imię różnych interesów nie dali się zwieść Putinowi. Według niego powinni oni zbojkotować obchody Dnia Zwycięstwa w maju w Moskwie. - Wszystkie europejskie państwa powinny pomyśleć dwa razy przed wysłaniem swoich przedstawicieli na obchody, bo będzie to wykorzystywane propagandowo przez reżim Putina. Będzie to faktycznym wpisaniem się w rosyjską, postsowiecką kłamliwą narrację na temat II wojny światowej – ocenia ekspert. Wyraża jednocześnie obawę, że do takiego gremialnego bojkotu nie dojdzie. Zapytany o to, jak widzi przyszłość Rosji w perspektywie najbliższych kilku lat, Moorhouse nie jest optymistą. - Chciałbym widzieć Rosję zmierzającą w kierunku społeczeństwa obywatelskiego, właściwie funkcjonującej demokracji i dobrych relacji z resztą Europy, ale w chwili obecnej, jeśli mowa o perspektywie pięciu czy kilku lat, nie widzę przesłanek, by miało się to wydarzyć – powiedział. Roger Moorhouse jest brytyjskim historykiem i pisarzem specjalizującym się w historii II wojny światowej. Jest autorem kilkunastu książek na ten temat, z których najważniejsza to ""Pakt diabłów. Sojusz Hitlera i Stalina"" o współpracy niemiecko-sowieckiej w latach 1939-41. W 2019 r. wydał książkę pt. ""Polska 1939. Pierwsi przeciw Hitlerowi"".",Roger Moorhouse,
https://wiadomosci.onet.pl/kraj/premier-komentuje-opublikowane-przez-rosje-dokumenty/v22b972,"Premier komentuje rosyjskie dokumenty. ""Myślałem, że świat z Orwella już się skończył""","Kolejne ""rewelacje historyczne"" w wydaniu rosyjskim; a wydawało mi się, że świat z Orwella skończył się wraz z upadkiem systemu komunistycznego - napisał w piątek późnym wieczorem na Facebooku premier Mateusz Morawiecki, odnosząc się do dokumentów opublikowanych przez władze Federacji Rosyjskiej.","""Kolejne ""rewelacje historyczne"" w wydaniu rosyjskim. Tym razem oddziały Armii Krajowej miały mordować Żydów i Ukraińców podczas II wojny światowej"" - czytamy we wpisie na profilu FB premiera Morawieckiego. Premier zastanawia się ""ile jeszcze tego typu bredni potrafią spreparować ci, którzy przez kilkadziesiąt lat zbrodnię w Katyniu przypisywali Niemcom, nie przyznawali się do tajnych układów z Hitlerem w sierpniu 1939 roku, w wyniku którego dokonano rozbioru Polski, czy wywołania głodu na Ukrainie na początku lat trzydziestych, w wyniku którego śmierć poniosło ponad 8 mln Ukraińców, Rosjan, Kazachów i innych nacji, wchodzących w skład ówczesnego Związku Sowieckiego?"". ""A wydawało mi się, że świat z Orwella skończył się wraz z upadkiem systemu komunistycznego. Czyżby jednak był jego wielki comeback made in Russia?"" - napisał premier Morawiecki. W piątek ministerstwo obrony Rosji poinformowało o publikacji odtajnionych dokumentów dotyczących m.in. wkroczenia Armii Czerwonej do Warszawy 17 stycznia 1945 r. Resort podkreślił, że publikacja dokumentów, to ""kontynuacja działalności mającej na celu ochronę prawdy historycznej"". Publikacja zbiegła się z obchodami 17 stycznia 1945 r., który to dzień Rosjanie określają jako dzień ""wyzwolenia Warszawy"". ""Dokumenty te świadczą o tym, że oddziały Armii Krajowej unicestwiły Ukraińców i Żydów w mieście"" - napisano w oświadczeniu resortu zamieszczonym na Facebooku. Wiceszef polskiego MSZ w rozmowie z PAP publikację Rosji określił jako ""prowokacyjną"". Publikując dokumenty dotyczące 17 stycznia 1945 r., Rosja wykonuje kolejne dość prowokacyjne i w naszej ocenie nerwowe ruchy, usiłując oskarżyć Polskę o zbrodnie wojenne, nie mając do tego jakichkolwiek faktycznych podstaw - ocenił w rozmowie z PAP wiceszef MSZ Paweł Jabłoński. We wcześniejszych wypowiedziach na temat publikacji zaznaczył, że to ""kolejna próba zakłamywania historii"". Szef MSZ Rosji Siergiej Ławrow podczas piątkowego briefingu stwierdził, że Rosja będzie czynić wszystko, aby przeciwdziałać ""fałszowaniu historii""; zaznaczył, że Rosja jest otwarta na dialog na podstawie dokumentów archiwalnych.",Mateusz Morawiecki,
https://wiadomosci.onet.pl/kraj/senat-reaguje-na-twierdzenia-wladimira-putina-jednomyslna-uchwala/5c66lzj,Senat reaguje na twierdzenia Władimira Putina. Jednomyślna uchwała,"Senat wyraża głęboki sprzeciw wobec podejmowanych przez prezydenta Rosji Władimira Putina i inne władze Rosji, prób rozpowszechnienia nieprawdziwych sformułowań, jakoby Polska współpracowała z III Rzeszą i była współodpowiedzialna za wybuch II wojny światowej - czytamy w uchwale przyjętej w piątek przez wyższą izbę polskiego parlamentu.","Za przyjęciem uchwały głosowało 99 senatorów, czyli wszyscy obecni na sali. ""Senat Rzeczypospolitej Polskiej wyraża głęboki sprzeciw wobec podejmowanych przez Prezydenta Władimira Putina i inne władze Federacji Rosyjskiej prób rozpowszechnienia w międzynarodowej opinii publicznej nieprawdziwych sformułowań, jakoby Polska współpracowała z III Rzeszą i była współodpowiedzialna za wybuch II wojny światowej – wojny, która przyczyniła się do spustoszenia nie tylko naszego kraju, lecz również Europy i świata, śmierci wielu milionów ludzi, i doprowadziła do tragedii Holokaustu, czystek etnicznych, przesiedleń, zniszczeń i ludzkich tragedii"" - czytamy w senackiej uchwale. Jak podkreślono w uchwale, ""działania takie stanowią próbę rozgrzeszenia Federacji Rosyjskiej, uznającej się za spadkobierczynię Związku Socjalistycznych Republik Sowieckich, z jej aktywnego udziału w latach 1939–1941 w działaniach wojennych po stronie narodowosocjalistycznych Niemiec"". Senat wyraża w uchwale sprzeciw ""wobec prób negowania faktu, uznanego w publicznych deklaracjach Prezydenta Rosji Borysa Jelcyna w 1993 r. i Premiera Rosji Władimira Putina w 2010 r. podczas ich wizyt w Polsce, że początkiem II wojny światowej była agresja III Rzeszy na Rzeczpospolitą Polską w dniu 1 września 1939 r.""",Posiedzenie Senatu,
https://wiadomosci.onet.pl/kraj/wiceszef-msz-pawel-jablonski-rosjanie-wykonuja-nerwowe-ruchy/mrybjxx,Wiceszef MSZ: Rosjanie wykonują nerwowe ruchy,"- Publikując dokumenty dotyczące 17 stycznia 1945 r., Rosja wykonuje kolejne dość prowokacyjne i w naszej ocenie nerwowe ruchy, usiłując oskarżyć Polskę o zbrodnie wojenne, nie mając do tego jakichkolwiek faktycznych podstaw - ocenił wiceszef MSZ Paweł Jabłoński.","W piątek ministerstwo obrony Rosji poinformowało o publikacji odtajnionych dokumentów dotyczących m.in. wkroczenia Armii Czerwonej do Warszawy 17 stycznia 1945 r. Resort podkreślił, że publikacja dokumentów, to ""kontynuacja działalności mającej na celu ochronę prawdy historycznej"". Publikacja zbiegła się z obchodami 17 stycznia 1945 r., który to dzień Rosjanie określają jako dzień ""wyzwolenia Warszawy"". ""Dokumenty te świadczą o tym, że oddziały Armii Krajowej unicestwiły Ukraińców i Żydów w mieście"" - napisano w oświadczeniu resortu zamieszczonym na Facebooku. W odtajnionych aktach pojawiają się też raporty ""kapitana Olega"", z których ma wynikać, że Armia Krajowa w czasie Powstania Warszawskiego mordowała Ukraińców i Żydów. Naszą analizę opublikowanych dokumentów można przeczytać tutaj. Wiceszef MSZ w rozmowie publikację Rosji określił jako ""prowokacyjną"". Jabłoński ocenił, że rosyjską nerwowość obrazuje tweet rosyjskiego MSZ, który został zamieszczony w odpowiedzi na grafikę polskiego resortu dyplomacji. - Polski resort spraw zagranicznych opublikował grafikę z informacją, że o ile szanujemy krew przelaną przez indywidualnych żołnierzy radzieckich, o tyle nie przynieśli nam oni żadnej wolności. MSZ Rosji odpowiedziało, że oni wyzwolili nas od nazistów i uratowali nam życie - ale o swoją wolność Polacy powinni byli zadbać sami. W zasadzie można powiedzieć: tak właśnie było – oni nie przynieśli nam wolności i sami to tym wpisem potwierdzają - stwierdził wiceszef MSZ. Jabłoński przypomniał również, że od kilku dni pojawia się wiele wypowiedzi historyków w mediach zagranicznych, dotyczących II wojny światowej, w tym tekst Rogera Moorhouse'a opublikowany w ""The Times"" w odpowiedzi ambasadorowi rosyjskiemu. - To też jest poniekąd odpowiedź na działania polskiego MSZ, bo my zwracamy się do przedstawicieli innych państw, przypominając, jaka była prawda. Jeśli dzisiaj (szef rosyjskiego MSZ - red.) Siergiej Ławrow zarzuca nam, że staramy się przekonywać inne państwa, żeby stanęły po naszej stronie, to trzeba odpowiedzieć, że inne państwa stają po naszej stronie, dlatego że jest to równoznaczne ze stawaniem po stronie prawdy, a większości krajów nie trzeba do tego specjalnie przekonywać - powiedział Jabłoński. - Oczywiście my podejmujemy działania dyplomatyczne, bo to jest niezbędne w tego rodzaju sprawach - zaznaczył. Szef MSZ Rosji Siergiej Ławrow podczas piątkowego briefingu stwierdził, że Rosja będzie czynić wszystko, aby przeciwdziałać ""fałszowaniu historii"" i zaznaczył, że Rosja jest otwarta na dialog na podstawie dokumentów archiwalnych. Ławrow mówił też, że Rosja wie o tym, iż Polska namawia przedstawicieli krajów zachodnich, by na uroczystościach w Izraelu 23 stycznia przedstawiali w wystąpieniach polski punkt widzenia. Wiceszef polskiego MSZ przypomniał również o piątkowych uroczystościach w Warszawie upamiętniających sekretarza poselstwa szwedzkiego w Budapeszcie Raoula Wallenberga, który uratował dziesiątki tysięcy Żydów z Holokaustu. - To jest pewien symbol, że 17 stycznia 1945 r., w dniu, co do którego Rosjanie chcieliby nam wmówić, że przynieśli wyzwolenie, to w istocie właśnie tego dnia aresztowali człowieka, który walczył z nazizmem, przeciwdziałał Holokaustowi, uratował dziesiątki tysięcy Żydów. Rosjanie wywieźli go do Związku Radzieckiego, bo prawdopodobnie mógł mieć wiedzę o zbrodni katyńskiej. Dziś oddaliśmy mu w Warszawie hołd wraz z przedstawicielami wielu ambasad - mówił Jabłoński. Czytaj także: IPN odpowiada na odtajnienie rosyjskich dokumentów z II wojny światowej",Wiceszef MSZ Paweł Jabłoński,
https://wiadomosci.onet.pl/kraj/ipn-odpowiada-na-odtajnienie-rosyjskich-dokumentow-z-ii-wojny-swiatowej/sexyg77,IPN odpowiada na odtajnienie rosyjskich dokumentów z II wojny światowej,"""Opublikowane dokumenty nie wnoszą żadnych szczególnie znaczących nowych informacji na temat sowieckich działań w latach 1944-1945"" - pisze Instytut Pamięci Narodowej. W piątek - w 75. rocznicę wkroczenia wojsk sowieckich do Warszawy - rosyjskie ministerstwo obrony opublikowało swoje akta dotyczące tamtych wydarzeń z II wojny światowej.","O tym, że odtajniono szereg dokumentów dotyczących II wojny światowej, rosyjski resort obrony poinformował m.in. w mediach społecznościowych. Na Facebooku pojawił się długi wpis, w którym podsumowano zawartość opublikowanego zbioru. Odtajnienie dokumentów następuje w 75. rocznicę ""wyzwolenia Warszawy"" - jak Rosjanie nazywają wkroczenie Armii Czerwonej do zrównanej z ziemią stolicy Polski, niemal cztery miesiące po upadku Powstania Warszawskiego, które rozpaczliwie liczyło na pomoc Sowietów. ""Z dokumentów archiwalnych z tego okresu wynika, że mimo ograniczonych zasobów i wyczerpania ciężkimi walkami, dowództwo Armii Czerwonej dołożyło wszelkich starań, aby wesprzeć Powstanie Warszawskie, dostarczając broń, żywność, paliwo, wywiad i pociski artyleryjskie"" - twierdzi rosyjski resort obrony. W odtajnionych aktach pojawiają się też raporty ""kapitana Olega"", z których ma wynikać, że Armia Krajowa w czasie Powstania Warszawskiego mordowała Ukraińców i Żydów. Naszą analizę opublikowanych dokumentów można przeczytać tutaj. Do rosyjskich dokumentów odniósł się jeszcze tego samego dnia polski Instytut Pamięci Narodowej. ""Opublikowane dokumenty nie wnoszą żadnych szczególnie znaczących nowych informacji na temat sowieckich działań w latach 1944-1945. W okresie tym Związek Sowiecki, walcząc z Niemcami, jednocześnie prowadził konsekwentną politykę zmierzającą do uniemożliwienia odbudowy niepodległej Rzeczypospolitej Polskiej"" - pisze Instytut w komunikacie zamieszczonym na jego stronie. ""Pierwsza część dokumentów dotyczy Powstania Warszawskiego. Pomijają one milczeniem sowieckie działania ukierunkowane na umożliwienie Niemcom likwidacji Powstania Warszawskiego oraz na rzecz zablokowania możliwości zwiększenia zachodniej, alianckiej pomocy przez większość okresu walk powstańczych (niemal do połowy września 1944). Nie pokazują zwalczania i niszczenia przez siły sowieckie oddziałów AK, idących na pomoc Powstaniu"" - twierdzi IPN. ""Wszystkie pokazane dokumenty pochodzą z końca września i z października 1944 r., kiedy Sowieci zajęli prawobrzeżną część stolicy oraz pozwolili na ograniczone (ale nagłaśniane) działania zbrojne wobec pozostałej części miasta (w rzeczywistości nieprowadzące do zmiany sytuacji frontowej)"" - czytamy dalej w komunikacie. ""Kolejne dokumenty są materiałami wytworzonymi przez sowiecki i komunistyczny aparat represji i propagandy w latach 1944-1945. Podobnie jak tego rodzaju materiały wytwarzane przez niemieckie okupacyjne organy represji, sowieckie dokumenty pokazują zwalczanie jednostek Armii Krajowej i sił niepodległościowych, traktowanych jako >>bandyci z AK<<"" - zaznacza Instytut. ""Działania samoobronne AK przeciw sowieckiemu zniewoleniu, masowym represjom i mordom dokonywanym przez NKWD i inne formacje na ziemiach zajętych przez ZSRS Rosjanie fałszywie przedstawiają jako >>działania terrorystyczne<<, ukrywając całokształt sowieckiej polityki przeciw niepodległości Polski w latach 1944-1945. To typowe zabiegi propagandy komunistycznej z czasów Stalina"" - pisze IPN. W dalszej części IPN opisuje rosyjskie dokumenty dotyczące wkroczenia wojsk sowieckich do zrujnowanej Warszawy w styczniu 1945 r. ""Powielają one znane już, niezgodne z faktami ujęcia tej problematyki. Nie ma żadnych dokumentów na temat kulis sowieckiej polityki w czasie, kiedy Stalin zatrzymał front i dał Niemcom możliwość stłumienia Powstania Warszawskiego oraz – przez kolejne miesiące – systematycznego wyburzania i wypalania polskiej stolicy"" - czytamy. ""Z przedstawionych dokumentów nie dowiemy się o dokonywanych w całym kraju zbrodniach sowieckich – mordach, rabunkach i gwałtach oraz o rabunku infrastruktury przemysłowej, wywożonej w sposób zorganizowany do ZSRS. Nie zostały tu opublikowane dokumenty ukazujące skalę sowieckich represji"" - podkreśla IPN. ""Jak wszystkie tego rodzaju akta, powyższe dokumenty wymagają historycznej weryfikacji w zderzeniu z innymi świadectwami epoki. Instytut Pamięci Narodowej apeluje do Federacji Rosyjskiej o politykę jawności i o udostępnienie historykom całości materiałów sowieckiego wojska oraz aparatu represji, wytworzonych w latach komunistycznego totalitaryzmu"" - konkluduje Instytut. Pełną treść komunikatu IPN można przeczytać tutaj.",Władimir Putin,
https://wiadomosci.onet.pl/tylko-w-onecie/putin-golebia-twarz-jastrzebia-czy-polska-jest-przygotowana-na-jego-kolejne-kroki/t3l6h8c,Putin – gołębia twarz jastrzębia. Czy Polska jest przygotowana na jego kolejne kroki? [KOMENTARZ],"Ostatnie wydarzenia na Bliskim Wschodzie pokazują, jak umiejętnie prezydent Federacji Rosyjskiej wykorzystuje każde napięcie, potencjalny lub realny kryzys międzynarodowy do kreowania Rosji jako aktywnego gracza i aktora areny stosunków międzynarodowych. Polska powinna być przygotowana na kolejny krok Putina, którym może być wojna cybernetyczna - pisze w analizie dla Onetu generał Jarosław Stróżyk.","Syria, Iran, Libia, Irak, Białoruś czy też Wenezuela to główne obszary pokojowej aktywności. Jeden z żartów, iż najbezpieczniejsza granica to taka, gdzie po obu stronach stacjonują żołnierze rosyjscy, przybiera niebezpiecznie realnego wymiaru. Gołębi uśmiech nie przeszkadza Putinowi w aktywnym promowaniu zalet rosyjskiego uzbrojenia, które skutecznie używane jest do zestrzeliwania samolotów pasażerskich w państwach, gdzie Rosja jest aktywna, tak jak w przypadku Boeinga linii malezyjskiej w 2014 roku nad Ukrainą lub w czasie ostatniego ataku Irańczyków na samolot ukraiński. Rosja odtajniła zestaw dokumentów z II wojny światowej Merkantylno-strategiczny charakter rosyjskiej dyplomacji jest skuteczny także wobec Turcji, państwa członkowskiego NATO. Zabiegi mające na celu sprzedaż systemów S-400 to majstersztyk duetu Putin-Erdogan, handlowy i polityczny w jednym. Putin po mistrzowsku rozegrał także rosyjskie naruszenia postanowień traktatu INF o zakazie rozmieszczania rakiet o zasięgu powyżej 500 km. Wycofanie się USA z umowy, spowodowane pogwałceniem INF przez Rosję, przedstawił jako ofensywny ruch Waszyngtonu. Taki medialny, pokojowy przekaz Władimira Putina jest skuteczny zarówno w wymiarze wewnętrznym jak i międzynarodowym, głównie poza Europą. Pozwala to mu budować swój wizerunek niemalże, jakby miał zostać kandydatem do pokojowej nagrody Nobla. Ostatnie ataki historyczne Putina i jego wilków na Polskę pokazują, że na Kremlu niewątpliwie zapadła decyzja o skierowaniu na nasz kraj miecza medialnego. Należy przy tym pamiętać, iż atak na Ukrainę w 2014 roku również był poprzedzony nagonką mediów rosyjskich na ukraińskich „faszystów”. Obecna narracja dotycząca Polski, która będzie systematycznie wzmacniana w najbliższych miesiącach, jest niebezpiecznie blisko wspomnianej semantyki. Kolejnym krokiem Rosji wobec Polski na drodze ku destabilizacji sytuacji będą ataki cybernetyczne na infrastrukturę krytyczną naszego państwa, szczególnie w trakcie nadchodzącej kampanii prezydenckiej. Jak chronione są system bankowości transakcyjnej i system energetyczny? Należy zapytać jakie postępy poczyniły utworzone w 2018 roku Wojska Cybernetyczne? Jakie działania podjęły pozostałe instytucje odpowiedzialne za cyberobronę tj. ABW i Ministerstwo Cyfryzacji? Czy państwo polskie określiło tzw. minimum viable products, czyli wersje narzędzi IT, które mogą wejść do użycia i być potem rozwijane i ulepszane? Jak wygląda ochrona naszej infrastruktury przez atakami obciążeniowymi? Czy chronimy polskie społeczeństwo przed niebezpieczeństwami telefonów Huawei lub pojawiającymi się dylematami dotyczącymi aplikacji bankowej Revolut? To ważne pytania, wymagające publicznej odpowiedzi. Poważne firmy i koncerny prywatne narażone na atak hakerski, kradzież danych klientów oraz wyciek danych, reagują natychmiast, wiedząc że narażanie na szwank interesu korporacji oznacza jej upadek. Polska nie ma czasu na długotrwałe pisanie doktryn, planów i koncepcji. Jeżeli czytam, że Wojska Obrony Cybernetycznej mają osiągnąć pełną gotowość w 2024 roku, to wiem, że to za późno. Odnoszę wrażenie, że kilku doświadczonych deweloperów-programistów w kilka miesięcy określiłoby błędy systemowe naszej administracji i wskazało rozwiązania. Dzierganie na drutach jest wolniejsze od drukarki 3D. Zasada w IT jest prosta: programista zbuduje wszystko to, czego zażyczy sobie biznes, w tym przypadku państwo. Jak sobie źle zażyczy, to trudno, będzie trzeba zmieniać. Ale to kosztuje, jak każdy błąd w zamówieniu, a branża IT to jest jedna z najdroższych dziedzin. A jak wyglądają postępy modernizacyjne poza sferą cybernetyczną? Program modernizacji technicznej Wojska Polskiego wciąż jest zakładnikiem polityki i skomplikowanych przepisów, z którymi zderza się każda z ekip rządzących, tym silniej i boleśniej, im głośniej wyraża swoje wielkie plany i krytykuje poprzedników. W praktyce ledwie napoczęte w ostatnich dwóch latach zakupy baterii obrony przeciwrakietowej Patriot lub wieloprowadnicowych wyrzutni rakietowych HIMARS nie tworzą żadnego systemu. Sztab Generalny jasno przedstawiał potrzeby operacyjne Polski na osiem baterii, zamiast tego ma mieć dwie. Nie będzie obowiązkowego uzupełnienia obrony przeciwlotniczej systemem krótkiego zasięgu Narew. Nie mamy zatem systemu, a nawet jego zalążka, nowoczesnego i adekwatnego do zagrożeń obrony powietrznej państwa, zbierającego informacje z satelitów, dronów, radarów, od obserwatorów naziemnych i z centrów dowodzenia. Bez niego, zakup nawet dwukrotnie większy od zakładanych 32 sztuk F-35, nie pozwoli nam zachować samodzielności strategicznej do czasu oczekiwanego wzmocnienia siłami NATO. Jak pokazuje ostatni przykład dużych amerykańskich baz w Iraku, Siły Zbrojne USA rozmieszczając w Polsce dodatkowych żołnierzy, nie zapewnią im obrony przeciwrakietowej. Naszych lotnisk i portów, kluczowych w sytuacji oczekiwania na siły wzmocnienia, nie ochronią dwie skromne baterie rakiet Patriot, które miejmy nadzieję oby osiągnęły pełną gotowość do działania w 2023 roku. Permanentny ból głowy wojskowych logistyków wywołuje kupowanie śladowej liczby śmigłowców, każdorazowo od innego producenta. Jakże istotnego morale żołnierzy nie poprawiają wygłaszane przez ministra obrony narodowej opinie o bezużytecznym bojowo postsowieckim uzbrojeniu, połączone z decyzją remontu setek radzieckich czołgów z poprzedniej epoki. Między bajki należy włożyć podniesienie budżetu MON z obecnych 2% do 2,5% w 2030 roku, albowiem nikt dotychczas nie próbował określić działu administracji rządowej, dawcy tych dodatkowych kilkunastu miliardów rocznie. Putin zapewne z uśmiechem obserwuje brak wspólnych wystąpień polskiej klasy politycznej, czy też brak jakichkolwiek konsultacji obozu rządzącego w tej sprawie. Zwierzchnik SZ RP woli telefoniczne porady byłego ministra spraw zagranicznych od rzetelnej debaty, która wytyczy kierunki działania państwa poza jego kadencję. Tymczasem prezydent Federacji Rosyjskiej, pozostający na stanowisku czwartą, śmiem twierdzić, nieostatnią kadencję (temu będą służyć ogłaszane zmiany konstytucji) „zaprowadza” pokój i naprawia sytuację w miejscach, w których operacje wojskowe prowadziło NATO lub koalicje państw. Putin rzetelnie odrabia pracę domową, w ciągu kilku dni po ataku na gen. Sulejmaniego pojawia się w Damaszku w towarzystwie ministra obrony i szefa sztab generalnego. Zgrana trójca Putin-Szojgu-Gierasimow, niczym kolędnicy od 2011 roku, wspomaga duchowo i materialnie reżim prezydenta Assada. Nie zaniedbuje Libii, kolejnego państwa, w którym NATO prowadziło aktywną operację militarną w marcu 2011 roku. Tym samym Putin skleja porozbijaną porcelanę, co przy ujęciu tego słowa w popularnym ostatnio języku angielskim (China) wskazuje aktora pozostającego za kulisami, przyczajonego tygrysa, który dość niespodziewanie pojawił się na scenie irackiej po zabiciu generała Sulejmaniego, oferując słowami swojego ambasadora, daleko idące wsparcie. Jednocześnie Rosja i Chiny spokojnie obserwują efekty, wykraczającego poza Twittera wzmożeni prezydenta Trumpa, który w ostatnim roku swojej kadencji przechodzi przyspieszony kurs rzeczywistego kryzysu międzynarodowego. Rys psychologiczny zwierzchnika SZ USA pozwala przypuszczać, że jeszcze nie raz zaskoczy nas wszystkich swoimi działaniami w realu, bo na Twitterze będzie już trudno. Dymisja rządu premiera Miedwiedewa nie jest początkiem sukcesji władzy w Rosji. Jest za to sprytnym zabiegiem propagandowym, mającym na celu zachowanie pozorów demokracji w Rosji. Pozostanie Putina na kolejną kadencję w 2024 roku będzie wymagało kolejnych kryzysów i konfliktów regionalnych, w tym na pewno na wschodnich rubieżach NATO. Rozmieszczanie w Obwodzie Kaliningradzkim rakiet SSC-8 o zasięgu powyżej 500 km, czyli obejmującym Niemcy, Danię i inne państwa, powinno stanowić kolejne ostrzeżenie dla NATO. Proponowane Sojuszowi przez prezydenta USA zwiększenie jego zaangażowania na Bliskim Wschodzie, a co za tym idzie powrót do podziałów wewnętrznych w tej organizacji, wzbudza radość Putina i daje mu więcej czasu na grę w ulubionego hokeja i polowanie topless w rzekach syberyjskich. Taki relaks i sukcesy sprzyjają zachowaniu gołębiej twarzy.",Gen. Jarosław Stróżyk,
https://wiadomosci.onet.pl/swiat/rocznica-wyzwolenia-warszawy-ambasada-rp-w-moskwie-odpowiada/pjx771l,"Polska ambasada w Moskwie tłumaczy, co dla Polaków oznacza ""wyzwolenie Warszawy""","""W Polsce data 17 stycznia 1945 r. kojarzy się tylko z indoktrynacją ideologiczną"" - pisze w oświadczeniu Ambasada RP w Moskwie. ""Polscy komuniści celowo postanowili świętować wyzwolenie Warszawy 17 stycznia, aby odwrócić uwagę od swojej i sowieckiej postawy w czasie Powstania Warszawskiego"" - podkreślono w oświadczeniu.","Na stronie Ambasady Rzeczypospolitej Polskiej w Moskwie pojawił się komunikat dotyczący 75. rocznicy wkroczenia Armii Czerwonej do Warszawy. Wydarzenie to w Rosji nazywane jest ""wyzwoleniem Warszawy"" i obecnie jest mocno wykorzystywane w polsko-rosyjskim sporze dotyczącym II wojny światowej. Z okazji rocznicy resort obrony Federacji Rosyjskiej opublikował szereg archiwalnych dokumentów, które krytykują Powstanie Warszawskie i Armię Krajową, wychwalają zaś Armię Czerwoną. Ministerstwo obrony przekonuje m.in., że cele polityczne powstania ""nie uwzględniały oczekiwań i nadziei większości polskiego społeczeństwa"", armia radziecka zaś udzielała warszawiakom wszelkiej pomocy, na jaką mogła się wówczas zdobyć, mimo że sama miała ""ograniczone zasoby"" i była ""wyczerpana ciężkimi walkami"". ""W Polsce data 17 stycznia 1945 r. kojarzy się tylko z indoktrynacją ideologiczną"" - pisze w oświadczeniu Ambasada RP w Moskwie. Wskazuje, że w pamięci zbiorowej narodu zapisały się za to ""dwa dramatyczne wydarzenia lat wojny związane ze stolicą"" - powstanie w getcie warszawskim, ""które było desperacką próbą obrony eksterminowanej ludności żydowskiej"", oraz ""Powstanie Warszawskie w 1944 r., które zakończyło się zniszczeniem miasta i śmiercią 200 tys. osób, głównie ludności cywilnej"". ""Oba powstania zbrojne były wymierzone bezpośrednio w niemieckich okupantów. W czasach PRL-u pamięć o tych wydarzeniach została zniekształcona i wymazywana z historii. Dziś są one należycie doceniane, a ich bohaterowie są powszechnie znani i szanowani"" - podkreśla polska ambasada. W dalszej części przypomniano, jak naprawdę wyglądała pomoc radziecka dla umierającej Warszawy i ""wyzwolenie"" stolicy. ""W rzeczywistości 17 stycznia 1945 r. wojska radzieckie wkroczyły do zniszczonego i opuszczonego miasta"" - czytamy w komunikacie. ""Polscy komuniści celowo postanowili świętować wyzwolenie Warszawy 17 stycznia, aby odwrócić uwagę od swojej i sowieckiej postawy w czasie Powstania Warszawskiego. Przecież część stolicy, położona na prawym brzegu, została już cztery miesiące wcześniej zajęta przez Armię Czerwoną. W tym czasie został mianowany prezydent miasta. Było to jeszcze w czasie, gdy powstańcy walczyli na lewym brzegu Wisły"" - przypomina ambasada.","Polska ambasada odpowiada na propagandę Kremla ws. ""wyzwolenia Warszawy""",
https://wiadomosci.onet.pl/swiat/rosja-odtajnila-dokumenty-z-czasow-ii-wojny-swiatowej-dotycza-min-wkroczenia-armii/qc07f69,"Rosja odtajniła dokumenty z czasów II wojny światowej. ""Armia Krajowa unicestwiła pozostałych w Warszawie Żydów""","Ministerstwo obrony Rosji publikuje odtajnione dokumenty dotyczące m.in. wkroczenia Armii Czerwonej do Warszawy 17 stycznia 1945 r. Resort podkreślił, że publikacja to ""kontynuacja działalności mającej na celu ochronę prawdy historycznej"". W dokumentach znalazły się m.in. teksty krytykujące przebieg Powstania Warszawskiego czy opisy entuzjazmu, towarzyszącego wkraczaniu do Polski Armii Czerwonej. A także - co podchwyciły zachodnie media - relacja o tym, że w Warszawie AK ""unicestwiła ocalałych Żydów, których nie zdążyli unicestwić Niemcy"".","O tym, że odtajniono szereg dokumentów dotyczących II wojny światowej, rosyjski resort obrony poinformował m.in. w mediach społecznościowych. Na Facebooku pojawił się długi wpis, w którym podsumowano zawartość opublikowanego zbioru. Odtajnienie dokumentów następuje w 75. rocznicę ""wyzwolenia Warszawy"" - jak Rosjanie nazywają wkroczenie Armii Czerwonej do zrównanej z ziemią stolicy Polski, niemal cztery miesiące po upadku Powstania Warszawskiego, które rozpaczliwie liczyło na pomoc Sowietów. Teraz rosyjski resort obrony podkreśla, że powstanie od początku nie miało żadnych szans powodzenia, było źle zorganizowane, a jego cele ""nie uwzględniały oczekiwań i nadziei większości polskiego społeczeństwa."" Według Rosji takie oczekiwania i nadzieje uwzględniały za to - co wynika z doboru opublikowanych dokumentów i jest dosłowną kalką radzieckiej powojennej narracji - utworzenie Komitetu Lubelskiego i wprowadzenie komunizmu. ""Z dokumentów archiwalnych z tego okresu wynika, że mimo ograniczonych zasobów i wyczerpania ciężkimi walkami, dowództwo Armii Czerwonej dołożyło wszelkich starań, aby wesprzeć Powstanie Warszawskie, dostarczając broń, żywność, paliwo, wywiad i pociski artyleryjskie"" - twierdzi rosyjski resort obrony. Resort obrony Rosji stwierdził w facebookowym wpisie: ""Z dokumentów wynika, że oddziały Armii Krajowej unicestwiły Ukraińców i Żydów pozostających w mieście, a uciekający z niewoli niemieckiej oficerowie radzieccy byli przymusowo przetrzymywani jako zakładnicy"". Zdanie o ""unicestwieniu"" Żydów podała dalej agencja AFP, a za nią - wiele zagranicznych mediów, w tym m.in. ""The Times of Israel"". Dokument, o którym mowa, to protokół oficera wywiadu Armii Czerwonej o pseudonimie „Kapitan Oleg” sporządzony 4 października 1944 roku. ""Bojowa organizacja AK tzw. Korpus Bezpieczeństwa prowadzi wyraźną politykę nacjonalistyczną. Całą ukraińską ludność, która pozostała w mieście wybito lub rozstrzelano. Siłami Korpusu Bezpieczeństwa unicestwiono również pozostałych Żydów, których nie zdążyli unicestwić Niemcy"" - pisze ""Kapitan Oleg"". Korpus Bezpieczeństwa był jedną z wojskowych organizacji bojowych, działających w okupowanej Polsce. Po zmianach w dowództwie część działaczy nawiązywała tajne kontakty z socjalistami, tworząc w lipcu 1944 roku Połączone Siły Zbrojne AL, PAL i KB. W czasie Powstania Warszawskiego podporządkował się dowództwu głównemu AK, razem z NSZ, PAL i AL. ""Kapitan Oleg"" został oddelegowany do Warszawy jako przedstawiciel sowieckiej armii. Kilkustronicowy dokument zawiera podzieloną na kilka rozdziałów relację agenta wywiadu z Powstania Warszawskiego, w której ujawnia, jak nawiązał we wrześniu 1944 roku kontakt z powstańcami. Opisuje m.in. spotkanie z dowództwem Armii Ludowej, m.in. z Józefem Małeckim ps. ""Sęk"" oraz z przedstawicielami Armii Krajowej. Obszerny fragment protokołu poświęcony jest właśnie AK. ""Kapitan Oleg"" informuje w nim o propagandowej antysowieckiej działalności akowców. ""Dowództwo AK opierając się na rozkazach rządu w Londynie prowadziło otwartą antysowiecką propagandę wśród powstańców i ludności"" - pisze wywiadowca i dodaje: ""Propaganda AK przekonywała, że Armia Czerwona będzie prowadzić masowy wywóz Polaków na Sybir i zasiedlać polskie ziemie Rosjanami. Niejednokrotnie przypominano Katyń"". Jak pisał dalej w swojej relacji, ""Korpus przeprowadzał specjalne obławy na rosyjskich jeńców, którzy wyrwali się z rąk niemieckich (...) AK przetrzymywało w formie zakładników podpułkownika Nikołaja Rumiancewa, majora Nikołaja Gorodeckiego, profesora medycyny Aleksandra Daniłowicza Jerszowa. Przedstawiciele AK próbowali rozstrzelać majora Wołkowa, jeden z oficerów wtedy powiedział: Wyście nas rozstrzeliwali w Katyniu i my Was rozstrzelamy"". W publikacji ministerstwa obrony znalazły się dokumenty krytykujące Powstanie Warszawskie. Pojawia się m.in. informacja, będąca tłumaczeniem polskiego dokumentu z września 1944 r., sporządzonego przez Hannę Morawską - prawdopodobnie zastępczynię ds. polityczno-oświatowych 4. batalionu AL. Pisze ona, że Powstanie Warszawskie było źle zorganizowane pod kątem strategicznym. ""Nie został zajęty ani jeden dworzec, nie wysadzono torów, nie zabarykadowano - dawało to Niemcom możliwość swobodnego przemieszczania się"" - napisała Morawska. ""Postawiono barykady na prawie wszystkich ulicach miasta. Budowali je zwykli mieszkańcy Warszawy bez odpowiedniego kierownictwa"" - stwierdziła Morawska. Zbiór opublikowanych dokumentów zawiera również pisma gratulacyjne, mianujące niektórych żołnierzy Armii Czerwonej ""Bohaterami Związku Radzieckiego"", a także wiele relacji o działaniach AK po zakończeniu II wojny światowej, w których polskich żołnierzy określa się niezmiennie mianem ""bandytów"" i terrorystów"". Oprócz tego wśród tekstów pojawiły się relacje mieszkańców okolic doliny Sanu i ziemi przemyskiej po wejściu Armii Czerwonej. Cytowana ludność entuzjastycznie opisuje powitanie sowieckich żołnierzy. Jest też m.in. list marszałka Żukowa skierowany do Bolesława Bieruta informujący go o tym, że wojska I białoruskiego frontu Armii Czerwonej wyzwoliły 17 stycznia 1945 r. Warszawę, ""przeganiając raz na zawsze Niemców"". To kolejna odsłona polsko-rosyjskiej wojny o historię II wojny światowej. Wzmożenie rosyjskiej narracji, w której całą winą za wybuch II wojny światowej należy obarczyć zachodnią politykę ustępstw wobec Hitlera, zajęcie przez Polskę Zaolzia czy konferencję w Monachium - w żadnym zaś razie nie pakt Ribbentrop-Mołotowo - nastąpiło po przyjęciu przez Parlament Europejski rezolucji, w której potępiono reżim stalinowski na równi z hitlerowskim. Władze Kremla postanowiły przypomnieć światu, kto ostatecznie pokonał nazistów, a tym samym ""wyzwolił"" kraje, przez które wiodła droga Armii Czerwonej na Berlin. ""Publikacja odtajnionych dokumentów o wyzwoleniu Warszawy z zasobów Centralnego Archiwum Ministerstwa Obrony Rosji to kontynuacja działalności resortu obrony, mającej na celu ochronę i obronę prawdy historycznej, przeciwdziałanie fałszowaniu historii, próbom rewizji rezultatów Wielkiej Wojny Ojczyźnianej i II wojny światowej"" - podkreślił resort obrony Rosji. - Mamy obowiązek obrony prawdy o naszym zwycięstwie - mówił w środę Władimir Putin podczas dorocznego orędzia przed parlamentem. - Musimy skonfrontować prawdę z wieloma kłamstwami. W Rosji powstanie największe archiwum dokumentów o II wojnie światowej - zapowiedział prezydent Federacji Rosyjskiej. Trwający od dawna spór o historię II wojny światowej między Polską i Rosją, który zintensyfikował się w ostatnich tygodniach po serii kontrowersyjnych wypowiedzi Władimira Putina i wysokich rangą rosyjskich urzędników, dotyczy m.in. roli Armii Czerwonej. Polskie stanowisko jednoznacznie przedstawiło dziś Ministerstwo Spraw Zagranicznych. ""Szanujemy krew przelaną w walce z nazizmem, ale w 1945 reżim Stalina przyniósł Polsce terror, zbrodnie i rabunkową gospodarkę. Armia Czerwona wyzwoliła Warszawę spod okupacji niemieckiej, ale nie przyniosła Polakom wolności!"" - napisano na Twitterze.","Władimir Putin zapowiedział podczas orędzia, że w Moskwie powstanie największe na świecie archiwum dokumentów II wojny światowej",
https://wiadomosci.onet.pl/swiat/sputnik-sputnik-news-i-sputnik-polska-rosyjska-agencja-informacyjna/zj8jj73,Sputnik - rosyjska agencja informacyjna,"Sputnik to rosyjska agencja informacyjna, serwis internetowy i radiowy założony przez rosyjskie rządowe przedsiębiorstwo medialne Rossija Siegodnia. Siedziba centrali Sputnika znajduje się w Moskwie. W Polsce prowadzony jest serwis Sputnik Polska. Agencja oskarżana jest o szerzenie prorosyjskiej propagandy.","Sputnik (Sputnik News) został uruchomiony 10 listopada 2014 r. Przedsiębiorstwo, które założyło Rossija Siegodnia, powstało dekretem prezydenta Władimira Putin. Sam Sputnik pisze, że jego misją jest „naświetlanie wydarzeń światowej polityki oraz gospodarki” i że skierowany jest do międzynarodowego odbiorcy. Sputnik produkuje treści (w tym raporty i komentarze) w ponad 30 językach (w tym w języku angielskim, hiszpańskim, serbskim i polskim – Sputnik Polska). Regionalne biura znajdują się w kilku krajach, m.in. w USA, Chinach, Francji, Niemczech, Wielkiej Brytanii i Egipcie. Agencja to nie tylko portale internetowe w różnych językach, ale także radio, które produkuje 800 godzin audycji dziennie. Sputnik to również międzynarodowa agencja fotoreporterska, aplikacje mobile i profile w sieciach społecznościowych. Jednakże Sputnik (Sputnik News) często znajduje się pod ostrzałem krytyki. Ze strony „The New York Times” i „Foreign Policy” padają oskarżenia o zaangażowanie w celowe akcje dezinformacyjne i pełnienie funkcji tuby propagandowej Kremla. „Sputnik bije w bęben antyzachodniej retoryki i wybija na piedestał nacjonalizm prezydenta Władimira Putina” - czytamy. Poprzednikami Sputnika były państwowe agencje informacyjne RIA Novosti oraz radio Głos Rosji, które ostatecznie zostały rozwiązane, gdy powstał Sputnik. Również Center for European Policy Analysis (CEPA), który twierdzi, że Sputnik rozpowszechnia stronnicze informacje. Zdaniem CEPA Sputnik zaprasza tylko wybrane grono komentatorów politycznych, zwłaszcza tych znanych ze swoich prorosyjskich poglądów. Na początku 2019 r. CNN Business poinformował, że Facebook usunął setki stron na swojej platformie mediów społecznościowych, które uznawały się jako niezależne serwisy informacyjne, ale w rzeczywistości były prowadzone przez pracowników Sputnika. Sputnik nazwał to posunięcie ""wyraźnie politycznym i... praktycznie cenzurą"". Tureckie zablokowały w marcu 2016 r. dostęp do treści Sputnika w sieci, a także odmówiły szefowi tureckiego biura Turalowi Kerimovowi wstępu o kraju. Wydarzenie to miało być odpowiedzią na krytyczne wobec prezydenta Recepta Tayyipa Erdoğana uwagi rosyjskich przywódców na temat osiągnięć tureckiej administracji w zakresie praw człowieka i wolności słowa. Strona została odblokowana jeszcze w tym samym roku. Rząd federalny USA oskarżył agencję Sputnik o rozpowszechnianie rosyjskiej propagandy państwowej za granicą Parlament Europejski w głosowaniu wzywającym Unię Europejską do ""zareagowania na wojnę informacyjną prowadzoną przez Rosję"" oskarżył stacje telewizyjne Sputnik i RT o ""wojnę informacyjną"". Umieścił też rosyjskie organizacje medialne obok organizacji terrorystycznych, takich jak tzw. Państwo Islamskie. W raporcie Szwedzkiego Instytutu Spraw Międzynarodowych ze stycznia 2017 r. stwierdzono, że szwedzka wersja językowa Sputnik News jest jednym z głównych narzędzi, za pomocą których rosyjskie władze rozpowszechniają w Szwecji fałszywe informacje. Według raportu Sputnik News skupił się na bardzo negatywnych historiach w szczególności o NATO i UE. Sputnik ma również polską wersję językową. Redaktorem naczelnym jest Leonid Sigan. Na stronie głównej znajdują się zakładki: Świat, Polska, Polityka, Gospodarka, Społeczeństwo, Nauka i Tech, Opinie, Multimedia oraz Blogi. Polska wersja językowa dostępna jest pod adresem pl.sputniknews.com. Portal Sputnik Polska ma również swój profil na Facebooku, a także kanał w serwisie YouTube, reklamowany hasłem: „mówimy o tym, o czym inni milczą”. Kanał składa się z kilku segmentów: Prosto z Warszawy, Militaria, Syria, Z miejsca zdarzenia, Ciekawostki, Polityka, Styl Życia i Zwierzęta.",Sputnik to rosyjska agencja informacyjna,
https://wiadomosci.onet.pl/swiat/haarec-izrael-skapitulowal-przed-rewizjonizmem-putina/1sn8sv6,"""Haarec"": Izrael skapitulował przed rewizjonizmem Putina","Organizując obchody wyzwolenia obozu Auschwitz, Izrael wspiera rosyjską kampanię obwiniania Polski o wybuch II wojny światowej; Yad Vashem powinien zaprzeczyć ostatnim wypowiedziom Władimira Putina i dać szansę wypowiedzieć się prezydentowi Polski - pisze w czwartek ""Haarec"".","Telawiwski dziennik opisuje okoliczności towarzyszące dwóm międzynarodowym uroczystościom upamiętniającym 75. rocznicę wyzwolenia niemieckiego nazistowskiego obozu Auschwitz-Birkenau. Pierwsza odbędzie się 23 stycznia w Instytucie Yad Vashem w Jerozolimie, a druga 27 stycznia w Muzeum Auschwitz. ""Wewnętrzna polityka organizacji żydowskich, potyczki dyplomatyczne, historyczne spory oraz gra o władzę i ego zostały wciągnięte zwłaszcza w obchody w Yad Vashem"" - ocenia ""Haarec"" i podkreśla, że dowodem tego jest ""bardzo nietypowa decyzja polskiego prezydenta Andrzeja Dudy o odrzuceniu zaproszenia na uroczystość"". Dziennik ze zrozumieniem odnosi się do tej decyzji, wskazując, że organizatorzy odmówili polskiemu przywódcy prawa do zabrania głosu. Odrzuca w artykule wyjaśnienie Yad Vashem, że ""wszyscy mówcy są głowami państw, które doprowadziły świat do wyzwolenia spod nazistowskiej okupacji""; gazeta argumentuje, że w takim razie nie powinno być wśród nich prezydenta Niemiec, Izraela czy Francji, której reżim Vichy współpracował z nazistami do lata 1944 roku. ""Jednak polski rząd z uchodźstwa w Londynie przyłączył się do aliantów, a polskie wojska walczyły przeciwko nazistowskim Niemcom we wszelkich strukturach. Czy to nie wystarczający powód, aby umieścić polskiego najwyższego urzędnika na liście mówców podczas uroczystości upamiętniającej wyzwolenie Auschwitz?"" - pyta retorycznie ""Haarec"". Najstarszy izraelski dziennik dziwi się także, że to nie rząd Izraela stoi za wydarzeniem takiego formatu jak uroczystości w Jerozolimie, a ktoś nieznany większości Izraelczykom: Mosze Kantor, miliarder rosyjsko-żydowski i oligarcha, który jest przewodniczącym Europejskiego Kongresu Żydowskiego. ""Jego ludzie mówią, że to on zaproponował i zaplanował wydarzenie oraz jest odpowiedzialny za jego program i treść, a także, że to dzięki niemu uczestniczyć (w wydarzeniu) będzie kilkudziesięciu światowych przywódców"" - pisze gazeta. Zastanawia się, jaką rolę odgrywają izraelskie ministerstwo spraw zagranicznych, biuro prezydenta i Yad Vashem, wymienieni jako organizatorzy wydarzenia. ""Haarec"" rozważa, czy istnieje związek między faktem, że Kantor jest zbliżony do Kremla (tak bardzo, że nazwano go ""człowiekiem Putina""), a decyzją, aby pozwolić prezydentowi Putinowi zabrać głos, ale odmówić polskiemu prezydentowi Dudzie tego przywileju. ""Oczywiście nikt nie przyzna się otwarcie, ale każdy, kto śledził napięcia dyplomatyczne między Rosją a Polską, które osiągnęły szczyt w zeszłym miesiącu, może zastanawiać się, komu zależy na tym, by stanąć w tym czasie po stronie rosyjskiego prezydenta, odrzucając jego polskiego odpowiednika"" - dodaje. ""Od miesięcy Putin prowadzi jawnie antypolską kampanię, twierdząc po części, że Polska uczestniczyła w wybuchu II wojny światowej i że współpracowała z nazistowskimi Niemcami. Współpraca sowiecko/rosyjska-nazistowsko/niemiecka, której kulminacją był znany pakt Ribbentrop-Mołotow (...), jest obecnie przedstawiana przez Putina jako nieunikniona i coś, co faktycznie miało pomóc Polsce"" - przywołuje dziennik. Następnie przyznaje, że ""wywołało uzasadniony polski strach, że Putin wykorzysta wystąpienie w Yad Vashem, aby utrwalić antypolski rewizjonizm - podczas gdy polski prezydent będzie zmuszony patrzeć od (strony) publiczności, niezdolny do obrony siebie, swojego kraju i prawdy historycznej"". ""Również z tego powodu uzasadniona jest prośba Dudy o dołączenie do listy mówców"" - ocenia ""Haarec"". Do pozamerytorycznych sporów wokół obchodów wyzwolenia Auschwitz-Birkenau ""Haarec"" dodaje ""wewnętrzną politykę świata żydowskiego, a zwłaszcza rywalizację"" między Ronem Lauderem, przewodniczącym Światowego Kongresu Żydowskiego, i Mosze Kantorem, szefem Europejskiego Kongresu Żydowskiego. Organizacje te nie współpracują ze sobą, a Lauder nie pojawi się na uroczystości w Yad Vashem, ale weźmie udział w obchodach w Auschwitz - pisze dziennik. Izraelska gazeta przyznaje na koniec, że ""polski rząd również nie ucieka od zniekształcenia historii czy zaprzęgania interesów politycznych w upamiętnianie II wojny światowej"". Jednak Yad Vashem, ""jako najważniejsza na świecie instytucja służąca zachowaniu pamięci o Holokauście, ma obowiązek trzymać się jak najdalej od wszelkiej polityki, dyplomatycznej i organizacyjnej, oraz dbać o to, by kierować się jedynie względami profesjonalnymi, historycznymi i mającymi na celu upamiętnienie"". ""Decyzję o wyrażeniu zgody na wystąpienie Putina, ale nie Dudy, można postrzegać jako stanięcie Yad Vashem i rządu Izraela po stronie Putina"" - ocenia ""Haarec"". Według dziennika stanowi to milczące poparcie dla zniekształconej narracji Putina na temat podziału Polski na początku II wojny światowej.",Władimir Putin,
https://wiadomosci.onet.pl/tylko-w-onecie/rosja-putin-zapowiada-zmiany-w-konstytucji-co-planuje-dalej-komentarz/3xpbd6p,"Konstytucyjna zagrywka Putina, czyli jak odejść tak, żeby nie odejść","Władimir Putin jest carem. Z władzy zrezygnować mogą prezydenci, cesarz, a nawet papież, ale nie car. Car musi zapewnić sobie bezpieczeństwo, więc nawet jeśli odejdzie, to zrobi to tak, by pozostać.","W Rosji Władimir Putin wygłosił orędzie, w którym zapowiedział zmiany w konstytucji. Premier Dmitrij Miedwiediew podał się w związku z tym do dymisji, uzasadniając ją koniecznością zapewnienia prezydentowi możliwości przeprowadzenia zaplanowanych zmian w ustawie zasadniczej. Uzasadnienie to już na pierwszy rzut oka brzmi absurdalnie. Konstytucję Władimir Putin może zmienić kiedy chce i jak chce, a poza tym nikt się nią nigdy w Rosji nadmiernie nie przejmował. Dymisja premiera dowodzi jedynie tego, że Władimir Putin sprawuje w Rosji władzę absolutną. Niecałe trzy tygodnie temu minęło 20 lat od dnia, w którym Władimir Władimirowicz został prezydentem Federacji Rosyjskiej. Teoretycznie, gdy Dmitrij Miedwiediew sprawował funkcję prezydenta, a Władimir Putin był jedynie premierem, był drugim człowiekiem w państwie. Realnie jednak to w jego rękach od 20 lat spoczywa władza w Rosji. O ile w 2000 r. był on jedynie nominantem Borysa Jelcyna, następnie sędzią rozstrzygającym spory w elicie władzy i pierwszym pośród równych w panteonie władzy, to obecnie jest już realnie carem. Czytaj także: Co robi Putin, żeby pozostać u władzy [POLITICO] Obecna kadencja prezydencka Władimira Putina kończy się w 2024 r. Władimir Putin będzie miał 72 lata i jakkolwiek jest on niezmiennie w bardzo dobrej formie, to pilną potrzebą staje się znalezienie formuły, która zapewni kilka kwestii. Po pierwsze - stabilność systemu władzy, po drugie - bezpieczeństwo elicie i wreszcie po trzecie i być może najważniejsze - zagwarantuje Władimirowi Putinowi bezpieczeństwo zarówno osobiste, jak i bezpieczeństwo zgromadzonego kapitału. W Rosji jedyną gwarancją bezpieczeństwa pozostaje zachowanie władzy. Może być to zachowanie władzy formalnej, ale to też być znalezienie formuły, która spowoduje, że Władimir Putin nawet ustąpiwszy ze wszystkich stanowisk de facto zachowa władzę niczym Deng Xiaoping w Chinach (Deng po ustąpieniu ze wszystkich stanowisk państwowych pozostawał jedynie przewodniczącym stowarzyszenia szachowego, a mimo to w jego rękach pozostawała kontrola nad państwem). Istotą putinizmu jest granie wieloma scenariuszami. Typowym modus operandi Władimira Putina jest rozgrywanie wielowariantowych scenariuszy i tworzenie w polityce tzw. ""drzew kombinacji” tj. alternatywnych scenariuszy działania, które realizowane są równolegle, a ostateczny wybierany jest w ostatniej nieraz minucie. W polityce zagranicznej, choć Putin może sprawnie przeskakiwać z realizacji jednego scenariusza do drugiego, to nie kontroluje wszystkich wydarzeń na szachownicy. Jednak już w polityce wewnętrznej nie tylko korzysta z możliwości wyboru optymalnego na daną chwilę scenariusza, ale kontroluje również przebieg gry, jej reguły i w znacznym stopniu również to, kto jest do gry dopuszczany. Przewaga taktyki nad strategią w polityce tak Rosji, jak i sposobie działania samego Putina jest bezpośrednią pochodną jego przeszłości w służbach specjalnych. Nie oznacza ona oczywiście, że Putin nie wyznacza sobie i Rosji celów strategicznych, tyle że te sformułowane są w sposób bardzo ogólny, a wybór ostatecznego scenariusza dokonywany jest zazwyczaj w ostatniej chwili w zależności od okoliczności, które występują w chwili podejmowania decyzji. Z tych powodów każdy, kto z dużą dozą pewności siebie ogłasza, iż wie, jaki jest ostateczny cel niedawnych działań Władimira Putina jest albo geniuszem, albo uprawia czystą demagogię i dowodzi, że nie rozumie Rosji. Nie można bowiem wiedzieć jaki scenariusz zrealizuje Putin, skoro on sam tego jeszcze nie wie. W odniesieniu do tak zwanego ""problemu 2024” prezydent Rosji ma jeszcze co najmniej trzy lata na podjęcie decyzji. Absolutną nieprawdą i humbugiem jest teza ogłoszona już przez spore grono osób od 25 lat zawodowo (bezskutecznie) trudniących się wyzwalaniem Białorusi. Mówi ona, że reforma konstytucyjna oznacza, że Władimir Putin zrezygnował z ambicji przyłączenia Białorusi do Rosji. Jest to nieprawdą dlatego, że pomysł przyłączenia Białorusi nigdy nie wynikał wyłącznie ze scenariusza, by Putin, nie mogąc zostać prezydentem Rosji na trzecią kadencję, został prezydentem nowego, powstałego po połączeniu państwa. Po pierwsze Władimir Putin gdyby chciał, mógłby zmienić konstytucję w taki sposób, że nie wykluczałaby ona kolejnej jego kadencji (skądinąd w orędziu na temat ograniczania ilości kadencji Władimir Putin wypowiedział się w sposób niejednoznaczny). Po drugie zapowiadane osłabienie władzy prezydenckiej może oznaczać, że Władimir Putin chce zostać przewodniczącym stowarzyszenia gry w szachy (albo w warcaby), ale też z taką samą dozą prawdopodobieństwa być zapowiedzią tego, iż chce zostać np. przewodniczącym Federacji Rosji i Białorusi (i wówczas na logikę musi osłabić władzę prezydenta Rosji). Po trzecie wreszcie – Władimir Putin chce kontroli nad Białorusią nie tylko dlatego, że chce władzy, ale dlatego, że tak rozumie patriotyzm. Mglistość planów ogłoszonych przez Władimira Putina może sugerować jednak i inne cele. Niewykluczony jest scenariusz, w którym chodzi o wywołanie wojny buldogów pod dywanem, czyli spowodowanie konfliktu klanów na Kremlu. Prezydent mógłby mieć nadzieję, że jej ofiarami staną się najsilniejsi politycy, a za cztery lata słabość wszystkich (poza nim samym) spowoduje, że będą błagać go o to, by jednak pozostał u władzy. Lub pogodzą się (bo nie będą mieli żadnego innego wyjścia) z tym, że Władimir Władimirowicz co prawda uda się na polityczną emeryturę, ale nim to zrobi, politycznie wykastruje następców i tym samym zachowa władzę. Będzie o to łatwiej jeśli formalnie ją sprawujący będą słabi, a nie silni, a to z kolei każe silnych osłabić bądź ""wykończyć”. Dymisja Dmitrija Miedwiediewa spowodowana jest z całą pewnością niepopularnością rządu, ale zagadką jest przyczyna powierzenia byłemu premierowi drugorzędnego stanowiska zastępcy sekretarza Rady Bezpieczeństwa. Nie wydaje się to wróżyć scenariusza ponownego obsadzenia go w roli prezydenta, szczególnie, że już raz sprawując tę funkcję pokazał, iż nie jest wolny od ambicji realnego wykonywania władzy. Z drugiej strony Miedwiediew irytował Putina, ale nigdy też nie podniósł na niego ręki. Nie można więc wykluczyć również i takiego scenariusza, w którym Miedwiediew celowo został skierowany na boczny tor po to, by sprawdzić jego reakcję na upokorzenie, którym jest powierzenie mu tak niskiego stanowiska. Jeśli zdoła opanować frustrację i potwierdzi swoją lojalność, maszyna propagandowa kontrolowana przez prezydenta z całą pewnością zdoła na powrót wykreować go na męża stanu (Putin niczym Kaligula, który senatorem uczynił konia, może prezydentem uczynić każdego). Rozgrywka w rosyjskiej elicie władzy z punktu widzenia Polski ma drugorzędne znaczenie. Na przełomie 2007 i 2008 r., gdy wiadomo było, że premierem Rosji zostanie Putin, a prezydentem Miedwiediew, w kluczowych ośrodkach władzy w Polsce powstały dziesiątki uczonych opracowań usiłujących zdefiniować różnice pomiędzy oboma politykami. Problem polega na tym, że różnice te nawet jeśli miały miejsce, to były i pozostają nam nieznane, bowiem dotyczą spraw dotyczących podziału stref wpływów w biznesie. Nie wiemy, co dokładnie dzieje się w wielkim biznesie, na świecie, ani też nie posiadamy banków, dzięki którym moglibyśmy mieć wgląd w przepływy finansowe. Przede wszystkim jednak różnice pomiędzy Władimirem Putinem a Dmitrijem Miedwiediewem są dla nas sprawą drugorzędną, bo nie dotyczą one polityki zagranicznej. Dmitrij Miedwiediew przez długie lata uchodził za liberała. Zawsze był jednak liberałem bardzo specyficznym. W języku rosyjskim istnieje pojęcie „systemowego („sistiemnowo”) liberała”, to jest liberała, który jest nim w tym sensie, że lubi własność prywatną (własną), ale z zasady nie zadaje pytań o grabież majątku (chyba że grabieży poddawana jest akurat jego grupa). Liberał taki cieszy się z końca komunizmu (ale tęskni za Związkiem Sowieckim), wygląda i mówi jak człowiek Zachodu (ale wspiera wojny przeciw Gruzji i Ukrainie), na Zachodzie ma konta bankowe, wille i dzieci (ale nie martwi go obrzydzanie Zachodu Rosjanom, bo niczego tak się nie boi jak tego, że Rosjanie zaczną zadawać pytania o swoją biedę i o jego wille i konta). Z punktu widzenia Polski nie ma znaczenia, czy w 2024 grany będzie w Rosji scenariusz liberalny, czy autorytarny. Póki co mowa jest bowiem jedynie o zmianie dekoracji i ewentualnie niektórych aktorów, ale nie samego spektaklu.",Władimir Putin,
https://wiadomosci.onet.pl/swiat/w-putin-plywal-z-delfinami-i-latal-mig-iem-archiwalne-nagranie-z-prezydentem-rosji/yk3dh19,W. Putin pływał z delfinami i latał MiG-iem. Archiwalne nagranie z prezydentem Rosji,"Z okazji 20-lecia Władimira Putina u władzy, Kreml opublikował archiwalny materiał z udziałem rosyjskiego przywódcy. Na nagraniu z marca 2000 r. można zobaczyć Putina za sterami myśliwca Su-27 na lotnisku w Groznym, w okresie drugiej wojny czeczeńskiej. Obecnie urzędujący prezydent Rosji był wtedy premierem. Na wideo można również obejrzeć przywódcę Rosji pływającego z delfinami w Varadero na Kubie. Nagranie to pochodzi z grudnia 2000 r.",,,
https://wiadomosci.onet.pl/politico/putin-zapowiada-zmiany-w-konstytucji-zeby-pozostac-u-wladzy-po-2024-r/gen79mz,"Co robi Putin, żeby pozostać u władzy","Wprawdzie Władimirowi Putinowi kończy się ostateczna prezydencka kadencja dopiero za 4 lata, ale już rozpoczął przygotowania do pozostania u władzy. Wskazuje na to jasno wczorajsza dymisja premiera Rosji oraz proponowane zmiany w rosyjskiej konstytucji, które mają Putinowi utorować drogę do pozostania na szczycie, pisze dla POLITICO niezależny dziennikarz Alec Luhn.","Artykuł w oryginale na stronie POLITICO.eu Kiedy Putin rozpoczął w południe swoje doroczne orędzie w Zgromadzeniu Federalnym, nikt nie oczekiwał serii bomb, które wkrótce miały wybuchnąć. Po ponad godzinie wykładu na temat problemów społecznych, takich jak długotrwały spadek liczby ludności w Rosji, prezydent nagle wezwał do przeprowadzenia szeregu zmian w konstytucji. Teraz to parlament, a nie prezydent, będzie mianować premiera, a status i rola Rady Państwowej, mało aktywnego dotąd organu doradczego, ma być zapisana w Konstytucji. Już kilka godzin później premier Dmitrij Miedwiediew, pojawiając się wraz z Putinem i swoimi ministrami, poinformował, że on i jego rząd podają się do dymisji, aby ""dać prezydentowi naszego kraju szansę na podjęcie wszelkich decyzji niezbędnych do wprowadzenia zmian w konstytucji"". Podobno ministrowie nie mieli nawet pojęcia, co się święci. Telewizja państwowa była tak samo zaskoczona i po prostu puściła oświadczenia Miedwiediewa i Putina w całości w wiadomościach o szóstej wieczorem, a następnie szybko przeszła do łatwiejszych tematów, takich jak dodatkowe pieniądze, jakie w swoim wystąpieniu Putin obiecał młodym rodzinom. Zanim skończył się dzień, Putin nominował na premiera Michaiła Miszustina, długoletniego szefa służby podatkowej, który co rok grywa w hokeja z prezydentem i jego przyjaciółmi w dniu urodzin Putina. Miszustin znany jest jako skuteczny biurokrata, ale daleko mu do politycznej wagi ciężkiej i niewielu wskazałoby go jako kandydata na szefa rządu. Wszyscy więc, którzy próbowali zrozumieć, co się dzieje, powtarzali słowa ""utrzymanie władzy"". Obecnie konstytucja zabrania Putinowi ubiegania się o fotel prezydenta ponownie w 2024 r. Z tego powodu powszechnie oczekiwano, że znajdzie dla siebie takie stanowisko, które pozwoli mu zachować ścisłą kontrolę nad władzą. Ten proces właśnie się rozpoczął. – Rząd jest oszołomiony, nie spodziewał się tego, a może nawet sam Miedwiediew się tego nie spodziewał, więc co można powiedzieć? – zapytał Gleb Pawłowski, były doradca w administracji Putina i Miedwiediewa, w rozmowie z POLITICO. – To oczywiście wskazówka, że Kreml myśli o utrzymaniu władzy. – Nie jest jasne, czy to prawidłowe działanie – dodał. – Ale wszystkie kolejne decyzje będą temu podporządkowane. Proponowane zmiany konstytucyjne osłabiłyby prezydenturę, dając jednocześnie większą władzę i niezależność parlamentowi i Radzie Państwowej, która już wcześniej uważana była za ewentualną przystań dla Putina. Mógłby więc stanąć na czele odnowionej Rady Państwowej, która składa się z gubernatorów regionalnych, z których większość mianował Putin. Albo też lojalne wobec Kremla partie w parlamencie, któremu przewodniczy były współpracownik Putina, mogłyby mianować go premierem. – Teraz obie te opcje zostały otwarte. Korytarz możliwości jest teraz szerszy niż dotąd – powiedział Oleg Ignatow, konsultant polityczny, który wcześniej pracował dla rządzącej partii Jedyna Rosja. – Putin lubi stwarzać sobie rozmaite opcje, lubi otwierać wiele drzwi w ramach istniejącego systemu i zostawiać decyzję na ostatnią chwilę. Teraz cały system będzie w stanie ciągłego oczekiwania. Inne zmiany konstytucyjne zaproponowane przez Putina w jego przemówieniu wydają się mieć na celu osłabienie przeciwników, oczekujących jego przejścia na inne stanowisko, a zwłaszcza świadczy o tym jego wezwanie do ""stworzenia skutecznej współpracy między organami państwowymi i miejskimi"". Działaczom opozycji udało się ostatnio zdobyć miejsca w organach miejskich, w tym w radzie miejskiej Moskwy. Ponadto, wyraźnie dając prztyczek Europejskiemu Trybunałowi Praw Człowieka, który często orzeka na korzyść krytyków Kremla, zaproponował, by rosyjskie orzeczenia sądowe miały pierwszeństwo nad międzynarodowymi. I wreszcie prezydent będzie ograniczony do dwóch kadencji w sumie, a nie dwóch z rzędu, jak to ma miejsce obecnie. Putin wezwał też do wprowadzenia zmian w zasadach wyborów powszechnych, być może już podczas wrześniowych wyborów regionalnych. Będzie to niemal na pewno formalność, bo telewizja państwowa będzie to niestrudzenie promować, a następnie urzędnicy rzucą się do realizacji. W grupie roboczej, która ma przygotować poprawki do konstytucji, znaleźli się parlamentarzyści oraz znane osobistości kultury i sportowcy. I wszyscy oni są zwolennikami Putina. Nowe świadczenia socjalne, jakie Putin obiecał w swoim przemówieniu oraz powołanie nowego premiera zdają się mieć na celu wzmocnienie poparcia społecznego wobec wszelkich poważnych posunięć politycznych. W 2019 roku PKB wzrósł wedle wstępnych szacunków tylko o 1 procent, a dochody rozporządzalne spadły. Niedawna podwyżka wieku emerytalnego pozostaje niezwykle niepopularna. Poparcie Putina wynosi już tylko około 60 proc., czyli o 20 punktów procentowych mniej niż pięć lat temu. W całym tym zamieszaniu przynajmniej odejście Miedwiediewa zostanie ciepło przyjęte. Ponad połowa Rosjan nie jest zadowolona z jego pracy i pozbywając się go, Putin pokazuje, że rosyjski rząd nie popada w stagnację wraz z gospodarką. Choć Miszustin nie rokuje, że będzie wprowadzał poważne reformy gospodarcze, oczekuje się od niego, że będzie ostrożnie zarządzał finansami kraju i ograniczał marnotrawstwo. – Jego ideologia to całkowita kontrola – powiedział Pawłowski. Ale być może jego największą zaletą jest to, że nie jest postrzegany jako potencjalny rywal lub następca Putina. – Dalsze zmiany w konstytucji pomogą wyeliminować wszelkie przeszkody polityczne w objęciu przez Putina innego urzędu – powiedział Georgij Satarow, były współpracownik poprzedniego prezydenta Borysa Jelcyna i jeden z autorów obecnej konstytucji. Dodał, że natychmiastowe powołanie przez Putina Miedwiediewa na nowe stanowisko w Radzie Bezpieczeństwa pozwoli mu w przyszłości uważnie przyglądać się temu organowi, w którego skład wchodzą szefowie rosyjskich agencji wojskowych i bezpieczeństwa, a na jego czele stoi prezydent. Putin może utrzymać się przy władzy, ale brak politycznej konkurencji i nowych pomysłów poddaje w wątpliwość długoterminową stabilność jego rządu, twierdzi Pawłowski. – Nie widzę nawet minimalnych konturów działającego systemu – dodał. – To wszystko są kosmetyczne zmiany, które mogą działać tylko tak długo, jak długo istnieje obecny reżim. Ale proces utrzymania się u władzy powinien przygotować również sytuację, w której Putin odchodzi, a system pozostaje stabilny w nowych warunkach. Redakcja: Michał Broniatowski",Władimir Putin i Dmitrij Miedwiediew,
https://wiadomosci.onet.pl/swiat/dymisja-rzadu-rosji-zapowiadane-zmiany-w-konstytucji/m8cmfw9,Putin powołał grupę roboczą ds. zmian w konstytucji,"Prezydent Rosji Władimir Putin powołał grupę roboczą, która zajmie się proponowanymi przez niego zmianami w konstytucji - poinformowały służby prasowe Kremla. W skład rady, z którą Putin spotka się w czwartek, wchodzi kilkadziesiąt osób, w tym parlamentarzyści.","O powołaniu grupy Kreml poinformował w środę wieczorem. W radzie znajdą się przedstawiciele obu izb parlamentu Rosji, innych organów władzy, w tym władz regionalnych, działacze rozmaitych organizacji społecznych oraz przedstawiciele świata kultury. Jak podała w czwartek telewizja Rossija24, pierwsze robocze posiedzenie grupy odbędzie się już w piątek. W środę w orędziu do parlamentu Putin zaproponował wprowadzenie zmian do obecnej konstytucji. Wśród tych propozycji jest wzmocnienie statusu Rady Państwowej - organu doradczego złożonego z szefów regionów, ograniczenie liczby kadencji prezydenckich do dwóch, nadanie niższej izbie parlamentu prawa do zatwierdzania kandydatury premiera. Krótko po orędziu poinformowano o podaniu się do dymisji premiera Dmitrija Miedwiediewa i jego rządu. Nowym premierem ma zostać Michaił Miszustin, dotychczasowy szef Federalnej Służby Podatkowej. Na stanowisko premiera Rosji został wskazany Michaił Miszustin, szef rosyjskiej Federalnej Służby Podatkowej (FNS). Prezydent Władimir Putin wniósł jego kandydaturę do niższej izby parlamentu, Dumy Państwowej. Duma rozpatrzy kandydaturę Michaiła Miszustina w czwartek. Posiedzenie odbędzie się o godz. 14 (godz. 12 w Polsce). Rano Miszustin spotka się z szefami frakcji parlamentarnych. Zdaniem Dmitrija Badowskiego, szefa Instytutu Badań Społeczno-Gospodarczych i Politycznych, nigdy wcześniej w Rosji nie zaproponowano tak szerokich zmian w ustawie zasadniczej. - To mówi o tym, że ruszył tak zwany tranzyt władzy. (...) Wzmocnienie roli instytucji doprowadzi do wzmocnienia politycznego znaczenia osób, które będą zajmować kluczowe stanowiska. Jest jasne, że zachowana zostaje silna władza i osoba prezydenta, ale wzmacnia się też urząd premiera, a silniejszymi figurami politycznymi będą przewodniczący Dumy Państwowej i Rady Federacji, niższej i wyższej izby parlamentu - powiedział Badowski dziennikowi ""Wiedomosti"". Putin ""zwiększa sobie możliwość manewru przed 2024 r., ale zbyt wcześnie jest mówić o końcowej konfiguracji"" - ocenia Konstantin Kostin z prorządowej Fundacji Rozwoju Społeczeństwa Obywatelskiego. Źródło: PAP, Onet, Politico",Władimir Putin,
https://wiadomosci.onet.pl/swiat/w-putin-i-gw-bush-tancza-z-chorem-kozakow-kubanskich-archiwalne-nagranie/9pl98vk,W. Putin i G.W. Bush tańczą z Chórem Kozaków Kubańskich. Kreml publikuje archiwalne nagrania z okazji 20-lecia rządów Putina,"Kreml opublikował archiwalne nagrania z Władimirem Putinem. To element akcji z okazji 20-lecia rządów przywódcy Rosji. Jednym z upublicznionych nagrań jest relacja ze spotkania Putina z ówczesnym prezydentem USA Georgem W. Bushem, do którego doszło w Soczi w 2008 r. Na filmie widać przywódców tańczących z członkami Chóru Kozaków Kubańskich, a następnie śmiejących się w głos przy wspólnym stole po żarcie ówczesnej Pierwszej Damy USA Laury Bush.",,,
https://wiadomosci.onet.pl/swiat/dzisiejsi-polscy-politycy-zawdzieczaja-swe-zycie-radzieckim-zolnierzom/hp5hqhd,"""Dzisiejsi polscy politycy zawdzięczają swe życie radzieckim żołnierzom""","Tak przewodniczący komisji spraw zagranicznych rosyjskiego parlamentu Leonid Słucki skomentował podaną przez wiele rosyjskich mediów informację o tym, że władze Warszawy nie obchodzą 75. rocznicy wyzwolenia stolicy Polski przez Armię Radziecką.","— Dzisiejsi polscy politycy zawdzięczają swoje życie radzieckim żołnierzom wyzwolicielom – uważa Słucki i dodaje — Jednak w Polsce ludzie wolą o tym nie pamiętać. Konsekwentne wymazywanie wkładu rosyjskiego żołnierza w zwycięstwo nad faszyzmem, niestety, przerodziło się w państwowy trend oparty na rusofobii. Rzeczniczka rosyjskiego MSZ Maria Zacharowa uważa natomiast, że ""w tym tempie [zakłamywania historii wojny przez Polskę] antyfaszyści w Europie będą musieli wkrótce zejść do podziemia"". Tak Zacharowa skomentowała decyzję władz Warszawy na Facebooku. O ataki i prowokacyjne komentarze ze strony Rosji pytany był dzisiaj w radiowej Trójce zastępca szefa kancelarii Prezydenta Paweł Mucha. Pytany był w tym kontekście, czy środowa debata w Parlamencie Europejskim o fałszowaniu historii, w której przedstawiciele wszystkich krajów i frakcji solidaryzują się z Polską, odwiedzie Rosję od zamiaru złożenia w Radzie Europy projektu rezolucji w sprawie ochrony pamięci historycznej, czy też wręcz przeciwnie. - Ja myślę, że (...) z jednej strony mamy wskazanie na prawdę historyczną i odniesienie się do tego, że polskie stanowisko jest zgodne z prawdą historyczną. Natomiast mamy problem części polityków rosyjskich, którzy mają trudności bardzo duże z przyjęciem do wiadomości tego, co cały świat wie, że zbrodniczy system komunistyczny, stalinowski, był reżimem totalitarnym, którego ofiarami padali także Rosjanie, czy przede wszystkim społeczeństwo rosyjskie - odpowiedział minister. Wyjaśnił, że jest prawda historyczna, która nie neguje w żaden sposób wkładu, który wnieśli żołnierze rosyjscy w II wojnie światowej - ogromnej ofiary życia. Trzeba mieć świadomość tego - tłumaczył - że dla całej Europy Środkowo-Wschodniej rok 1945 nie oznaczał wyzwolenia, demokracji, tylko popadnięcie w zależność od Związku Sowieckiego, który nie był państwem demokratycznym. - I my to mamy w Polsce zdefiniowane - dodał. Minister był dopytywany, czy debata w PE może utwierdzić Rosjan w przekonaniu, że trzeba w Radzie Europy podjąć zapowiadaną przez nich inicjatywę. - Ja myślę, że my tutaj musimy się zachować w sposób merytoryczny, wyważony i tak się zachowujemy. Ja myślę też, że strona rosyjska musi mieć świadomość tego, że prawda historyczna nie podlega dyskusji, czy nie podlega jakimś ocenom, jeżeli chodzi o interes polityczny doraźny (...). Od momentu, kiedy Armia Czerwona wkraczała na tereny Rzeczypospolitej Polskiej, przez cały okres PRL-u, doświadczyliśmy tych wszystkich negatywnych zjawisk związanych z systemem sowieckim i znajdowaliśmy się w orbicie tego systemu sowieckiego - mówił. - My będziemy bardzo konsekwentnie stać na stanowisku prawdy historycznej, niezależnie od tego, jakie będą podejmowane inicjatywy. Natomiast ja mam pełne przekonanie, że te działania (Rosji - PAP)są kontrskuteczne, że tego rodzaju działania, które mają próbować, próbują ten obraz zmieniać, nie znajdują aprobaty w oczach opinii publicznej światowej - podkreślił. Mucha pytany był też, czy dymisja rosyjskiego rządu może być zapowiedzią zmiany w relacjach polsko-rosyjskich. - Ja myślę, że tutaj informacja, która do nas płynie, jest jednoznaczna. Wiemy, że to jest reakcja na wypowiedź, czy zapowiedź, także pana prezydenta Władimira Putina, co do potencjalnych zmian w konstytucji - odpowiedział minister. Zaznaczył, że decydent polityczny jest cały czas tożsamy, jest nim prezydent Putin. - Reakcja pana premiera Miedwiediewa jest związana bezpośrednio z propozycją prezydenta Rosji. To są sprawy polityki wewnątrzrosyjskiej. Natomiast na pewno ster władzy dzierży tutaj pan prezydent Putin, który tą swoją inicjatywą spowodował też tę dymisję rządu - tłumaczył Mucha. Odniósł się także do stwierdzenia, że Rosja ma wewnętrzne kłopoty i dlatego zaatakowała Polskę w kwestiach historycznych. - Ja myślę, że my musimy być w sposób konsekwentny, wyważony, przygotowani do tego, żeby się wypowiadać zgodnie z naszym interesem narodowym. I tak też działamy. Wypowiedzi prezydenta Rzeczypospolitej Polskiej, czy oświadczenie polskiego premiera, także te działania, które podejmujemy na arenie międzynarodowej - one się spotkały z powszechną aprobatą. (...) Te głosy, które były wśród opinii publicznej, czy komentatorów, były bardzo jednoznaczne, że tutaj polskie stanowisko to jest prawda historyczna. I tak zresztą obiektywnie jest - zauważył Mucha.","Defilada wojsk polskich i radzieckich w Warszawie, styczeń 1945 r.",
https://wiadomosci.onet.pl/swiat/europarlament-polska-byla-ofiara-a-nie-sprawca-ii-wojny-swiatowej/ecsbw24,"Debata w UE po ataku Rosji na Polskę. KE wyraża solidarność z Warszawą. "" Polska była ofiarą, a nie sprawcą wojny""","W debacie na ten temat, którą sprowokowały kontrowersyjne wypowiedzi prezydenta Rosji Władimira Putina wzięło udział ponad pół setki eurodeputowanych. Nie wszyscy mówili jednym głosem, ale zdecydowana większość wskazywała na rosyjską współodpowiedzialność za wywołanie konfliktu poprzez zawarcie paktu pakt Ribbentrop-Mołotow.","Solidarność z Polską w związku z atakami Rosji wyraziła wiceprzewodnicząca KE Viera Jourova. ""Komisja Europejska w pełni odrzuca wszelkie fałszywe twierdzenia, które próbują zniekształcać historię II wojny światowej lub przedstawiać ofiary, takie jak Polska, jako sprawców"" - podkreśliła czeska polityk. Stwierdziła przy tym, że historia jest złożona i nie wolno zapominać o roli żołnierzy sowieckich podczas kluczowego momentu wojny, gdy Józef Stalin i Adolf Hitler stali się wrogami. Jak oceniła to właśnie żołnierze sowieccy ""wypchnęli nazistów z Europy Środkowo-Wschodniej i wyzwolili obóz zagłady Auschwitz-Birkenau"". Jourova przestrzegała, że zniekształcanie faktów historycznych to zagrożenie dla społeczeństw demokratycznych. - Sojusz niemiecko-sowiecki umożliwił atak na Polskę przez nazistowskie Niemcy 1 września 1939 roku, a następnie wojska sowieckie 17 września. Wydarzenia te zapoczątkowały drugą wojnę światową - to fakty - zaznaczyła wiceszefowa KE. O odpowiedzialności Rosji i pakcie Ribbentrop-Mołotow mówiła też łotewska eurodeputowana Sandra Kalniete z Europejskiej Partii Ludowej. - Związek Sowiecki jest współodpowiedzialny za wywołanie II wojny światowej - podkreśliła. Przeciwko zamianie ról katów i ofiar protestował niemiecki eurodeputowany Reinhard Buetikofer. - Ten rodzaj konwersji, przerzucanie winy historycznej może stać się pierwszym krokiem do identyfikacji celów dla agresji. UE powinna być czujna - apelował. Europosłanka PiS Anna Fotyga mówiła, że od samego początku obie strony paktu Ribbentrop-Mołotow posługiwały się kłamstwami, oszustwami, oszczerczymi kampaniami, by zdyskredytować swoich oponentów i swoje ofiary. - Dokonując Holokaustu Hitler oskarżał Żydów, że to oni wywołali II wojnę światową - wskazywała była minister spraw zagranicznych. Jak zaznaczyła Putin w swojej oszczerczej kampanii wobec Polski i innych państw posługuje się dokładnie tymi samymi metodami, które były stosowane przez Hitlera i Stalina. Szef delegacji PO w PE Andrzej Halicki, który zainicjował dyskusję dziękował za okazaną solidarność. - Tej solidarności naprawdę potrzebujemy. Chciałem podziękować Radzie, pani komisarz za bardzo jednoznaczny głos, bo musimy być razem, gdy podejmowane są próby fałszowania historii - oświadczył eurodeputowany. Jak podkreślił cała debata nie jest o historii, ale o bezpieczeństwie, bo ci, którzy chcą akceptować totalitaryzmy, czy to stalinowski, czy nazistowski, sami chcą budować rządy autorytarne i wykorzystywać je na zgubę milionów Europejczyków. Były premier Leszek Miller (SLD) wskazywał, że gdy 30 lat temu Zjazd Deputowanych Ludowych ZSRR potępił pakt Ribbentrop-Mołotow, który Stalin określił jako ""krwią scementowaną przyjaźń"" pomiędzy dwoma krajami, wydawało się, że ten rozdział historii jest zamknięty. - Dziś następuje próba rewizji tamtych ocen, w tym także fałszowania prawdy historycznej w odniesieniu do Polski. Udział mojego kraju w walce przeciwko Hitlerowi nie może kwestionowany - oświadczył Miller. Wygłoszone przez prezydenta Rosji przed świętami komentarze dotyczące przyczyn II wojny światowej zostały uznane na Zachodzie za próbę pisania historii na nowo i wybielanie sowieckiej kolaboracji z nazistami. Putin w wygłoszonym w środę orędziu kolejny raz poruszył temat roli Związku Sowieckiego w pokonaniu Niemiec hitlerowskich. - Mamy obowiązek bronienia prawdy o zwycięstwie, inaczej cóż powiemy naszym dzieciom, jeśli kłamstwo, jak zaraza, rozpełznie się po całym świecie - oświadczył.","Europarlament po ataku Putina: Polska była ofiarą, a nie sprawcą II wojny światowej",
https://wiadomosci.onet.pl/swiat/michail-miszustin-kandydatem-na-premiera-rosji-kim-jest-nowy-premier-rosji/b84yjjs,Władimir Putin wskazał kandydata na nowego premiera Rosji,"Michaił Miszustin, szef rosyjskiej Federalnej Służby Podatkowej (FNS), został wskazany na stanowisko premiera Rosji. Prezydent Władimir Putin wniósł jego kandydaturę do niższej izby parlamentu, Dumy Państwowej - informują służby prasowe Kremla.","Niższa izba parlamentu Rosji, Duma Państwowa, rozpatrzy w czwartek kandydaturę Michaiła Miszustina na premiera - poinformował w środę wieczorem przewodniczący izby Wiaczesław Wołodin. Posiedzenie odbędzie się o godz. 14 (godz. 12 w Polsce). Rano Miszustin spotka się z szefami frakcji parlamentarnych. Wcześniej w środę dotychczasowy premier Dmitrij Miedwiediew poinformował o dymisji swego rządu. Miedwiediew był premierem przez osiem lat, a wcześniej - w latach 2008-2012 - prezydentem Rosji. Po zakończeniu jego kadencji na Kreml po czteroletniej przerwie powrócił Putin, który za prezydentury Miedwiediewa był premierem. Miszustin urodził się 3 marca 1966 r. 53-letni Michaił Miszustin, szef FNS od 2010 roku, jest doktorem ekonomii. W latach 1992-1996 pracował w Międzynarodowym Klubie Komputerowym, organizacji wspierającej rozwój rynku komputerowego w Rosji. W administracji państwowej Miszustin zaczął pracować w 1998 roku. W latach 1999-2004 był wiceministrem podatków. Później kierował służbami katastralnymi, a od 2006 roku - krajową agencją administracji specjalnych stref ekonomicznych. Rozwój specjalnych stref ekonomicznych był jednym z najambitniejszych projektów ówczesnego ministerstwa gospodarki Rosji. W latach 2008-2010 Miszustin kierował firmą inwestycyjną UFG. Po powrocie do struktur państwowych stanął na czele FNS. W kierowanych przez niego służbach podatkowych przeprowadzona została błyskawiczna cyfryzacja i rozszerzono ich kompetencje, poprawiając przy tym administrowanie. Miszustin jest autorem monografii na temat administracji podatkowej. Pasjonuje się hokejem i zasiada w radzie nadzorczej moskiewskiego klubu hokejowego CSKA. Kreml poinformował, że przed ogłoszeniem rezygnacji Miedwiediew spotkał się z Putinem w celu omówienia swojego orędzia przed parlamentem, które odbyło się kilka godzin wcześniej. Prezydent Rosji zaproponował w środę poprawki do konstytucji kraju, m.in. zmniejszające pełnomocnictwa prezydenta i zwiększające kompetencje Zgromadzenia Federalnego. Przy czym, zastrzegł on, że kraj powinien być nadal silną republiką prezydencką. W sprawie zmian ma odbyć się referendum.- Ze swojej strony chciałem podziękować za wszystko co zostało zrobione na tym etapie naszej wspólnej pracy. Chciałem wyrazić zadowolenie z wyników, które zostały osiągnięte - powiedział prezydent na spotkaniu z ministrami. - Nie wszystko zostało zrobione, ale nigdy wszystko się nie udaje - dodał. - Poprawki do konstytucji wprowadzą znaczące zmiany nie tylko w szeregu artykułów, ale także w równowadze władzy wykonawczej, ustawodawczej i sądowniczej - przekazał dotychczasowy premier. Oświadczył, że w tym kontekście ""jest oczywiste"", iż rząd powinien zapewnić prezydentowi ""możliwość podejmowania wszelkich niezbędnych decyzji"". Rosyjskie agencje prasowe podają, że Putin mianuje Miedwiediewa zastępcą szefa prezydenckiej Rady Bezpieczeństwa. Jak zauważają media, oznacza to, że nowym premierem Rosji nie będzie Miedwiediew. Nie jest jasne, kto nim zostanie. Dmitrij Miedwiediew stał na czele rządu od 2012 r. Wcześniej przez cztery lata sprawował urząd prezydenta Rosji. Premierem był wówczas Putin, który nie mógł ponownie kandydować ze względu na limit dwóch następujących po sobie kadencji. W latach 2003-2005 Miedwiediew sprawował funkcję szefa administracji prezydenta. Obecny gabinet powstał w maju 2018 r. po rozpoczęciu czwartej kadencji Putina. Proponowane posunięcie jest postrzegane jako część wysiłków Putina, by wypracować sobie nową pozycję władzy, aby pozostać u steru po obecnej kadencji prezydenta, która zakończy się w 2024 r. Obserwatorzy od dłuższego czasu przychylają się do opinii, że po tym czasie utrzyma on realną władzę, jednak na innym stanowisku, być może kierując Radą Państwową, parlamentem lub rządem.",Michaił Miszustin kandydatem na premiera Rosji,
https://wiadomosci.onet.pl/swiat/rosja-rzad-podal-sie-do-dymisji-putin-zabral-glos-nie-wszystko-im-wyszlo/qf2jxke,Rząd Rosji podał się do dymisji,Premier Rosji Dmitrij Miedwiediew uznał dymisję rządu za słuszną z powodu propozycji prezydenta Władimira Putina dot. zmian w konstytucji. Gabinet ma kontynuować swoją pracę do czasu wyłonienia nowego składu. Dotychczasowy premier zostanie zastępcą szefa prezydenckiej Rady Bezpieczeństwa.,"Kreml poinformował, że przed ogłoszeniem rezygnacji Miedwiediew spotkał się z Putinem w celu omówienia swojego orędzia przed parlamentem, które odbyło się kilka godzin wcześniej. Prezydent Rosji zaproponował w środę poprawki do konstytucji kraju, m.in. zmniejszające pełnomocnictwa prezydenta i zwiększające kompetencje Zgromadzenia Federalnego. Przy czym, zastrzegł on, że kraj powinien być nadal silną republiką prezydencką. W sprawie zmian ma odbyć się referendum. - Ze swojej strony chciałem podziękować za wszystko co zostało zrobione na tym etapie naszej wspólnej pracy. Chciałem wyrazić zadowolenie z wyników, które zostały osiągnięte - powiedział prezydent na spotkaniu z ministrami. - Nie wszystko zostało zrobione, ale nigdy wszystko się nie udaje - dodał. - Poprawki do konstytucji wprowadzą znaczące zmiany nie tylko w szeregu artykułów, ale także w równowadze władzy wykonawczej, ustawodawczej i sądowniczej - przekazał dotychczasowy premier. Oświadczył, że w tym kontekście ""jest oczywiste"", iż rząd powinien zapewnić prezydentowi ""możliwość podejmowania wszelkich niezbędnych decyzji"". Rosyjskie agencje prasowe podają, że Putin mianuje Miedwiediewa zastępcą szefa prezydenckiej Rady Bezpieczeństwa. Jak zauważają media, oznacza to, że nowym premierem Rosji nie będzie Miedwiediew. Nie jest jasne, kto nim zostanie. Dmitrij Miedwiediew stał na czele rządu od 2012 r. Wcześniej przez cztery lata sprawował urząd prezydenta Rosji. Premierem był wówczas Putin, który nie mógł ponownie kandydować ze względu na limit dwóch następujących po sobie kadencji. W latach 2003-2005 Miedwiediew sprawował funkcję szefa administracji prezydenta. Obecny gabinet powstał w maju 2018 r. po rozpoczęciu czwartej kadencji Putina. Proponowane posunięcie jest postrzegane jako część wysiłków Putina, by wypracować sobie nową pozycję władzy, aby pozostać u steru po obecnej kadencji prezydenta, która zakończy się w 2024 r. Obserwatorzy od dłuższego czasu przychylają się do opinii, że po tym czasie utrzyma on realną władzę, jednak na innym stanowisku, być może kierując Radą Państwową, parlamentem lub rządem. Źródło: TASS, Interfax, Kremlin.ru, PAP",Rząd w Rosji podał się do dymisji. Na zdjęciu: Władimir Putin i Dmitrij Miedwiediew,
https://wiadomosci.onet.pl/swiat/rosja-wladimir-putin-wyglasza-doroczne-oredzie/bkpb3w9,Władimir Putin o II wojnie światowej: musimy bronić prawdy,"- Mamy obowiązek obrony prawdy o naszym zwycięstwie - mówił Władimir Putin podczas dorocznego orędzia przed parlamentem. - Musimy skonfrontować prawdę z wieloma kłamstwami. W Rosji powstanie największe archiwum dokumentów o II wojnie światowej - zapowiedział prezydent Federacji Rosyjskiej. Podczas orędzie zadeklarował również wprowadzenie zmian w konstytucji, które mają ograniczyć rolę prezydenta i zwiększyć kompetencje władz lokalnych.","W ostatnich tygodniach nasilił się polsko-rosyjski spór dotyczący historii II wojny światowej. W grudniu Putin, krytykując wrześniową rezolucję Parlamentu Europejskiego dotyczącą rozpętania II wojny światowej ocenił, że jej przyczyną nie był pakt Ribbentrop-Mołotow, a pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Prezydent Rosji wygłosił też opinię o przedwojennym polskim ambasadorze Józefie Lipskim, nazywając go ""bydlakiem"". Zdaniem Putina dyplomata ""całkowicie zgadzał się z Hitlerem w jego poglądach antysemickich"". Wczoraj przewodniczący rosyjskiego parlamentu powiedział, że ""nastroje antysemickie w społeczeństwie przedwojennej Polski tworzyły podatny grunt pod późniejsze ludobójstwo i Holocaust"". Stwierdził też, że współczesne polskie władze powinny przeprosić Żydów. - Obecnie toczy się poważna dyskusja na temat stabilności i bezpieczeństwa porządku światowego - mówił prezydent Putin. - Po raz pierwszy w historii broni jądrowej, nikogo nie gonimy. To inne kraje nie opracowały jeszcze broni, którą posiada Rosja - podkreślił. - Rosja może pozostać Rosją tylko jeśli pozostanie suwerenna - powiedział Putin. - Rosja powróciła do polityki międzynarodowej jako kraj, którego nie można ignorować. Nadszedł czas, aby dokonać pewnych zmian w konstytucji, które bezpośrednio zagwarantują jej priorytet w naszej przestrzeni prawnej - powiedział. Stwierdził, że decyzje organów międzynarodowych mogą obowiązywać na terytorium Rosji tylko wówczas, gdy ""nie są sprzeczne z rosyjską konstytucją, nie ograniczają praw i wolności obywateli"". Zaznaczył też, że ""wielkość Rosji jest nierozłącznie związana z dobrobytem każdego obywatela"". - Proponuję wprowadzenie na szczeblu konstytucyjnym obowiązkowych wymogów dla tych, którzy zajmują stanowiska kluczowe dla bezpieczeństwa i suwerenności kraju. Szefowie podmiotów federalnych, członkowie Rady Federacji, Dumy Państwowej, ministrowie, szefowie innych organów federalnych i sędziowie nie mogą posiadać obcego obywatelstwa, pozwolenia na pobyt lub innego dokumentu, który pozwala im na stałe zamieszkiwanie na terytorium innego państwa - zapowiedział Putin. Stwierdził, że jeśli ktoś wybierze drogę służby cywilnej, ""musi zdecydować, że łączy swoje życie z Rosją"". Putin zapowiedział również, że prezydent Rosji nie będzie mógł pełnić tej funkcji więcej niż dwie kadencje pod rząd. Powiedział też, że ""rzeczywiste uprawnienia i możliwości samorządu terytorialnego muszą być rozszerzone i wzmocnione"". - Należy zwiększyć rolę gubernatorów w podejmowaniu decyzji na szczeblu federalnym - powiedział Putin. Zapowiedział też zwiększenie kompetencji Rady Państwowej i Sądu Konstytucyjnego. Putin stwierdził, że pakiet zmian konstytucyjnych powinien zostać poddany pod głosowanie obywateli. Prezydent Rosji Władimir Putin wygłosił dziś swoje doroczne orędzie. Do Moskiewskiego Maneżu - głównej hali wystawowej Moskwy - zaproszono 1300 osób, wśród nich członków Rady Federacji, deputowanych Dumy Państwowej, członków rządu, prezesów Sądu Konstytucyjnego i Sądu Najwyższego, gubernatorów, a także przedstawicieli największych wspólnot religijnych, artystów i sportowców. Orędzie jest transmitowane na telebimach i fasadach budynków w centrach wielu rosyjskich miast. W tym roku również, po raz pierwszy, orędzie można obejrzeć na żywo na Międzynarodowej Stacji Kosmicznej, gdzie przebywają obecnie rosyjscy astronauci - Aleksandr Skorcow i Oleg Skripoczka. Głównymi tematami orędzia były podniesienie poziomu dochodów obywateli, sytuacja demograficzna i zwalczanie ubóstwa w Federacji Rosyjskiej. Putin rozpoczął od kwestii trudnej sytuacji demograficznej. - Los Rosji zależy od tego, ilu nas jest - podkreślił. Zwrócił uwagę na to, że obecnie rodziny zakłada pokolenie lat 90., kiedy rodziło się w Rosji mniej dzieci niż w czasie II wojny światowej. - Obecnie współczynnik dzietności wynosi 1,5. Jest prawie taki sam, jak w krajach europejskich. Ale dla naszego państwa - to za mało - mówił. - Naszym podstawowym obowiązkiem jest wydostanie się z tej demograficznej pułapki. W 2023 roku współczynnik dzietności powinien wynosić 1,7. To najwyższy priorytet - powiedział Putin. Zapowiedział przekazanie z federalnego budżetu 255 tys. na stworzenie nowych miejsc w żłobkach do końca 2021 roku, a także programy socjalnych świadczeń dla rodzin z dziećmi. - Zasiłki dla rodzin z dziećmi powinny w przyszłości sięgnąć średnio 11 tys. rubli (ok. 680 zł) na dziecko miesięcznie - powiedział Putin. Zaproponował też przedłużenie programu ""kapitału macierzyńskiego"" (rosyjski odpowiednik programu 500 plus) co najmniej do 31 grudnia 2026 roku. Powiedział też o rozszerzeniu programu również na pierwsze dziecko od 1 stycznia 2020 roku, a także zwiększenie wysokości świadczenia przy narodzinach drugiego dziecka. Prezydent Rosji mówił również o konieczności wsparcia dla systemu oświaty również na prowincji, ponieważ ""każde dziecko, niezależnie od tego, gdzie mieszka, ma prawo do wysokiej jakości edukacji"". Zapowiedział bezpłatne posiłki dla dzieci w szkołach. Podkreślił też konieczność zachęcania absolwentów szkół średnich do studiowania w uczelniach w swoich regionach, ""tam, gdzie brakuje nauczycieli, lekarzy"". - Na całym świecie ludzie narzekają na służbę zdrowia - mówił Putin. Zaznaczył jednocześnie, że w Rosji średnia długość życia po raz pierwszy w historii przekroczyła 73 lat. - To o osiem lat więcej niż w 2000 r. - zaznaczył. - Od tego roku wprowadzony zostanie nowy system płac w służbie zdrowia - zapowiedział prezydent Federacji Rosyjskiej. Jednocześnie zmienić mają się zasady dotyczące studiów medycznych. - Biznes musi sobie przypomnieć o swojej społecznej i ekologicznej odpowiedzialności - powiedział prezydent. Zapowiedział, że producenci opakowań z tworzyw sztucznych będą od 2021 r. ponosić część kosztów ich utylizacji - zgodnie z zasadą ""kto zanieczyszcza, ten płaci"". Tuż po zakończeniu orędzia Duma Państwowa planuje utworzenie grupy roboczej ds. wsparcia legislacyjnego, która ma zająć się wdrożeniem obietnic złożonych przez Putina.",Władimir Putin,
https://wiadomosci.onet.pl/swiat/rosja-przewodniczacy-dumy-o-nieprzypadkowych-obozach-zaglady-w-polsce/b207v59,"Przewodniczący rosyjskiego parlamentu: władze Polski muszą przeprosić za to, jak traktowały Żydów","Według jednego z najważniejszych rosyjskich polityków ""Niemcy zbudowali większość obozów zagłady w Polsce, bo panowała tam od przedwojnia odpowiednia atmosfera antysemityzmu"". Taką opinię wygłosił podczas otwarcia posiedzenia Dumy jej przewodniczący Wiaczesław Wołodin.","Polityk w czasie swojego przemówienia powiedział, że ""nastroje antysemickie w społeczeństwie przedwojennej Polski tworzyły podatny grunt pod późniejsze ludobójstwo i Holocaust"". Zdaniem Wołodina ""władze Polski muszą przeprosić za to, co działo się w Polsce przed wojną i za to, co dzieje się tam dziś"". Wypowiedź została nagrodzona oklaskami zgromadzonych deputowanych. − Dla nas zawsze ważne było, aby historia nie była pisana od nowa, prawda o wojnie nie była wypaczana. Niektóre fakty są niezmienne. Ale dzisiaj widzimy, jak politycy kilku krajów robią wszystko, aby je zniekształcić, przepisać historię w swoich interesach. To niedopuszczalne − stwierdził Wołodin. Przewodniczący Dumy Państwowej poradził członkom Sejmu RP, by ""nie wypaczali faktów historycznych, oczerniając pamięć żołnierzy-wyzwolicieli II wojny światowej"". − Przywódcy współczesnej Polski muszą wiedzieć, ile kosztowała wolność Polaków. Kosztem pół miliona zabitych żołnierzy i oficerów radzieckich − dodał. Powiedział także m.in., że łączne nakłady ZSRR w okresie polskiej kampanii wyniosły 26,7 mld rubli, co według obecnego kursu stanowi ponad 5 bln rubli (81,4 mld USD). W wystąpieniu polecił odpowiednim komisjom Dumy, delegacjom w Radzie Europy, OBWE i innych strukturach międzyparlamentarnych, ""rozważenie ochrony pamięci historycznej"". Rosyjscy posłowie zapowiedzieli już zgłoszenie krytykującej Polskę rezolucji w Zgromadzeniu Parlamentarnym RE. Jeden z posłów oskarżył też Polskę wprost o to, że jest winna wybuchu II wojny światowej. Leonid Słucki, przewodniczący komisji spraw zagranicznych rosyjskiej Dumy, uznał uchwałę polskiego Sejmu za ""rzadki cynizm"". Powodem jest wskazanie ""równej odpowiedzialności nazistowskich Niemiec i ZSRR za rozpętanie wojny"". W grudniu prezydent Rosji Władimir Putin krytykując wrześniową rezolucję Parlamentu Europejskiego dotyczącą rozpętania II wojny światowej ocenił, że jej przyczyną nie był pakt Ribbentrop-Mołotow, a pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Przekonywał też, że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Prezydent Rosji wygłosił też opinię o przedwojennym polskim ambasadorze Józefie Lipskim, nazywając go ""bydlakiem"". Zdaniem Putina dyplomata ""całkowicie zgadzał się z Hitlerem w jego poglądach antysemickich"". Źródło: TASS, duma.gov.ru, PAP",Wiaczesław Wołodin,
https://wiadomosci.onet.pl/swiat/rosja-chce-rezolucji-rady-europy-potepiajacej-polske/48y2p71,Rosja przeniesie wojnę historyczną z Polską do Rady Europy,"Rosja chce złożyć w Radzie Europy projekt rezolucji potępiającej Polskę za ""próbę sfałszowania prawdy historycznej"" w sprawie przyczyn wybuchu II wojny światowej.","Złożenie projektu rezolucji w Zgromadzeniu Parlamentarnym Rady Europy zapowiedział dziś w rozmowie z agencją TASS przewodniczący komisji spraw zagranicznych rosyjskiej Dumy Leonid Słucki. Według Słuckiego rosyjscy parlamentarzyści w Zgromadzeniu Parlamentarnym będą teraz przekonywać innych posłów reprezentujących parlamenty krajów Rady Europy do poparcia rezolucji. — Naszym zadaniem jest konsekwentne przekazywanie prawdy tym, którzy nie wiedzą, co się dzisiaj dzieje w Warszawie - powiedział Słucki. — Chodzi o to, by więcej polityków w Europie zdało sobie sprawę, jakie niedopuszczalne wydarzenia mają miejsce w Polsce i jakie decyzje są podejmowane. Słucki miał na myśli przyjętą kilka dni temu przez polski Sejm rezolucję sprzeciwiającą się wypowiedziom rosyjskich polityków w sprawie II wojny światowej. — Rosyjscy politycy będą — jak wyjaśnił Słucki — pracować na wszystkich międzynarodowych platformach, aby przekazać prawdę o tym, jak wypaczane są wyniki II wojny światowej. Po grudniowych wypowiedziach prezydenta Władimira Putina rosyjscy politycy zintensyfikowali swoje krytyczne wypowiedzi pod adresem Polski. Według przewodniczącego Dumy Wiaczesława Wołodina ""Niemcy zbudowali większość obozów zagłady w Polsce, bo tam panowała od przedwojnia odpowiednia atmosfera antysemityzmu"". Jeden z najważniejszych rosyjskich polityków, cytowany przez agencję TASS, powiedział, że ""nastroje antysemickie w społeczeństwie przedwojennej Polski tworzyły podatny grunt pod późniejsze ludobójstwo i Holokaust"". Zdaniem posła prezydenckiej partii Jedna Rosja, Aleksandra Hinsztejna, ""Piłsudski i Hitler podpisali, może nie z prawnego punktu widzenia, ale zaakceptowali układ, na mocy którego Żydzi z Polski i innych krajów Europy Środkowej mieli zostać wywiezieni do Afryki, a dokładniej na Madagaskar"". — Wmawianie dziś przez Polskę, że padła ofiarą jakiegoś spisku tyranów [czyli paktu Ribbentrop-Mołotow] ma tyle wspólnego z prawdą, co mówienie, że Parlament Europejski ma cokolwiek wspólnego z demokracją — mówił dalej Hinsztejn w popularnym w Rosji programie ""Politnawigator"" prowadzonym przez bardzo znanego i ściśle związanego z Kremlem dziennikarza Władimira Sołowiowa. — Rosja nie powinna posypywać sobie głowy popiołem [za podpisanie układu Ribbentrop-Mołotow], to nie my jesteśmy winni wybuchu wojny, my powinniśmy z naszej historii być dumni — dodał poseł.",Rada Europy,
https://wiadomosci.onet.pl/swiat/aleksandr-hinsztejn-polska-jest-winna-wybuchu-ii-wojny-swiatowej/6t8s60b,Rosyjski poseł: to Polska jest winna wybuchu II wojny światowej,"Znany rosyjski polityk, w programie publicystycznym głównego kanału rosyjskiej telewizji państwowej, tłumaczył, że to układ pomiędzy II RP i III Rzeszą był powodem wybuchu wojny.","Zdaniem posła prezydenckiej partii Jedna Rosja, Aleksandra Hinsztejna, ""Piłsudski i Hitler podpisali, może nie z prawnego punktu widzenia, ale zaakceptowali układ, na mocy którego Żydzi z Polski i innych krajów Europy Środkowej mieli zostać wywiezieni do Afryki, a dokładniej na Madagaskar"". — Wmawianie dziś przez Polskę, że padła ofiarą jakiegoś spisku tyranów [czyli paktu Ribbentrop-Mołotow] ma tyle wspólnego z prawdą, co mówienie, że Parlament Europejski ma cokolwiek wspólnego z demokracją — mówił dalej Hinsztejn w popularnym w Rosji programie ""Politnawigator"" prowadzonym przez bardzo znanego i ściśle związanego z Kremlem dziennikarza Władimira Sołowiowa. — Rosja nie powinna posypywać sobie głowy popiołem [za podpisanie układu Ribbentrop-Mołotow], to nie my jesteśmy winni wybuchu wojny, my powinniśmy z naszej historii być dumni — dodał poseł. Aleksander Hinsztejn był znanym dziennikarzem śledczym w latach 90. Potem wszedł do Dumy z ramienia partii Władimira Putina, dziś jest zastępcą przewodniczącego komisji Dumy ds. bezpieczeństwa. Hinsztejn jest absolwentem Moskiewskiego Uniwersytetu Wojsk MSW w stopniu porucznika wojsk wewnętrznych. To kolejny atak na Polskę ze strony Rosji w ostatnich tygodniach. W grudniu Putin, wygłosił opinię o polskim ambasadorze Lipskim, nazywając go ""bydlakiem"". Kilka dni wcześniej prezydent Rosji oskarżał Polskę o współdziałanie z Niemcami w latach 30. w celu eksterminacji Żydów",Aleksander Hinsztejn,
https://wiadomosci.onet.pl/swiat/zmiana-ukladu-sil-merkel-stala-sie-petentka-putina/j8b9jy8,"Zmiana układu sił. ""Merkel stała się petentką Putina""","Komentując wizytę Angeli Merkel w Moskwie, ""Bild"" twierdzi, że Merkel przestała być równorzędnym przeciwnikiem Putina.","„Krym pozostaje pod rosyjską kontrolą. W Syrii dzięki pomocy Władimira Putina Baszar el-Asad skonsolidował swoją władzę. Na Bliskim Wschodzie Rosja odgrywa kluczową rolę. Niemieckie zapotrzebowanie na energię będzie wkrótce zaspokojone przez Nord Stream 2” – pisze Malte Lehming we wtorkowym wydaniu berlińskiego dziennika „Tagesspiegel”. „Pisanie takich zdań przychodzi z trudem. Akceptacja nieuchronnych (zjawisk) sprawia czasami ból. Czasami jednak realny świat kłóci się ze światem idealnym. Politycy, którzy to negują, stają się utopistami. Szczególnie w polityce zagranicznej i bezpieczeństwa pożądane wartości często nie pokrywają się z celami, które dadzą się zrealizować” – kontynuuje autor. Lehming przypomina, że rozmowa Merkel z Putinem trwała prawie cztery godziny, a tematy kontrowersyjne, takie jak zamordowanie w Berlinie imigranta z Gruzji, zostały świadomie wykluczone z agendy. „Wspólne sprawy przeważały” – ocenił. Obie strony poparły umowę z Iranem oraz gazociąg Nord Stream 2, a Putin poparł pomysł zorganizowania w stolicy Niemiec konferencji w sprawie Libii. Lehming nazywa politykę Berlina „polityką realistyczną obliczoną na realizację interesów”. Jego zdaniem niemiecki rząd obalił dwa pochodzące z czasów zimnej wojny aksjomaty wyznaczające dotychczas kierunek niemieckiej polityki. Te aksjomaty to wykluczenie możliwości rywalizacji z rządem USA oraz zasada, że Rosja jest z zasady przeciwnikiem. Objęcie władzy przez Donalda Trumpa doprowadziło do „gwałtownej dewaluacji” sojuszy i międzynarodowych umów. Tradycyjne wspólnoty wartości ustąpiły miejsca sojuszom służącym realizacji interesów. Dla Niemiec oznacza to, że związki z Ameryką i NATO jako fundamentem bezpieczeństwa przestały wykluczać różnice zdań w konkretnych sprawach, takich jak Nord Stream 2 czy umowy z Iranem – czytamy w „Tagesspieglu”. „Rosji nie da się pominąć, co Merkel, składając wizytę (w Rosji) podkreśliła” – pisze Lehming. Autor zwraca uwagę na wpływy Moskwy w Syrii, Iranie i Turcji oraz Libii. Ponieważ Niemcy rezygnują z energii atomowej i węgla, muszą zwiększyć import gazu – tłumaczy konieczność budowy gazociągu przez Morze Bałtyckie. Lehming zastrzega, że kooperacja z Rosją nie oznacza, że Putin stał się partnerem Niemiec, a konflikt interesów z administracją USA nie oznacza, że Trump stał się z zasady przeciwnikiem. „Świat idealny nawet w realnym świecie nie powinien całkiem zniknąć z pola widzenia” – napomina komentator „Tagesspiegla”. Dużo ostrzej ocenia postawę Merkel niemiecki tabloid „Bild”. Autor komentarza Julian Roepcke przypomina negocjacje prowadzone przez niemiecką kanclerz w nocy z 11 na 12 lutego 2015 roku w Mińsku. „Przez 16 godzin niemiecka kanclerz walczyła z Putinem o zatrzymanie rosyjskiej ofensywy we wschodniej Ukrainie. Dzięki dyplomatycznej zręczności i groźbie twardych sankcji udało się doprowadzić do przełomu” – podkreśla Roepcke. „Pięć lat później wszystko jest inaczej. Putin wyznacza kierunek, wszystko jedno, czy chodzi o Ukrainę, Syrię, Libię czy Iran. Merkel wszystkiemu grzecznie przytakuje, akceptuje każdą cyniczną prowokację” – czytamy w „Bildzie”. „Dawniej byli równoprawnymi rywalami, obecnie mamy do czynienia z dyrygentem i petentką” – ocenia Roepcke. Jego zdaniem Merkel nie dysponuje żadnymi atutami, które mogłaby przeciwstawić Putinowi. „Europa pilnie potrzebuje równorzędnego przeciwnika dla Putina. Merkel od dawna nie spełnia tej roli” – konkluduje komentator „Bilda”.",Angela Merkel i Władimir Putin,
https://wiadomosci.onet.pl/swiat/atak-rosyjskich-hakerow-na-ukrainski-koncern-naftowy/rgfk68k,Atak rosyjskich hakerów na ukraiński koncern naftowy,"Rosyjscy hakerzy skutecznie atakowali ukraiński koncern gazowy Burisma Holdings, który znalazł się w centrum skandalu, jaki doprowadził do impeachmentu prezydenta USA Donalda Trumpa - twierdzi amerykańska firma zajmująca się cyberbezpieczeństwem Area 1 Security.","Według tej firmy Rosjanie rozpoczęli na początku listopada ub. r. kampanię phishingową przeciwko ukraińskiej firmie, w której pracował Hunter Biden, syn byłego wiceprezydenta USA a obecnie czołowego demokratycznego kandydata do prezydentury Joe Bidena. Jak pisze Associated Press, z raportu umieszczonego w internecie przez Area 1, nie wynika jakich informacji szukali rosyjscy hakerzy, ani jakie mogli uzyskać. Z czasu operacji jednak wydaje się wynikać, że poszukiwano informacji, które mogłyby zaszkodzić Bidenom. W grudniu ub. r. kontrolowana przez Demokratów Izba Reprezentantów postawiła Trumpa w stan oskarżenia (impeachment) pod zarzutem wykorzystywania obcego państwa do walki z rywalem politycznym oraz utrudniania dochodzenia w Kongresie w tej sprawie. Szef Area 1 Oren Falkowitz, który jest byłym pracownikiem federalnej Agencji Bezpieczeństwa Narodowego (NSA), powiedział w rozmowie z AP, że czołowi kandydaci do prezydentury USA, a także do Senatu i Izby Reprezentantów w wyborach 2020 r. byli w ciągu ub. miesięcy celami ataków phishingowych. Falkowitz nie ujawnił, o jakich polityków chodzi, ani nazwisk klientów swojej firmy.",Atak rosyjskich hakerów na ukraiński koncern naftowy,
https://wiadomosci.onet.pl/swiat/wladimir-putin-o-polsce-i-ii-wojnie-swiatowej-bloomberg-obsesja-prezydenta-rosji/kf0739e,"Dlaczego prezydent Rosji zajął się historią? ""Najnowsza obsesja Putina""","""W ciągu najbliższych kilku miesięcy możemy się spodziewać, że rosyjska kontrofensywa pamięciowa będzie się rozwijać, przy czym również w całkiem nieoczekiwanych kierunkach"" - pisze Leonid Bershidsky z Bloomberga, komentując niedawne wypowiedzi Putina o Polsce w czasie II wojny światowej. Jego zdaniem, ""nawet jak na przywódcę, który uczynił ze zwycięstwa ZSRR nad nazistami kamień węgielny nowej rosyjskiej tożsamości, tak widoczne zaangażowanie ws. II wojny zdumiewa"".","W artykule pt. ""Najnowsza obsesja Putina - nowa narracja o II wojnie światowej"" publicysta ocenia, że prezydent Władimir Putin i jego doradcy w sferze polityki zagranicznej nie mogli nie dostrzec, że na świecie dominująca dotąd narracja o II wojnie światowej uległa zmianom na rzecz motywów antyrosyjskich. ""Kreml jest skrajnie uwrażliwiony na takie sygnały, przy czym nie tylko ze względu na propagandę używaną w polityce wewnętrznej, ale również dlatego, że międzynarodowa pozycja tego państwa jest zdobyczą wojenną uzyskaną w wyniku II wojny"" - podkreśla Bershidsky, który przed pięcioma laty opuścił Rosję, udając się na emigrację. W jego ocenie, ""jeśli Związek Radziecki będzie postrzegany bardziej jako sojusznik Hitlera, jakim był oczywiście na początku wojny, niż jego pogromca, którym był pod koniec"", to taka narracja podkreślająca niegodziwość tego państwa, podważy mocarstwowe ambicje Rosji. W wyniku II wojny ""Związek Radziecki zdobył przecież nie tylko kontrolę nad Europą Wschodnią, ale uzyskał wysoką pozycję w powojennej architekturze międzynarodowej oraz stałe miejsce w Radzie Bezpieczeństwa ONZ"" - przypomina Bershidsky. Dodaje, że dla Putina potwierdzeniem statusu supermocarstwa jest ""przywilej autorytatywnego orzekania, co jest prawdą, a co fałszem, co jest dobre, a co złe, tak jak czynią Stany Zjednoczone"". W artykule, który ukazał się 10 stycznia na opiniotwórczym portalu Bloomberg, Bershidsky analizuje powody, dla których Putin od jakiegoś czasu intensywnie zajmuje się historią. Publicysta przypomina m.in., że 75. rocznica zakończenia II wojny światowej była dla prezydenta Rosji jedynym wartym odnotowania wydarzeniem w nadchodzącym roku, na które zwrócił uwagę w swym orędziu noworocznym. Wygląda na to, że II wojna światowa stała się ostatnio obsesją Putina, który ""ciągle i przy każdej nadarzającej się okazji wraca do tematu, opowiadając o swoim zagłębianiu się w dokumenty archiwalne. Wspomniał zresztą, że pracuje nad artykułem naukowym na temat wojny"" – podkreśla publicysta. ""Nawet jak na przywódcę, który uczynił ze zwycięstwa Związku Radzieckiego nad nazistami (postrzeganego przez wielu w Rosji jako triumf nad zgniłą Europą) kamień węgielny nowej rosyjskiej tożsamości narodowej, tak widoczne zaangażowanie emocjonalne Putina w sprawę II wojny i czas, jaki na to poświęca, zdumiewa"" – podkreśla publicysta. Przez wiele lat Rosję Sowiecką postrzegano na Zachodzie głównie jako sojusznika, który pomógł pokonać Hitlera i bez którego nie byłoby możliwe pokonanie przez aliantów III Rzeszy. ""Nawet w najgorszych latach zimnej wojny zwycięski sojusz Związku Radzieckiego, USA, Wielkiej Brytanii i Francji przypominał, że współpraca jest możliwa"" – czytamy w na portalu Bloomberg. Sposób myślenia o roli, jaką podczas II wojny odegrał ZSRR, stopniowo się jednak zmienia. By potwierdzić tę tezę, Bershidsky cytuje ubiegłoroczną wypowiedź obecnego brytyjskiego premiera Borisa Johnsona. Zapytany o swój największy zawód na niwie zawodowej, Johnson odpowiedział, że była nią kwestia resetu i możliwości powrotu do dobrych stosunków z Moskwą. - Naprawdę sądziłem tak samo jak wielu szefów dyplomacji i premierów rządów, że możemy otworzyć z Rosją nowy rozdział. To wspaniały kraj, z którym wspólnie walczyliśmy przeciwko faszyzmowi. To było bardzo, bardzo rozczarowujące, gdy okazało się, że się myliłem – oznajmił Johnson. Komentator Bloomberga przypomina te słowa premiera Wielkiej Brytanii i podkreśla, że Kreml, który jest wyjątkowo wrażliwy na punkcie swej roli w polityce międzynarodowej, nie potrafił się pogodzić z rosnącym znaczeniem państw Europy Wschodniej na kontynencie. Zbliżenie się do Zachodu państw takich jak Polska czy kraje bałtyckie wpłynęło na interpretację historii na Zachodzie, czego skutkiem była m.in. niedawna rezolucja Parlamentu Europejskiego, przypominająca o roli paktu Ribbentrop-Mołotow w doprowadzeniu do wybuchu II wojny światowej i stawiająca na jednym poziomie reżim nazistowski i komunistyczny. Uchwała Parlamentu Europejskiego stała się powodem silnej irytacji rosyjskiego kierownictwa i samego Putina. Z zapisu debaty z udziałem rosyjskich historyków, jaki ukazał się w pierwszym, tegorocznym numerze pisma ""Rossija w głobalnoj politikie"", która często dostarcza impulsów ideologicznych dla działań Kremla, wynika jednoznacznie, że Rosja może wpłynąć na zmianę trendów narracyjnych w opowieści o II wojnie światowej na swoją korzyść. ""Musi tylko uznać Izrael za swego jedynego sojusznika w walce z »falą zwrotną«, czyli tendencjami podważającymi rolę ZSRR, a Polskę za głównego przeciwnika"" – wskazywali historycy. Argumentem, który przemawia za takim podejściem, jest to, że ""Izrael nigdy nie zgodzi się na podejmowane przez rządy Polski i krajów bałtyckich nacjonalistyczne próby narzucenia własnej narracji, które mają odsunąć od nich raz na zawsze zarzuty, że miejscowi podejmowali współpracę z nazistami w wypadku Holokaustu"" - pisze Bershidsky, który urodził się w rodzinie moskiewskich Żydów. Polityka historyczna polskiego rządu, który chce przedstawiać ten kraj jako niewinną ofiarę zarówno rosyjskiej, jak i niemieckiej agresji, rzeczywiście wciąż natyka się na opór w Izraelu oraz wśród żydowskiej diaspory rozsianej po całym świecie - argumentuje. Bershidsky, który od kilku lat przebywa w Berlinie, wskazuje, że Kreml może się starać wykorzystać również trudności rysujące się w relacjach na linii Unia Europejska–Warszawa. Wywołała je reforma sądownictwa forsowana przez polski rząd. Jaki będzie scenariusz rosyjskiej kontrofensywy w tym konflikcie pamięci? - pyta publicysta. Sugeruje, że będzie on zapewne zgodny z przepisem przygotowanym przez historyka z Moskiewskiego Uniwersytetu Państwowego (MGU) Fiodora Gajdę, który specjalizuje się w historii politycznej Rosji w XIX w. Historyk przedstawił ją w ramach debaty zorganizowanej przez pismo ""Rossija w głobalnoj politikie"". - Głównym kozłem ofiarnym jest dla nas zatem Polska. Jeśli my i europejscy biurokraci potrzebujemy wspólnego wroga, myślę, że Polska będzie najlepszym kandydatem. Największą uwagę należy zwrócić właśnie na Polskę – i to właśnie dzieje się dzisiaj. Naszym głównym sojusznikiem jest Izrael. Zgadzam się całkowicie, ten temat należy rozwinąć: Żydzi w Armii Czerwonej i tak dalej - zasugerował Gajda. Gajda proponuje również, by Rosja na każdym kroku podkreślała, że do zwycięstwa przyczyniły się wszystkie byłe republiki radzieckie, a więc, że nie był to tylko wysiłek Rosji. Zwiększyłoby to bowiem, jego zdaniem, siłę rosyjskiej propagandy historycznej. W swoich ostatnich wystąpieniach prezydent Putin zrealizował dokładnie tę linię. ""Zagrał dokładnie tymi kartami"" - jak ujął to Bershidsky. Inni uczestnicy wspomnianej dyskusji proponowali także, by w sferze polityki historycznej Rosja zawarła strategiczne porozumienie z Chinami na zasadzie wzajemnego uznania przodującej roli odegranej przez to ostatnie państwo w walce z faszyzmem na wschodzie i przez ZSRR – na zachodzie Eurazji. ""W ciągu najbliższych kilku miesięcy możemy się spodziewać, że rosyjska kontrofensywa pamięciowa będzie się rozwijać, przy czym również w całkiem nieoczekiwanych kierunkach"" – konkluduje komentator Bloomberga.",Władimir Putin,
https://wiadomosci.onet.pl/swiat/angela-merkel-w-rosji-komentarze-niemieckich-mediow/f0mew7l,"Wizyta Angeli Merkel w Rosji. ""Putin otrzymał same pochwały""","Angela Merkel skoncentrowała się na wspólnych interesach obu krajów i unikała kontrowersyjnych kwestii - wskazują niemieckie media, komentując spotkanie kanclerz Angeli Merkel i Władimira Putina w Moskwie.","""Była to pierwsza wizyta kanclerz Angeli Merkel na Kremlu od 2015 r. To, co się podczas niej stało, ma historyczne znaczenie: po trzyipółgodzinnej rozmowie szefowa rządu RFN znalazła zaskakująco przyjazne słowa dla rosyjskiego prezydenta. Putin otrzymał same pochwały"" - zauważa w komentarzu zamieszczonym na stronie internetowej dziennik ""Bild"" i podkreśla, że ton wypowiedzi Merkel był znacznie chłodniejszy, gdy chodziło o USA. Waszyngton był tylko ""sojusznikiem"". O partnerstwie transatlantyckim - ani słowa. Podobnie jak o zabójstwie obywatela Gruzji pod koniec sierpnia w Berlinie, o którego wykonanie są podejrzewane rosyjskie tajne służby - przypomina tabloid. Z kolei dziennik ""Die Welt"" zwraca uwagę, że podczas wizyty Merkel zademonstrowała jednomyślność z Putinem w kilku punktach. ""I wystąpiła przy tym również przeciwko USA"" - dodaje. Kwestie, w których kanclerz i prezydent mówili jednym głosem, to przede wszystkim budowa gazociągu Nord Stream 2, którą Rosjanie mają zamiar dokończyć na własną rękę mimo amerykańskich sankcji. Merkel i Putin są też zgodni, że należy zachować porozumienie atomowe z Iranem. Mimo że USA z niego wystąpiły. Oboje przywódcy ostrzegli wreszcie przed otwartym konfliktem między Waszyngtonem a Teheranem. Podsumowując cel wizyty Merkel w Moskwie, ekonomiczny dziennik ""Handelsblatt"" konstatuje: ""Kanclerz chodziło o coś dużo więcej niż uzyskanie zapewnienia gospodarza Kremla, że mimo trudności Rosja nadal trzyma się projektu Nord Stream 2. Dużo bardziej chodziło o uzyskanie zabezpieczenia dla niemieckich i europejskich inicjatyw politycznych na Bliskim Wschodzie, które nie zawsze pokrywają się z (pomysłami) USA"".",Angela Merkel i Władimir Putin,
https://wiadomosci.onet.pl/swiat/merkel-w-rosji-katastrofe-samolotu-w-iranie-nalezy-dokladnie-zbadac/0p7zt63,Merkel w Rosji: katastrofę samolotu w Iranie należy dokładnie zbadać,"Iran uczynił ważny krok, przyznając, że jego siły zbrojne zestrzeliły w środę ukraiński samolot pasażerski; należy podjąć wszelkie działania w celu pełnego zbadania tej katastrofy - powiedziała w sobotę w Moskwie kanclerz Niemiec Angela Merkel.","""Iran ogłosił dziś, że był to wielki błąd. To dobrze, że w ten sposób znani są odpowiedzialni za to, co się wydarzyło. Teraz należy uczynić wszystko, żeby znaleźć rozwiązanie wraz z krajami, których obywatele zginęli i - przede wszystkim - aby w pełni zbadać (katastrofę) i przedyskutować następstwa"" - powiedziała Merkel. Podkreśliła, że doszło do ""dramatycznego wydarzenia"" i że zginęło 176 niewinnych osób. Szefowa niemieckiego rządu wypowiadała się na ten temat na konferencji prasowej w Moskwie po rozmowach z prezydentem Rosji Władimirem Putinem.",Angela Merkel w Rosji,
https://wiadomosci.onet.pl/swiat/incydent-na-morzu-arabskim-jest-nagranie/lk9zy5v,Incydent na Morzu Arabskim. Jest nagranie,"Amerykańska marynarka wojenna poinformowała, że w północnej części Morza Arabskiego rosyjski okręt wojenny „agresywnie zbliżył się” do amerykańskiego niszczyciela, po czym oba statki minęły się w niewielkiej odległości od siebie.","V Flota amerykańskiej marynarki wojennej w Zatoce Perskiej poinformowała w komunikacie, że prowadzący rutynowy patrol amerykański niszczyciel USS Farragut wysłał pięć dźwiękowych sygnałów ostrzegawczych i poprosił rosyjski okręt o zmianę kursu. ""Rosyjski okręt początkowo odmówił, ale ostatecznie zmienił kurs i obydwa okręty minęły się w niewielkiej odległości od siebie"" - napisał w komunikacie rzecznik V Floty komandor Josh Frey. Podkreślił, że zagrożenie kolizją było bardzo duże. Rosyjskie ministerstwo obrony wyjaśnia, że niszczyciel amerykańskiej marynarki wojennej znajdował się po lewej stronie względem rosyjskiego okrętu i zgodnie z międzynarodową konwencją o zapobieganiu zderzeniom na morzu powinien ustąpić jednostce z Rosji. Według resortu okręt marynarki wojennej USA przeciął drogę rosyjskiego okrętu wywiadowczego Iwan Churs, a działanie to uznane zostało za ""nieprofesjonalne"". Ministerstwo oceniło to jako ""celowe naruszenie międzynarodowych norm bezpieczeństwa morskiego"".",Niszczyciel USS Farragut,
https://wiadomosci.onet.pl/swiat/kryzys-na-bliskim-wschodzie-niemcy-i-rosja-potrzebuja-siebie-nawzajem/0294w45,"Kryzys na Bliskim Wschodzie. ""Niemcy i Rosja potrzebują siebie nawzajem""","Merkel stawia na Rosję - tak zapowiada sobotnią wizytę niemieckiej kanclerz na Kremlu niemiecki dziennik ""Tageszeitung"". Według gazety, szefowa niemieckiego rządu liczy, że to Władimir Putin przyczyni się do ustabilizowania sytuacji na Bliskim Wschodzie.","""Robocza wizyta kanclerz Angeli Merkel w Moskwie w sobotę wydaje się pochopna i zaskakująca. W krytycznym momencie Niemcy i Rosja jednak potrzebują siebie nawzajem. Berlin zdaje sobie sprawę z wpływów Rosjan w Iranie, Moskwa ma nadzieję, że Niemcy wpłyną na Amerykanów"" - pisze na stronie internetowej ""Tageszeitung"", dodając, że Kreml dawno stał się ważnym graczem na Bliskim Wschodzie i - pomimo wszelkich różnic - wspólnie z Turcją na nowo układa stosunki w regionie. Zdaniem dziennika Putin nigdy nie był strategiem - zawsze uważał, że siła militarna jest decydująca. Jako przykład podaje użycie lotnictwa w Syrii, co pozwoliło wyjść Rosji z międzynarodowej izolacji po aneksji Krymu i wywołaniu wojny na wschodzie Ukrainy. ""Rosja wybombardowała sobie ścieżkę do stołów negocjacyjnych"" - opisuje taktykę Kremla ""Tageszeitung"". ""W Syrii Moskwa (...) pokazała państwom Zatoki Perskiej, Stanom Zjednoczonym i UE granice ich władzy, a także spowodowała, że Ankara uznała Asada za władcę"" - wylicza i stwierdza, że rosyjscy najemnicy - teoretycznie prywatni, ale działający na rzecz interesów Kremla - są też aktywni w Libii, kraju wyjątkowo ważnym dla Niemiec ze względu na przebiegające przez niego szlaki migracyjne. ""Przede wszystkim jednak rozmowy z Putinem, w których będzie uczestniczyć także federalny minister spraw zagranicznych Heiko Maas, będą dotyczyć Iranu"" - przewiduje gazeta. Jak przypomina, kiedy Stany Zjednoczone wycofały się z porozumienia nuklearnego z Iranem, to Berlin, Paryż, Londyn i Moskwa nadal go przestrzegały. Również teraz zatem Merkel ma nadzieję, że Putin skłoni Teheran do deeskalacji. Zwłaszcza że Iran potrafiłby wykorzystać swoją silną pozycję w regionie - konkluduje dziennik.",Angela Merkel,
https://wiadomosci.onet.pl/swiat/szwajcaria-polski-ambasador-odpowiada-rosyjskiemu-w-sprawie-popierania-hitleryzmu/pcbm0ck,"Szwajcaria: polski ambasador odpowiada rosyjskiemu w sprawie ""popierania hitleryzmu""","Rosyjski ambasador w Bernie, Siergiej Garmonin, oskarżył Polskę o to, że zawierając pakt o nieagresji w 1934 roku z Niemcami, dołączyła do niego tajny protokół, którym zobowiązała się do popierania hitleryzmu. Odpowiedział mu w zdecydowanych słowach ambasador RP Jakub Kumoch.","""Niech Pan go ujawni, będzie Pan odkrywcą"" – odpisał rosyjskiemu dyplomacie na łamach dziennika ""Tages Anzeiger"" ambasador RP w Szwajcarii, Jakub Kumoch. List Siergieja Garmonina był odpowiedzią na artykuł, który ukazał się w gazecie o polsko-rosyjskim sporze wywołanym wystąpieniami Władimira Putina. Rosyjski dyplomata protestował przeciwko potępianiu paktu Ribbentropp-Mołotow. Jego zdaniem był on ""koniecznością"", a tajny protokół zawierał również podpisany w 1934 roku polsko-niemiecki układ o nieagresji. ""Zdumiewa mnie brak szacunku dla szwajcarskiego czytelnika. Rosyjski ambasador pisze, że Polska zawarła w 1934 roku pakt o nieagresji z Niemcami i że zawierał on tajny protokół o wspieraniu Hitlera. Panie Ambasadorze, proszę ujawnić ten nieznany dokument. Będzie Pan wielkim odkrywcą!"" – napisał ambasador Kumoch. Kumoch przypomniał, że to Związek Sowiecki, z którym Polska posiadała podpisany w 1932 roku pakt o nieagresji, zawarł tajny protokół z Hitlerem. ""Tajny protokół do paktu Ribbentropp-Mołotow można szybko znaleźć w Google"" – ironizuje polski dyplomata. Przypomina jednak również, że jego efektem była ""sowiecka pomoc dla Wehrmachtu w przełamaniu oporu polskiej armii, a potem dwuletni sojusz Hitlera i Stalina, wspólne narady NKWD i Gestapo, wydawanie Niemcom antyfaszystów, także Żydów i wspólne mordowanie polskich elit"". Polsko-rosyjski spór uległ eskalacji po wypowiedziach prezydenta Władimira Putina, który w grudniu oskarżył Polskę o współpracę z Hitlerem i bronił zasadności paktu Ribbentropp-Mołotow. Wywołało to reakcje licznych publicystów i polityków zachodnich, których większość występuje przeciwko ""fałszowaniu historii"" przez rosyjskiego przywódcę. POLECAMY: Daniel Fried o serii ataków Putina na Polskę",Ambasador RP w Szwajcarii Jakub Kumoch,
https://wiadomosci.onet.pl/swiat/fake-newsy-w-europie-wtorna-infekcja-takze-w-polsce/7cwvt0r,"""Wtórna Infekcja"", czyli tak wygląda rosyjska kampania fake newsów w Europie. Jest przykład z Polski","Brytyjska firma śledząca rozwój mediów społecznościowych wytropiła siatkę rosyjskich trolli, próbujących wprowadzać poprzez sieć chaos informacyjny w krajach Zachodu. Jest i wątek polski.","Zespół analityków z Graphiki opublikowała w ub. miesiącu raport pokazujący jedną tylko kampanię rosyjskich trolli pomiędzy 2016 i 2019 r. w popularnym serwisie Reddit, na którym ponad 170 mln użytkowników z całego świata dzieli się linkami do ciekawych artykułów w sieci. „Wtórna Infekcja” - tak eksperci Graphiki nazwali kampanię, której celem było burzenie zaufania pomiędzy obywatelami krajów zachodnich, w tym Polski, i ich sąsiadami po obu stronach Atlantyku. Kampanię prowadziło ponad 60 kont na Reddit, popularnym serwisie służącym do dzielenia się wiadomościami. Rosyjskie trolle wrzucały za ich pośrednictwem linki i zdjęcia fałszywych artykułów i informacji. Wiele z nich uderzało w polityków ukraińskich, ale były tam także informacje uderzające w polityków amerykańskich, niemieckich i francuskich. Była także kampania zniechęcająca turystów do odwiedzania Zimowej Olimpiady 2018 w Korei Płd. (na której z powodu dopingu nie było sportowców z Rosji). Atakowani byli Hillary Clinton w USA, Emmanuel Macron, Angela Merkel i wielu innych polityków. Graphika udokumentowała także jeden przypadek wymierzony w Polskę, a dokładniej - w skłócenie jej z Niemcami i z Ukrainą. 7 czerwca 2017 r. na Reddit i na forach kilku mniejszych serwisów w Europie i w USA pojawiły się, wrzucone tam przez anonimowych użytkowników, linki do całkowicie fałszywej informacji o tym, że polski MSZ oficjalnie odmawia wydawania wiz uczestnikom walk w Donbasie. Gdyby informacja była prawdziwa, uderzałaby w olbrzymią grupę obywateli Ukrainy po obu stronach konfliktu. Autorzy informacji twierdzili, oczywiście również całkowicie nieprawdziwie, że decyzja Polski wywołała oburzenie UE, a Niemcy zastanawiają się nad wprowadzeniem sankcji przeciwko Polsce za tę decyzję. We wszystkich przypadkach informacja była oparta na jednym zdjęciu tweeta, wrzuconego ponoć 29 maja 2017 r. na Twitter przez oficjalne, angielskojęzyczne konto polskiego Ministerstwa Spraw Zagranicznych: Tweet po polsku brzmi: „Zastępca ministra Renata Szczęch: Żaden Ukrainiec, który walczył po którejkolwiek ze stron konfliktu w Donbasie, nie przekroczy polskiej granicy po 11 czerwca”. Do tweeta dołączone jest zdjęcie ówczesnej wiceminister. Zdjęcie wpisu jest całkowicie fałszywe. Nazwa konta jest prawdziwa, ale taki tweet nigdy nie został opublikowany przez polski MSZ, a Polska nigdy nie wprowadziła takiego zakazu wjazdu dla Ukraińców. Eksperci Graphiki wśród licznych tego typu prób dezinformacji odnaleźli tylko jedną skierowaną przeciwko Polsce. Ich zdaniem akurat kampania „Wtórna Infekcja” została przygotowana dość kiepsko i jej efekty były bardzo mizerne. Ustalenia Graphiki, dostępne w ich raporcie, są jednak bardzo ważne, bo po raz pierwszy pokazują na konkretnych przykładach, jak działa rozpowszechnianie przez Rosjan fake newsów w sieci i jak bardzo ograniczone zaufanie powinni mieć użytkownicy mediów społecznościowych, podejmując decyzję o przekazywaniu dalej informacji z nieznanych im kont.",,
https://wiadomosci.onet.pl/swiat/msz-rosji-o-uchwale-sejmu-ideologia-zwycieza-nad-prawda/k88p1wy,"MSZ Rosji komentuje uchwałę Sejmu. ""Ideologia zwycięża nad prawdą""","Rzeczniczka rosyjskiego MSZ Maria Zacharowa stwierdziła w czwartek, że uchwała polskiego Sejmu ws. wypowiedzi władz Rosji na temat II wojny światowej tworzy wrażenie, że ""jak w czasach inkwizycji"" naukę uznano za herezję.","""Powstaje wrażenie, że - jak w czasach inkwizycji - nauka została przez polski Sejm ogłoszona herezją, a zwolenników faktów historycznych Sejm oskarżył o czary. Właśnie tak ideologia zwycięża nad prawdą"" - napisała Zacharowa w czwartek wieczorem na swoim koncie na Facebooku. Przedstawicielka MSZ Rosji dodała, że ""prawda została utrwalona przez trybunał w Norymberdze"". - Jeśli polski Sejm wątpi w jego decyzje, to trzeba to zadeklarować. Istnieje kwalifikacja dla tego rodzaju podejścia: jest to rewizja rezultatów II wojny światowej - oznajmiła rzeczniczka. Sejm przyjął w czwartek uchwałę, w której potępił ""prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej"". W dokumencie, przyjętym przez aklamację posłowie wskazali, że ""wielkości narodu oraz stosunków między państwami nie można budować na kłamstwie i fałszowaniu historii, dlatego Sejm Rzeczypospolitej Polskiej jest zobowiązany przypomnieć, że do wybuchu II wojny światowej doprowadziły dwa ówczesne mocarstwa totalitarne: hitlerowskie Niemcy i stalinowski Związek Sowiecki"". Uchwała przypomina, że po zawarciu 23 sierpnia 1939 r. w Moskwie ""haniebnego paktu Ribbentrop-Mołotow"" pierwszymi ofiarami obu totalitaryzmów były Polska i państwa Europy Środkowo-Wschodniej. ""Nie kwestionuje się, że narody Związku Sowieckiego poniosły ofiary w walce z III Rzeszą, niestety nie przyniosło to państwom Europy Środkowo-Wschodniej niepodległości i suwerenności, a ich mieszkańcom - poszanowania praw człowieka"" - głosi dokument. Przed świętami Bożego Narodzenia prezydent Rosji Władimir Putin skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też, że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Do słów prezydenta Rosji odniósł się pod koniec roku premier Mateusz Morawiecki. ""Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej"" - napisał w oświadczeniu szef polskiego rządu.",Maria Zacharowa,
https://wiadomosci.onet.pl/swiat/w-rafinerii-lukoilu-w-uchcie-wybuchl-pozar-wielka-kula-ognia/xp89qcy,W rafinerii Łukoilu w Uchcie wybuchł pożar. Wielka kula ognia,"W rosyjskiej rafinerii ropy naftowej w mieście Uchta, w republice Komi, wybuchł pożar. Jedna osoba została ranna - poinformowało ministerstwo ds. sytuacji nadzwyczajnych Rosji. Rafineria w Uchcie należy do koncernu naftowego Łukoil.","Materiał wideo opublikowany w mediach społecznościowych pokazuje wielką kulę ognia nad rafinerią. Informacje ministerstwa mówią o pożarze, który rozprzestrzenił się na 1000 metrów kwadratowych. Według agencji Interfax wszyscy pracownicy rafinerii zostali ewakuowani, podobnie jak klienci pobliskiego centrum handlowego ""Jarmarka"". - Pożar jest już opanowany. Ogień na ziemi został zgaszony, w jednym ze zbiorników pozostaje płonąca ciecz - powiedział agencji TASS burmistrz Uchty Magomed Osmanow. Burmistrz wyjaśnił, że w pożarze ranna została jedna osoba, której ciało zostało poparzone w 10-15 proc., najbardziej twarz i klatka piersiowa. Poszkodowany został odwieziony do miejscowego szpitala, a jego życiu nie zagraża niebezpieczeństwo. Władze Łukoilu na razie nie skomentowały wydarzeń związanych z pożarem. Uchta, położona na północnym wschodzie europejskiej części Federacji Rosyjskiej, jest ważnym ośrodkiem wydobywczym ropy naftowej i gazu. Pola naftowe znajdują się tuż za południową granicą miasta. Tamtejsza rafineria w zeszłym roku przerobiła około 2 mln ton ropy.",,
https://wiadomosci.onet.pl/swiat/bialorusini-nie-chca-byc-prowincja-rosji-opublikowano-sondaz/fd8hv27,Białorusini nie chcą być prowincją Rosji. Opublikowano sondaż,"Zdecydowana większość Białorusinów nie chce, by ich państwo stało się zachodnią prowincją Federacji Rosyjskiej - informuje ""Rzeczpospolita"".","Sondaż, z którego wnioski zaprezentowano w Studium Europy Wschodniej UW wskazuje, że za takim rozwiązaniem jest 1,4 proc. Białorusinów. Większość mieszkańców kraju (75,5 proc.) opowiada się za utrzymaniem obecnego status quo. Białoruś miałaby pozostać niepodległym państwem, mieć otwarte granice i przyjazne relacje z Rosją. Część Białorusinów (15,6 proc.) uważa, że Białoruś i Rosja powinny się zjednoczyć w ramach ""związku dwóch państw”. Jak czytamy w ""Rzeczpospolitej"", oznaczałoby to realizację porozumienia ""o utworzeniu Państwa Związkowego Białorusi i Rosji” z 1999 roku. Co czwarty Białorusin opowiada się za integracją z Unią Europejską, z którą Mińsk zacieśnia współpracę w warunkach konfrontacji z Moskwą. We wtorek Białoruś podpisała z UE porozumienie o liberalizacji wizowej po pięciu latach trudnych negocjacji. Więcej w ""Rzeczpospolitej"". Źródło: ""Rzeczpospolita""","Mińsk, Białoruś",
https://wiadomosci.onet.pl/kraj/uchwala-sejmu-w-sprawie-wypowiedzi-prezydenta-rosji/sy8v5fs,Uchwała Sejmu w sprawie wypowiedzi prezydenta Rosji,Sejm RP potępia prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej - głosi uchwała przyjęta przez Sejm w związku z niedawnymi wypowiedziami prezydenta Rosji.,"Przed świętami Bożego Narodzenia prezydent Rosji Władimir Putin skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej nie był pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". ""Sejm Rzeczpospolitej Polskiej potępia prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej. Wielkości narodu oraz stosunków między państwami nie można budować na kłamstwie i fałszowaniu historii, dlatego Sejm Rzeczypospolitej Polskiej jest zobowiązany przypomnieć, że do wybuchu II wojny światowej doprowadziły dwa ówczesne mocarstwa totalitarne: hitlerowskie Niemcy i stalinowski Związek Sowiecki"" - głosi przyjęta w czwartek przez aklamację uchwała Sejmu. Przypomniano w niej, że po zawarciu 23 sierpnia 1939 roku w Moskwie ""haniebnego paktu Ribbentrop-Mołotow"" pierwszymi ofiarami obu totalitaryzmów były Polska i państwa Europy Środkowo-Wschodniej. ""Wojna spowodowała śmierć dziesiątek milionów ludzi, powstanie w Europie nazistowskich obozów koncentracyjnych i Holocaust - jedną z największych zbrodni w dziejach ludzkości. Nie kwestionuje się, że narody Związku Sowieckiego poniosły ofiary w walce z III Rzeszą, niestety nie przyniosło to państwom Europy środkowo-Wschodniej niepodległości i suwerenności, a ich mieszkańcom - poszanowania praw człowieka"" - czytamy w uchwale. Jak zaznaczono, sowiecki totalitaryzm zwracał się też przeciw własnym obywatelom, wśród których byli Rosjanie. ""Sejm Rzeczypospolitej Polskiej nie godzi się na powrót do imperialnych fałszerstw, które cofają dialog historyczny władz Rosji z innymi narodami. Sejm Rzeczypospolitej Polskiej składa hołd ofiarom nazistowskiego i sowieckiego totalitaryzmu i wyraża pragnienie, żeby historia ich męczeństwa nigdy nie była fałszowana i traktowana instrumentalnie"" - podkreślono w uchwale. ""Sejm Rzeczypospolitej Polskiej apeluje o wspólną refleksję nad zasadami budowania stosunków międzynarodowych, które powinny być podstawą wzajemnego szacunku, partnerstwa i dobrego sąsiedztwa"" - czytamy.",Obrady Sejmu,
https://wiadomosci.onet.pl/swiat/iran-katastrofa-ukrainskiego-samolotu-bellingcat-szuka-przyczyn-tragedii/sr3d8gj,Dziennikarze śledczy szukają przyczyn katastrofy ukraińskiego samolotu w Iranie,"Ukraińscy śledczy zamierzają szukać na miejscu katastrofy boeinga linii lotniczych UIA odłamków rosyjskiej rakiety Tor - oświadczył dziś sekretarz Rady Bezpieczeństwa Narodowego i Obrony Ukrainy Ołeksij Daniłow. W internecie krążą zdjęcia fragmentu takiego pocisku, rzekomo wykonane w pobliżu miejsca katastrofy. Sprawę bada grupa dziennikarzy śledczych Bellingcat.","Tragedia, która pochłonęła życie 176 pasażerów i członków załogi ukraińskiego boeinga, rozegrała się zaledwie kilka godzin po ostrzelaniu przez Iran baz, gdzie stacjonują amerykańscy - i polscy - żołnierze. Dramatyczne okoliczności sprawiły, że choć od początku jako najbardziej prawdopodobną przyczynę podawano usterkę techniczną, od pierwszej chwili starano się też łączyć te dwa wydarzenia. Wielu komentujących skłania się ku teorii o zestrzeleniu samolotu, taką wersję biorą też pod uwagę ukraińscy śledczy. Niedługo po katastrofie ukraińskiego boeinga w Teheranie po sieci zaczęły krążyć zdjęcia fragmentów wraku samolotu. Twitterowi specjaliści, którzy jeszcze przed kilkoma godzinami analizowali konflikt irańsko-amerykański, teraz na ich podstawie zabrali się za ustalanie przyczyn katastrofy. Szybko też dostrzeżono, że na niektórych fotografiach na powierzchni szczątków samolotu widać podejrzane dziury. Inne zdjęcie, które wzbudziło emocje, pokazuje fragment pocisku przeciwlotniczego, rzekomo wykonane w pobliżu miejsca katastrofy. Szybko też pojawiły się wezwania, by sprawą zajęła się grupa śledcza Bellingcat. Dziennikarze związani z Bellingcat analizowali m.in. zestrzelenie malezyjskiego boeinga nad wschodnią Ukrainą w 2014 r., ustalając wiele faktów dotyczących tamtej tragedii na podstawie dostępnych w internecie zdjęć i filmów. ""Bellingcat, witamy w następnych czterech latach waszego życia"" - napisał jeden z użytkowników Twittera. Podważenie teorii o wraku podziurawionym kulami zajęło dziennikarzom nie cztery lata, a kilka godzin. Wskazano, że rzekome dziury po kulach są kamieniami i plamami błota, co widać na zdjęciu ukazujące ten sam fragment wraku z innej perspektywy. ""Aby zilustrować niebezpieczeństwa związane z nadinterpretacją"" Veli-Pekka Kivimaki porównał zdjęcia zaznaczając, że ""jedynie punkt oznaczony numerem 2 wydaje się być dziurą"". Bardziej problematyczne okazało się zdjęcie ukazujące fragment rakiety, który, według internautów, został znaleziony w pobliżu miejsca, w którym rozbił się samolot Ukrainian International Airlines. Pierwsze zdjęcie, które szeroko udostępniano jako dowód na zestrzelenie samolotu, nie pozwalało na ustalenie, czy faktycznie wykonano je w pobliżu miejsca tragedii. ""Problem z tym zdjęciem szczątków pocisku rakietowego powietrze-powietrze jest taki, że wykonano je pod kątem, który niemal uniemożliwia geolokację, zatem jeśli nie pojawi się kolejne zdjęcie, które umożliwi geolokację, nie będziemy w stanie stwierdzić, czy wykonano je w Iranie"" - napisano na profilu Bellingcat. Kilkanaście godzin później pojawiło się kolejne zdjęcie, jednak i ono nie pozwoliło na potwierdzenie, czy odłamek znaleziono w pobliżu miejsca katastrofy. Pojawiło się jednak trzecie zdjęcie, podobno wykonane w miejscowości Parand - położonej na południowy zachód od Teheranu, w pobliżu miejsca, gdzie rozbił się boeing. Nadal nie jest możliwa ostateczna weryfikacja, ale, jak podkreśla założyciel Bellingcat Elliot Higgins, w sieci nie odnaleziono starszych wersji zdjęć pocisku, co przemawia za ich autentycznością. Tor to system kierowania rakiet ziemia-powietrze rosyjskiej produkcji, przeznaczony do zwalczania celów na małych i średnich odległościach, obecnie na wyposażeniu armii 16 krajów. Iran podpisał wart 700 mln dol. kontrakt na zakup systemu pod koniec 2005 r., a w 2007 Rosja sfinalizowała dostarczenie 29 wyrzutni 9K331M Tor-M1 z pociskiem 9M331, o zasięgu minimalnym 1,5 km. Jeszcze wczoraj ambasada Ukrainy w Iranie twierdziła, że katastrofa nie była aktem terroru, a przyczyną była ""awaria silnika"". Kilka godzin później oświadczenie zniknęło ze strony ambasady. Dziś na miejscu katastrofy są ukraińscy śledczy z komisji, która ma wyjaśnić przyczynę tragedii. Cytując członka komisji ukraiński dziennikarz Jurij Butusow podaje, że nie potwierdzili oni wersji o awarii silnika. - Obecnie nasza grupa przybyła na miejsce, gdzie zwożone są fragmenty wraku - cytuje członka komisji Butusow. - Obecnie obserwuję dwa silniki samolotu - i nie widzę na nich żadnych śladów ognia. Zostały również dostarczone fragmenty prawego skrzydła - na nich też nie ma śladów pożaru. Zatem wersja o awarii silnika, czyli eksplozja silnika, nie jest w tym momencie potwierdzona. Samolot płonął - ale wersja z awarią silnika nie została potwierdzona - podkreślił ukraiński śledczy. Ukraińscy śledczy zamierzają szukać na miejscu katastrofy boeinga linii lotniczych UIA odłamków rosyjskiej rakiety, którą maszyna mogła być zestrzelona - oświadczył wcześniej sekretarz Rady Bezpieczeństwa Narodowego i Obrony Ukrainy Ołeksij Daniłow. Jak mówił, poszukiwania odłamków rosyjskiej rakiety Tor odbywać się będzie ""zgodnie z danymi, które opublikowano w internecie"". - Badane są różne wersje nieoczekiwanego upadku samolotu. Wśród głównych jest zestrzelenie samolotu rakietą Tor (…) - oświadczył. Daniłow mówił także, że przy wyjaśnianiu tragedii śledczy będą korzystać z doświadczenia zdobyte przy wyjaśnianiu katastrofy MH-17. Iran wystosował dziś oficjalne zaproszenie do przedstawicieli obcych państw o udział w komisji, która miałaby powstać i działać nad wyjaśnieniem przyczyn katastrofy na podstawie art. 13 konwencji chicagowskiej. Wcześniej Organizacja Lotnictwa Cywilnego Iranu informowała m.in., że samolot zapalił się w powietrzu. Powołując się na naocznych świadków katastrofy podano, że boeing eksplodował przy uderzeniu w ziemię.",Iran: miejsce katastrofy ukraińskiego samolotu,
https://wiadomosci.onet.pl/swiat/rosja-testy-rakiety-kindzal-na-morzu-czarnym-kolo-krymu-obserwowal-putin/0vnfrj2,Rosjanie testują najnowocześniejsze rakiety w pobliżu Krymu,"W czwartek podczas manewrów na Morzu Czarnym testowano hiperdźwiękowy pocisk Kindżał, następcę rakiety Iskander. Ćwiczenia z pokładu krążownika obserwował prezydent Władimir Putin.","O posiadaniu przez Rosję tej najnowocześniejszej broni Putin po raz pierwszy mówił w wystąpieniu przed parlamentem w marcu 2018 r. Pocisk kierowany powietrze-ziemia Kindżał o prędkości hiperdźwiękowej - zdaniem ekspertów wojskowych - jest modyfikacją taktyczno-operacyjnej rakiety balistycznej Iskander. Kinżały przenoszone są przez myśliwce MiG 31K Manewry odbyły się w pobliżu okupowanego od 2014 r. przez Rosję Krymu. Putin obserwował ich przebieg z pokładu krążownika rakietowego Marszał Ustinow. Podczas manewrów na Morzu Czarnym z udziałem okrętów Floty Północnej i Floty Czarnomorskiej przetestowano także pociski manewrujące Kalibr. Według rosyjskich mediów pociski Kalibr są zdolne do rażenia celów na odległość 2600 km. Podczas lotu stale zmieniają wysokość i kierunek, co utrudnia ich wykrycie przez systemy obrony przeciwrakietowej. Czytaj także: Władimir Putin: amerykańskie rakiety w Rumunii i Polsce mogą zagrażać Rosji",Myśliwce Mig-31 uzbrojone w rakiety Kindżał,
https://wiadomosci.onet.pl/swiat/prezydent-estonii-odrzucila-prezent-od-rosyjskiej-ambasady/p9tzb5c,Prezydent Estonii odrzuciła prezent od rosyjskiej ambasady,"Prezydent Estonii Kersti Kaljulaid odesłała butelkę wina musującego, wyprodukowanego na zaanektowanym przez Rosję Krymie, którą otrzymała w prezencie od Ambasady Rosji - informują estońskie media. Tallin - podobnie jak i inne stolice zachodnie - nie uznaje aneksji półwyspu.","Portal Eesti Ekspress podaje, że placówka dyplomatyczna wysłała szefowej państwa w prezencie na 50. urodziny bukiet kwiatów, czekoladę i wino. Według mediów kancelaria pani prezydent odesłała butelkę. Nie ma oficjalnego potwierdzenia tej informacji. Rosyjski senator Aleksiej Puszkow napisał na Twitterze, że ""widocznie prezydent uznała to za finezyjny trolling"". Wchodzący w skład Ukrainy Półwysep Krymski został zaanektowany przez Rosję w 2014 r., po interwencji zbrojnej i referendum uznanym przez władze Ukrainy i Zachód za nielegalne.",Prezydent Republiki Estonskiej Kersti Kaljulaid,
https://wiadomosci.onet.pl/tylko-w-onecie/obchody-75-rocznicy-wyzwolenia-auschwitz-lech-walesa-komentuje/jwl36lk,Lech Wałęsa dla Onetu: trzeba szybko zażegnać kolejny kryzys,"Gdyby mnie zaproszono, to jak najszybciej poleciałbym do Jerozolimy, ponieważ trzeba szybko zażegnać kolejny kryzys, który stworzyła ta ekipa rządząca. Należy spotkać się w jak najszerszym gronie, również z prezydentem Putinem, i zastanowić wspólnie, na jakich fundamentach chcemy budować nową wizję Europy. W ten sposób zrobiłbym dobrą robotę dla Polski - komentuje w rozmowie z Onetem Lech Wałęsa.","Przypomnijmy, że prezydent Andrzej Duda ogłosił wczoraj, że nie weźmie udziału w obchodach związanych z 75. rocznicą wyzwolenia Auschwitz-Birkenau, które 23 stycznia odbędą się w Jerozolimie. - Stanowisko całego polskiego rządu i moje było takie, że albo Polska będzie mogła tam zabrać głos, albo nie będę brał udziału w tym wydarzeniu - dodał Andrzej Duda. Zdaniem Andrzeja Dudy brak wystąpienia polskiego prezydenta w trakcie tych uroczystości to ""zakłamywanie historii"". - Nie widzę powodu, dlaczego miałby wystąpić prezydent Rosji, Niemiec, Francji, przedstawiciele Wielkiej Brytanii i USA w takim miejscu z takiej okazji, w związku z tą wielką rocznicą, a nie mógłby się wypowiedzieć prezydent Rzeczpospolitej Polskiej, zwłaszcza w obecnej sytuacji, kiedy to ze strony rosyjskiej, w szczególności ze strony prezydenta Rosji Władimira Putina padają pod adresem Polski oskarżenia, które są sprzeczne całkowicie z prawdą historyczną i które służą próbie poniżenia nas jako społeczeństwa i zakłamywaniu historii - powiedział prezydent. Pod koniec grudnia 2019 roku prezydent Rosji Władimir Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 roku. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Przekonywał m.in., że we wrześniu 1939 roku ""niczego Polsce Związek Radziecki w istocie nie odbierał"". Bartosz Węglarczyk pisał na Onecie, że Polska powinna zabiegać o to, żeby jedyne obchody rocznicy wyzwolenia obozu odbywały się w Oświęcimiu. - To w Polsce powinni przemawiać przywódcy Izraela, Wielkiej Brytanii, USA, a — gdyby Polska chciała uczynić z tego wydarzenie naprawdę istotnie w świecie światowej dyplomacji — to także powinien u nas przemówić przywódca Rosji - uważa Węglarczyk. Tak się jednak nie stanie, zdaniem redaktora naczelnego Onetu głównie ze względu na złe relacje Polski z Izraelem, zwłaszcza po przyjęciu bardzo kontrowersyjnej ustawy o IPN. - Polski rząd w obliczu tego najnowszego kryzysu wizerunkowego mógł sięgnąć po jeszcze jedno rozwiązanie. Tym rozwiązaniem był Lech Wałęsa. Wyobraźmy sobie, że prezydent Andrzej Duda decyduje się nie jechać do Izraela, ale wysyła za to, jako swego oficjalnego przedstawiciela, byłego prezydenta Lecha Wałęsę. I to on, bohater „Solidarności” i laureat pokojowej Nagrody Nobla, prosi organizatorów Forum Solidarności o możliwość wystąpienia w imieniu Polski. Nawet gdyby organizatorzy Forum się na to nie zgodzili, prezydent Wałęsa mógłby się wówczas odwołać do sumienia światowych mediów, zawsze zainteresowanych jego opinią. Wyobraźmy sobie konferencję prasową Lecha Wałęsy pod instytutem Yad Vashem, podczas której były prezydent prostuje kłamstwa Władimira Putina - zastanawiał się Węglarczyk - Jeśli polska strona nie zaprosiła na obchody 75. rocznicy wyzwolenia obozu koncentracyjnego do Oświęcimia prezydenta Putina to należało się spodziewać, że Duda nie będzie miał prawa głosu w Izraelu. W takiej sytuacji on nie mógł tam polecieć. Co więcej, taki był właśnie plan Putina, ponieważ teraz, bez żadnych oporów, może przekonać innych w Jerozolimie do swojej narracji i jemu się to uda. Pamiętajmy, że Putin robi interesy dla Rosji, a niestety nasz rząd i nasz prezydent nie robią interesów dla Polaków - mówi Wałęsa. - Przede wszystkim należało zaprosić Putina do Oświęcimia i powiedzieć wprost, że Rosjanie wyzwolili obóz. Taka jest prawda historyczna i tego nikt nie zmieni, a jeśli polski rząd chce tworzyć własną narrację historyczną to jest to niepoważne. Jeśli chcemy dobrych, wzajemnych stosunków z Rosją to koniecznie musimy z nim rozmawiać, ale na to trzeba mieć sposób. Ja wiem, że to jest możliwe - uważa Wałęsa. - Wcale mnie nie dziwi, że dziś światowi przywódcy nie chcą słuchać prezydenta Dudy, ponieważ on nie ma pojęcia ani o prezydenturze, ani o rządzeniu dzisiejszym światem - stwierdza. Były Prezydent RP jest zdania, że sam mógłby wybrać się na obchody rocznicy wyzwolenia Auschwitz-Birkenau do Jerozolimy. Jego wizyta miałaby jednak zupełnie inny charakter niż obecność prezydenta Dudy. - Gdyby mnie zaproszono, to jak najszybciej poleciałbym do Jerozolimy, ponieważ trzeba szybko zażegnać kolejny kryzys, który stworzyła ta ekipa rządząca. Należy spotkać się w jak najszerszym gronie, również z prezydentem Putinem, i zastanowić wspólnie, na jakich fundamentach chcemy budować nową wizję Europy. W ten sposób zrobiłbym dobrą robotę dla Polski. Różnica polega jednak na tym, że ja miałbym tam zupełnie inne zadania niż Duda - ocenia w rozmowie z Onetem Lech Wałęsa. Rosyjski oligarcha Wiaczesław Mosze Kantor stoi za organizacją 5. Światowego Forum Holokaustu w Izraelu – tłumaczy w rozmowie z Onetem Jonny Daniels, prezes zabiegającej o dialog polsko-żydowski fundacji From the Depths. - To wielki błąd Yad Vashem. W dobie odradzających się na świecie demonów antysemityzmu mieliśmy okazję pokazać wszystkim światowym liderom zło, które zostało wyrządzone. Mieli szansę uświadomić sobie, że to na ich barkach stoi odpowiedzialność, by już nigdy coś podobnego się nie powtórzyło. Właśnie dlatego obchody powinny odbywać się w Auschwitz, a nie w Jerozolimie – zaznacza Daniels. Prezes fundacji From The Depths przyznaje, że nie wie, czy Yad Vashem zdaje sobie sprawę z powagi sytuacji. - To, co robią, jest nadzwyczajnie złe. Zdecydowali, że przemawiać będą m.in. Emmanuel Macron i Władimir Putin. Pierwszy z nich stoi przecież na czele państwa, które nie przejmowało się losem m.in. Żydów i Polaków, skazanych na śmierć w Auschwitz. Francuzi pili szampana i jedli ślimaki, gdy Polacy walczyli w 1944 r. Dlaczego zatem Macron ma zabrać głos? Dlaczego przemawiać ma również prezydent Rosji, który kłamał na temat udziału Polski w II wojnie światowej? - pyta Daniels w rozmowie z Onetem.",Lech Wałęsa,
https://wiadomosci.onet.pl/swiat/katastrofa-ukrainskiego-samolotu-nad-iranem-jest-nowe-nagranie/88qlwwd,Katastrofa ukraińskiego samolotu nad Iranem. Jest nowe nagranie,"Cały czas trwa ustalanie przyczyn katastrofy ukraińskiego boeinga, która zbiegła się z konfliktem na linii USA-Iran. Według wstępnego raportu irańskich śledczych maszyna płonęła tuż przed katastrofą, a piloci usiłowali zawrócić tuż po starcie. Amerykańskie media poinformowały dziś jednak, że samolot został przez przypadek zestrzelony przez irańską rakietę rosyjskiej produkcji. Wcześniej w sieci pojawiło się nowe nagranie dokumentujące rozbicie samolotu.","Na nagraniu, które udostępniła rosyjska telewizja NTV, zarejestrowano podmuch, błysk wybuchu oraz płonące odłamki. Rosyjska telewizja podała, że samolot zapalił się w powietrzu, a eksplozja nastąpiła po upadku. Świadkowie mówią, że ogień był widoczny na maszynie i rozprzestrzenił się po jego kadłubie. Piloci nie poinformowali o sytuacji awaryjnej. Ukraińscy śledczy z kolei zamierzają szukać na miejscu katastrofy boeinga linii lotniczych UIA odłamków rosyjskiej rakiety, którą maszyna mogła być zestrzelona. Tak oświadczył sekretarz Rady Bezpieczeństwa Narodowego i Obrony Ukrainy Ołeksij Daniłow. - Nasza komisja uzgadnia obecnie z władzami irańskimi kwestię wyjazdu na miejsce katastrofy i zamierza przeprowadzić poszukiwania odłamków rosyjskiej rakiety Tor zgodnie z danymi, które opublikowano w internecie - powiedział Daniłow cytowany w czwartek przez portal Censor.net.ua. Tor to rosyjski system pocisków kierowanych ziemia-powietrze, przeznaczony do zwalczania celów na małych i średnich wysokościach. - Badane są różne wersje nieoczekiwanego upadku samolotu. Wśród głównych jest zestrzelenie samolotu rakietą Tor - oświadczył Daniłow. Samolot pasażerski należący do Ukrainian International Airlines rozbił się z powodu problemów technicznych tuż po starcie z lotniska z międzynarodowego portu lotniczego Teheran-Imam Khomeini w Iranie - podaje Reuters. Na pokładzie było 176 pasażerów i członków załogi. - Po starcie z lotniska Imama Chomeiniego samolot spadł na ziemię pomiędzy miejscowościami Parand i Szahriar - poinformował rzecznik agencji lotnictwa cywilnego Reza Dżafarzadeh.",Miejsce katastrofy,
https://wiadomosci.onet.pl/swiat/omsk-cukierki-z-wodka-i-portretem-putina/w2jxzvq,Media: dzieci w Omsku dostały cukierki z wódką i portretem Putina,"W Omsku na Syberii w upominkach świątecznych dla dzieci znajdowały się cukierki z portretem prezydenta Władimira Putina, zawierające wódkę - podało Radio Swoboda, powołując się na media społecznościowe. Prócz alkoholu w cukierkach jest też chili.","Cukierki o nazwie Prezydent produkuje firma z Petersburga. Łakocie w czekoladowej polewie owinięte są w papierki w czerwono-złotej tonacji i narysowanym portretem Putina. Na stronie internetowej producent reklamuje je następująco: ""w cukierkach Prezydent postaraliśmy się oddać zasadnicze cechy szefa państwa. Opanowanie, spokój i charyzma wyrażają się w ciepłej nucie imbiru w aksamitnym nadzieniu, a bezstronność, nieprzewidywalność i inteligencja - w pojawiającym się ostrym smaku chili"". Słodycze te nie są tanie: zgodnie z informacją producenta cena za kilogram wynosi 2850 rubli (ponad 177 PLN). W skład cukierków wchodzi prócz chili, imbiru, kakao, cukru i wanilii także rosyjska wódka. Radio Swoboda podało w środę, że informację o cukierkach, wraz ze zdjęciem, opublikował jeden z użytkowników mediów społecznościowych. ""Takie czekoladowe cudo znalazło się w upominku dla dzieci"" - ogłosił ten internauta, dodając, że nieco się boi jeść te słodycze. ""Omskie dzieci postanowiono nakarmić cukierkami z Putinem i wódką"" - skomentował te doniesienia portal Omskinform.ru. Podał on, że nie jest jasne, kto wpadł na pomysł umieszczenia cukierków z alkoholem w upominkach dla dzieci.",Władimir Putin,
https://wiadomosci.onet.pl/swiat/katastrofa-samolotu-w-iranie-sekretarz-rb-ukrainy-o-rosyjskim-watku-sledztwa/2rb51f9,Sekretarz Rady Bezpieczeństwa Ukrainy o katastrofie samolotu: będziemy szukać odłamków rosyjskiej rakiety,"Ukraińscy śledczy zamierzają szukać na miejscu katastrofy boeinga linii lotniczych UIA odłamków rosyjskiej rakiety, którą maszyna mogła być zestrzelona - oświadczył sekretarz Rady Bezpieczeństwa Narodowego i Obrony Ukrainy Ołeksij Daniłow.","- Nasza komisja uzgadnia obecnie z władzami irańskimi kwestię wyjazdu na miejsce katastrofy i zamierza przeprowadzić poszukiwania odłamków rosyjskiej rakiety Tor zgodnie z danymi, które opublikowano w internecie - powiedział Daniłow cytowany w czwartek przez portal Censor.net.ua. Tor to rosyjski system pocisków kierowanych ziemia-powietrze, przeznaczony do zwalczania celów na małych i średnich wysokościach. - Badane są różne wersje nieoczekiwanego upadku samolotu. Wśród głównych jest zestrzelenie samolotu rakietą Tor (…) - oświadczył Daniłow.",Miejsce katastrofy ukraińskiego samolotu w Iranie,
https://wiadomosci.onet.pl/kraj/roman-kuzniar-o-ukrainie-klasa-polityczna-to-kalka-tego-co-znamy-z-polskiej-historii/r545b4j,Roman Kuźniar: oligarchie robią na Ukrainie za rodziny magnackie,"- Dziś nie podbija się całych państw, wystarczy, że uczyni się z nich kraje zależne. Rosja chciałaby, aby Ukraina wróciła do swojego poprzedniego statusu kraju półkolonialnego - powiedział w rozmowie z ""Rzeczpospolitą"" prof. Roman Kuźniar.","- Ukraińcy pokładają nadzieje w człowieku, który nie ma żadnych listów uwierzytelniających, które mogłyby je w jakikolwiek sposób usprawiedliwiać. Z desperacji sięgnęli po kogoś, kto jest czystą kartą i wielką niewiadomą. Zełenski za kilka lat będzie mógł powiedzieć: ""przecież nic wam nie obiecywałem"" – stwierdził Kuźniar, oceniając prezydenta Ukrainy. Ekspert ocenił, że ""ukraińska klasa polityczna to kalka tego, co znamy z drugiej połowy XVIII wieku z polskiej historii"". - Oligarchie robią tam za rodziny magnackie, a poniżej są ci ""mniejsi"", parlamentarzyści i partie polityczne, które dbają o interesy magnatów – wyjaśnił. - Obecnie nie podbija się całych państw, wystarczy, że uczyni się z nich kraje zależne, klientelistyczne. Rosja chciałaby, aby Ukraina wróciła do swojego poprzedniego statusu kraju półkolonialnego – dodał w rozmowie ""Rzeczpospolitą"". Źródło: Rzeczpospolita",Prof. Roman Kuźniar,
https://wiadomosci.onet.pl/kraj/marszalek-senatu-nie-uzgadnial-z-msz-swojego-spotkania-z-ambasadorem-rosji/zgc5dpr,Marszałek Senatu nie uzgadniał z MSZ swojego spotkania z ambasadorem Rosji,"Marszałek Senatu Tomasz Grodzki nie uzgadniał spotkania z pionem wschodnim MSZ, tylko poinformował, że zamierza się spotkać z ambasadorem Rosji - poinformował na Twitterze wiceminister Spraw Zagranicznych Marcin Przydacz.","""Marszałek Senatu nie uzgadniał spotkania z pionem wschodnim MSZ, tylko poinformował, że zamierza się spotkać z Ambasadorem RU. Zasugerowaliśmy niższy poziom spotkania (zasada wzajemności). Sugestii nie uwzględniono. Do spotkania doszło. Na szczeblu Marszałka. Z wyraźnej jego woli"" - napisał Przydacz. Jak informuje na stronie internetowej Senat, ambasador Rosji złożył marszałkowi Senatu wizytę 16 grudnia br. Tematami rozmowy były relacje między Polską a Rosją oraz - jak czytamy w komunikacie - ""możliwość odnowienia współpracy na szczeblu izb wyższych parlamentów"". Rozmowa dotyczyła m.in. problemów w stosunkach polsko-rosyjskich. ""Marszałek Grodzki wyraził przekonanie, że dialog jest lepszy niż jego brak. Zaproponował odnowienie stosunków między izbami wyższymi parlamentów na szczeblu wicemarszałków izby jako – jak to określił - ostrożne otwarcie bezpiecznego kanału komunikacji. Jednocześnie podkreślił, że pewne sfery nie podlegały i nadal nie powinny podlegać ograniczeniom kontaktów – jak np. kultura i polsko-rosyjskie festiwale filmowe"" - czytamy w komunikacie. Marszałek Senatu - według komunikatu - zaznaczył, że oczekiwania Polski wobec Rosji nie zmieniły się: nadal oczekujemy pilnego zwrotu wraku TU-154, pełnej realizacji postanowień mińskich i Formatu Normandzkiego, otwarcia rynku rosyjskiego dla polskich towarów eksportowych oraz odnalezienia i udostępnienia dokumentów z rosyjskich archiwów dotyczących obławy augustowskiej i miejsca pochówku jej ofiar.",Tomasz Grodzki,
https://wiadomosci.onet.pl/swiat/oswiadczenie-msz-ws-wypowiedzi-putina-o-ii-wojnie-swiatowej/bdy1cq8,MSZ: słowa Putina nawiązują do propagandy z czasów totalitaryzmu stalinowskiego,"""Słowa Putina są zaprzepaszczeniem dorobku jego poprzedników, szukających drogi prawdy i pojednania w stosunkach polsko-rosyjskich - oświadczyło polskie MSZ. To komentarz do słów prezydenta Rosji, który ponownie skrytykował wrześniową rezolucję Parlamentu Europejskiego dotyczącą wybuchu II wojny światowej","Wydane stanowisko resortu dyplomacji to reakcja na słowa prezydenta Rosji, który w piątek ponownie skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 roku. Podkreślił szczególnie wykorzystanie przez Polskę układu z Monachium do realizacji roszczeń terytorialnych dotyczących Zaolzia. Wypowiedzi prezydenta Rosji Władimira Putina dot. II wojny światowej nawiązują do propagandy z czasów totalitaryzmu stalinowskiego - oświadczyło polskie MSZ. Słowa Putina są zaprzepaszczeniem dorobku jego poprzedników, szukających drogi prawdy i pojednania w stosunkach polsko-rosyjskich - wskazał resort. Wydane w sobotę stanowisko resortu dyplomacji to reakcja na słowa prezydenta Rosji, który ponownie skrytykował wrześniową rezolucję Parlamentu Europejskiego dotyczącą wybuchu II wojny światowej. ""Z niepokojem i niedowierzaniem odnotowujemy wypowiedzi przedstawicieli władz Federacji Rosyjskiej, w tym prezydenta Władimira Putina dotyczące genezy i przebiegu II wojny światowej, które prezentują fałszywy obraz wydarzeń. Nawiązują one do propagandowego przekazu z czasów totalitaryzmu stalinowskiego, który potępił przecież już nawet sowiecki przywódca Nikita Chruszczow"" - oświadczyło MSZ. Według stanowiska strony polskiej, czytamy, właściwą drogą polsko-rosyjskiego dialogu historycznego jest wznowienie prac Grupy ds. Trudnych. Jak wskazał resort, grupa ta ma osiągnięcia m.in. w ustaleniach dotyczących roli Związku Sowieckiego w wybuchu II wojny światowej. ""Słowa prezydenta Federacji Rosyjskiej są zaprzepaszczeniem wspólnej pracy polskich i rosyjskich ekspertów, ale także dorobku jego poprzedników – Michaiła Gorbaczowa i Borysa Jelcyna, którzy mimo trudności starali się szukać drogi prawdy i pojednania w stosunkach polsko-rosyjskich"" - podkreśliło MSZ. Resort w swoim stanowisku przypomniał najważniejsze fakty dotyczące polskiej polityki zagranicznej w okresie przedwojennym oraz stosunków ze Związkiem Sowieckim, a także informacje dotyczące polskich ofiar sowieckiego aparatu represji w czasie II wojny światowej. ""Rzetelne i krytyczne spojrzenie na historię, w miejsce propagandy, pozwoliłoby też oddać hołd milionom ofiar stalinowskich represji, także po stronie rosyjskiej"" - oświadczyło ministerstwo. Wcześniej w sprawie wypowiedział się także Instytut Pamięci Narodowej. IPN wskazał, że zarówno Niemcy Hitlera, jak i Związek Sowiecki Lenina i Stalina konsekwentnie dążyły do obalenia porządku wersalskiego w Europie i narzucenia swoich porządków innym narodom europejskim. Zaznaczono w nim, że II wojna światowa rozpoczęła się agresją Niemiec i Związku Sowieckiego na Polskę w roku 1939. Jej kolejnym aktem była agresja obu tych totalitarnych imperiów na sąsiednie państwa na wschodzie i na zachodzie kontynentu. Instytut zaznacza, że wstępem do zbrojnej agresji Rzeszy Niemieckiej i ZSRS było ich wzajemne porozumienie z 23 VIII 1939 r., znane jako pakt Ribbentrop-Mołotow. Tylko w jawnej części kreowano to porozumienie na pakt o nieagresji. IPN wyjaśnia, że nazwa ""pakt o nieagresji"" miała celowo wprowadzać w błąd opinię światową, pozorując rzeczywiste tego typu porozumienia zawierane w Europie. ""Istotą zmowy dwóch agresorów był dołączony do paktu tajny protokół, który zawierał postanowienia o podziale stref wpływów, ukierunkowane na zagarnięcie terytoriów niepodległych państw: Polski, Litwy, Łotwy, Estonii, Finlandii i Rumunii. To tajny protokół faktycznie czyni z tego porozumienia dokument, który był podwaliną dokonywanej przez oba państwa od września 1939 roku agresji"" – wskazał IPN. Instytut podnosi, że pakt Ribbentrop-Mołotow zaowocował wzajemną współpracą i koordynacją działań sowiecko-niemieckich w czasie najazdu obu tych państw na Polskę we wrześniu 1939 roku. Niemcy, którzy agresję rozpoczęli 1 września 1939 r., byli przez władze ZSRS dokładnie informowani o postępach przygotowań do militarnej agresji ZSRS na Polskę. IPN zaznacza, że Hitler za pośrednictwem niemieckiego ambasadora w Moskwie był informowany nie tylko o terminie sowieckiej agresji na Polskę, ale także o tym, w jaki sposób będzie ona uzasadniana w oficjalnej propagandzie na świecie. ""Zbrojna agresja Związku Sowieckiego stanowiła wydatną pomoc dla Niemiec w rozbiciu i skróceniu czasu militarnego oporu Wojska Polskiego. W wyniku wspólnych uzgodnień z Hitlerem Związek Sowiecki zagarnął więcej niż połowę przedwojennego obszaru Rzeczypospolitej Polskiej. Obaj totalitarni okupanci niezwłocznie przystąpili do niszczenia ludzi i struktur państwowych"" – wskazuje Instytut w oświadczeniu. IPN podnosi, że kolejnym aktem agresji sowieckiej, wynikającym z paktu Ribbentrop-Mołotow, był rozpoczęty w listopadzie 1939 r. atak ZSRS na Finlandię. ""Kompromitujący sposób prowadzenia tych działań i bohaterstwo fińskich żołnierzy uchroniły ten kraj przed całkowitym włączeniem do ZSRS (jednak Finlandia straciła terytoria pograniczne). W 1940 roku Związek Sowiecki dokonał brutalnej aneksji państw bałtyckich (Litwy, Łotwy i Estonii) oraz aneksji rumuńskiej Besarabii i północnej części Bukowiny. Te imperialistyczne zabory miały być wstępem do dalszej ekspansji ZSRS i komunizmu. Jednocześnie Związek Sowiecki wspomagał dostawami swoich surowców niemieckie ataki zbrojne, dokonywane w 1940 roku na zachodzie i północy kontynentu"" - czytamy w oświadczeniu. IPN podkreśla, że w okresie bliskiej współpracy w latach 1939-1941 Niemcy i Związek Sowiecki prowadziły politykę bezwzględnego terroru wobec milionów obywateli RP. ""We wschodniej połowie okupowanego kraju dokonywane przez służby sowieckie aresztowania, deportacje, zabójstwa i masowe mordy dotykały nie tylko Polaków, ale i mniejszości narodowe (w tym Żydów – także tych, którzy poszukiwali na wschodzie ratunku przed przemocą państwa niemieckiego)"" – wskazał Instytut. ""Jednym z najbardziej wyrazistych symboli sowieckiej brutalności i terroru w tym okresie jest zbrodnia katyńska. Miała w tym czasie miejsce wzajemna koordynacja części działań represyjnych pomiędzy NKWD a Gestapo"" – podkreśla IPN. Instytut podnosi, że po okresie bliskiej współpracy z Hitlerem, w roku 1941, ZSRS sam stał się przedmiotem ataku i dopiero wtedy został wrogiem Rzeszy Niemieckiej. IPN zaznacza, że cała Polska znalazła się wtedy pod okupacją niemiecką. ""Mimo zbrodniczego żniwa sowieckiej okupacji przebywające na uchodźstwie władze Rzeczypospolitej Polskiej próbowały ułożyć ze Związkiem Sowieckim relacje oparte na wzajemnym poszanowaniu suwerenności i granic. Dopóki Sowieci ponosili klęski na froncie, stosunki dyplomatyczne z Polską były przez ZSRS utrzymywane – mimo sabotowania wzajemnych relacji przez Stalina (m.in. przerzut i konsolidacja dywersji komunistycznej w centralnej Polsce). Po przełomie stalingradzkim Stalin powrócił wprost do polityki imperialnych podbojów. Celowo zaostrzał napięcie w relacjach dwustronnych, aby w końcu w kwietniu 1943 roku zerwać stosunki z Polską. Wykorzystując uległość państw zachodnich, w latach 1944-1945 doprowadził do ponownej aneksji do ZSRS wschodnich województw Rzeczypospolitej i do zniewolenia całej reszty kraju. Stało się tak, mimo że Polska od pierwszych do ostatnich chwil wojny z poświęceniem współtworzyła obóz aliantów i walczyła przeciw Rzeszy Niemieckiej"" - wskazuje IPN. Instytut podnosi, że Stalin nie pozwolił na odbudowę niepodległego państwa polskiego, zablokował możliwość powrotu z uchodźstwa do kraju prawowitych władz RP, przystąpił do brutalnego niszczenia ludzi i struktur Polskiego Państwa Podziemnego. IPN podkreśla, że po zajęciu ziem polskich przez Armię Czerwoną w latach 1944-45, wciąż były one miejscem dokonywanych przez sowieckie i komunistyczne służby brutalnych zbrodni, masowych aresztowań i deportacji w głąb ZSRS. ""Polskie społeczeństwo pozostawało zniewolone pod sowieckim jarzmem i pod rządami utrzymywanego przez Moskwę komunistycznego reżimu przez następne dekady. Niepodległość, po okresie sowieckiego zniewolenia, Polska zaczęła odzyskiwać dopiero od 1989 roku. Okupacyjne garnizony sowieckie opuściły nasz kraj (już jako wojska rosyjskie) dopiero w 1993 roku"" - wskazał IPN. Instytut przypomina, że w roku 1938 w konferencji w Monachium, obok Niemiec i Włoch, wzięły udział Francja i Wielka Brytania. Państwa Zachodu zaakceptowały terytorialne żądania Hitlera wobec Czechosłowacji. ""Konferencja ta nie przyniosła chwały dwóm zachodnim demokracjom. Te, kosztem terytorium innego kraju, próbowały nasycić niemieckiego potwora, licząc że w ten sposób uratują pokój. Historia pokazała, jak wielkim było to złudzeniem. Jednak porównanie tej i tak haniebnej konferencji do paktu Ribbentrop-Mołotow, gdzie obaj totalitarni sygnatariusze dzielili między siebie całe terytoria wielu wolnych państw kontynentu, nie wytrzymuje zderzenia z faktami"" – podkreśla Instytut. W oświadczeniu wskazano, że w Monachium tylko Niemcom otworzono drogę do uzyskania nowych nabytków. W pakcie Ribbentrop-Mołotow oba państwa sygnatariusze dzieliły między siebie obszary wielu państw kontynentu. Przy tym zasięg zaplanowanych w tym pakcie nabytków terytorialnych Związku Sowieckiego przekraczał nawet to, co miała otrzymać Rzesza Adolfa Hitlera. IPN podkreśla, że Polska nie uczestniczyła w konferencji monachijskiej w 1938 roku. ""Porównywanie, skądinąd dalekich od poprawności, stosunków czechosłowacko-polskich w latach 1918-1938 do realizowanej przez totalitarny Związek Sowiecki imperialnej polityki niszczenia całych niepodległych państw i podboju innych narodów jest dowodem ignorancji albo chęci celowej manipulacji"" – stwierdza Instytut. IPN zaznacza, że totalitarny Związek Sowiecki w czasie II wojny światowej i po jej zakończeniu popełniał zarówno zbrodnie przeciw pokojowi, jak też zbrodnie wojenne i zbrodnie przeciw ludzkości. ""Podważanie elementarnych faktów na temat roli Związku Sowieckiego w rozpętaniu hekatomby II wojny światowej i popełnianych przez niego masowych mordów, w tym ludobójstwa, godzi w pamięć ofiar tych zbrodni"" - akcentuje IPN. ""Dzisiaj każdy szanujący fakty rozumie, jak wielkie znaczenie dla rozpalenia światowego konfliktu miała współpraca Związku Sowieckiego i Rzeszy Niemieckiej. Podobnie dla każdego człowieka szanującego fakty jest oczywistością wiedza na temat milionów ofiar sowieckiego komunizmu w XX wieku"" – akcentuje Instytut. ""Za kilka miesięcy będziemy przypominać 80. rocznicę dokonanej przez Związek Sowiecki w 1940 roku zbrodni katyńskiej. Przez całe dekady jej sowieccy sprawcy, jak też ich następcy, oficjalne głosili, że zbrodni dokonało inne państwo. W 1943 roku Związek Sowiecki pozorował niewinność i oburzenie, kiedy jego własne masowe zbrodnie odkryto i nazywano po imieniu. Propagandowym fałszem posłużył się do tego stopnia, że wykorzystał ujawnienie zbrodni katyńskiej jako pretekst do zerwania stosunków z naszym państwem. Wykorzystał to także w koalicji alianckiej do zmasowanego dyplomatycznego i medialnego ataku na Polskę – ojczyznę tych tysięcy obywateli, których w Katyniu i innych miejscach sowieckie służby mordowały"" – wskazano w oświadczeniu.",Władimir Putin,
https://wiadomosci.onet.pl/swiat/dom-grozy-w-rosji-sluzby-publikuja-nagranie/8l1be9j,"""Dom grozy"" w Rosji. Służby publikują nagranie","Rosyjskie służby opublikowały nagranie i zdjęcia z miejsca, które media okrzyknęły ""domem grozy"". Mieszkał w nim 46-letni Andriej Bowt razem z kuzynką, z którą wziął ślub i ośmiorgiem dzieci. Mężczyzna prawdopodobnie utrudniał rodzinie kontakt ze światem zewnętrznym. Pięcioro dzieci nie ma dokumentów, bo ich matka urodziła je w domu. Możliwe, że jedna z dziewczynek była molestowana przez ojca. Co więcej w ""domu grozy"" znajdował się cały arsenał broni, a jego wnętrze było w opłakanym stanie.","Rodzina mieszkała w wynajmowanym, trzypiętrowym domu niedaleko Sankt Petersburga w obwodzie leningradzkim w Rosji. Rosyjskie służby wpadły na trop dzięki zawiadomieniu jednej z lokalnych parafianek, która usłyszała z ust mieszkającej w domu 13-latki dziwne słowa na temat jej relacji z ojcem. W domu policja znalazła prawdziwy arsenał broni palnej, w piwnicy znajdowała się strzelnica. Do tego wszędzie panował brud, wszędzie leżały porozrzucane śmieci, rzeczy były mocno zużyte i zakrwawione. Podczas zatrzymania Andriej Bowt miał stwierdzić, że pracuje dla rosyjskiego wywiadu wojskowego, jednak służby tego nie potwierdzają. Mężczyzna nie przyznał się do zarzutów i został aresztowany na dwa miesiące. Tajemnicą pozostaje fakt skąd miał pieniądze na utrzymanie rodziny.",,
