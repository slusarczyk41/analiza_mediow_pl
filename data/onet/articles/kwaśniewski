https://wiadomosci.onet.pl/kraj/mariusz-kaminski-odpowiada-agentowi-tomkowi-oswiadczenie-szefa-mswia/cq8sx0n,"""Spowiedź agenta Tomka"". Reakcja Mariusza Kamińskiego","Szef MSWiA oraz koordynator służb specjalnych zwrócił się do Zbigniewa Ziobry jako prokuratora generalnego o przekazanie opinii publicznej materiałów zgromadzonych w śledztwie dot. ""willi Kwaśniewskich"". Całość oświadczenia opublikował jego rzecznik Stanisław Żaryn.","O wniosku Kamińskiego do Ziobry w sprawie przekazania opinii publicznej materiałów zgromadzonych w śledztwie dotyczącym ""willi Kwaśniewskich"" w Kazimierzu Dolnym Żaryn napisał w przekazanym komunikacie. ""Jednocześnie informuję, że wersja wydarzeń przedstawiana obecnie w mediach przez Tomasza Kaczmarka jest nieprawdziwa, a złożone przez niego w grudniu 2019 r. zeznania są fałszywe. Są one sprzeczne nie tylko z wcześniejszymi zeznaniami składanymi pod groźbą odpowiedzialności karnej w prokuraturze oraz przed sądem, ale także z wielokrotnie prezentowaną przez niego publicznie wersją wydarzeń"" – dodał rzecznik ministra koordynatora. Przypomniał, że w listopadzie 2019 r. prokuratura postawiła Kaczmarkowi ""szereg zarzutów karnych dotyczących wielomilionowych oszustw finansowych w tzw. aferze stowarzyszenia Helper"". ""W opinii ministra koordynatora zmiana zeznań Tomasza Kaczmarka w sprawie »willi Kwaśniewskich« jest podyktowana sytuacją procesową byłego funkcjonariusza, który liczył na zapewnienie mu parasola ochronnego. Parasola takiego nie otrzymał i nie otrzyma nikt, kto sprzeniewierzył publiczne pieniądze"" – oświadczył Żaryn. Były agent CBA Tomasz Kaczmarek, znany jako ""Agent Tomek"", w wyemitowanym w sobotę w TVN24 reportażu oskarżył szefa MSWiA, ministra koordynatora służb specjalnych, byłego szefa CBA Mariusza Kamińskiego, a także byłego wiceszefa Biura Macieja Wąsika o wywieranie na niego nacisków podczas operacji dotyczącej rzekomej willi Kwaśniewskich. Według Kaczmarka dowody zebrane w operacji dotyczącej willi w Kazimierzu Dolnym, która miała rzekomo należeć do byłej pary prezydenckiej Jolanty i Aleksandra Kwaśniewskich, są wynikiem ""rozkazów i poleceń od Mariusza Kamińskiego i Macieja Wąsika"". - Miałem wytworzyć przeświadczenie, że dom w Kazimierzu Dolnym należy do Jolanty i Aleksandra Kwaśniewskich. Ja osobiście nigdy takiego przeświadczenia nie powziąłem, a moje notatki i złożone zeznania są efektem nacisków ze strony moich byłych przełożonych - mówił były agent CBA. Dziś do sprawy odniósł się na Twitterze Maciej Wąsik. ""Agent Tomek to człowiek małej wiary. Nie uwierzył kiedy mówiliśmy, że nie ma świętych krów. Dlatego ciążą na nim ciężkie zarzuty prokuratorskie wyłudzenia środków poprzez stowarzyszenie Helper. Wszystko inne to pokłosie tej sprawy"" - napisał obecny wiceszef MSWiA. Żaryn, komentując w sobotę wypowiedzi Kaczmarka napisał, że ""»Agent Tomek« przez lata publicznie tłumaczył, że wie do kogo należała »willa Kwaśniewskich«, brylował w mediach opowiadając o szczegółach akcji"", a ""jak usłyszał zarzuty dotyczące oszustw finansowych, nagle przypomniał sobie o »naciskach« M. Kamińskiego i Macieja Wąsika"". Śledztwo w sprawie majątku Aleksandra i Jolanty Kwaśniewskich toczy się w Prokuraturze Regionalnej w Katowicach. Postępowanie jest prowadzone ""w sprawie"". Dotychczas nikomu nie przedstawiono zarzutów.",Mariusz Kamiński,
https://wiadomosci.onet.pl/kraj/jolanta-kwasniewska-o-incydencie-meza-z-charkowa-panowie-mieli-zmowe-milczenia-kto/23nkqgt,"Jolanta Kwaśniewska o incydencie męża z Charkowa: ""Panowie mieli zmowę milczenia"". Kto upił Aleksandra Kwaśniewskiego?","Była pierwsza dama w piątkowej rozmowie z Radiem Zet przyznała, że jej mąż ma nietolerancję alkoholu. - Nie powinien w ogóle pić żadnych alkoholi. (...) Ubolewam nad sytuacją, która wydarzyła się w Charkowie. Panowie mieli zmowę milczenia - powiedziała Jolanta Kwaśniewska. O tym, co wydarzyło się podczas słynnej delegacji Aleksandra Kwaśniewskiego, opowiadał w swojej książce Stanisław Ciosek.","Stanisław Ciosek, były ambasador w ZSRR i Rosji, był obecny podczas delegacji Aleksandra Kwaśniewskiego w Charkowie. ""Dziś, po latach, można już chyba, a nawet trzeba powiedzieć, jak było. Inaczej legenda będzie żyła własnym, fałszywym życiem"" - napisał w książce pt. ""Wspomnienia (niekoniecznie) dyplomatyczne"". ""Lecieliśmy prezydenckim tupolewem już z Katynia, z lotniska w Smoleńsku, do Charkowa. W saloniku razem z Aleksandrem Kwaśniewskim siedzieli między innymi: rabin, rzymskokatolicki biskup polowy, prawosławny ordynariusz Wojska Polskiego oraz kapelan Ewangelickiego Duszpasterstwa Wojskowego. A że w tradycji prawosławnej istnieje zwyczaj wypicia za dusze zmarłych (...) nasz autokefaliczny duchowny wyjął z podręcznego bagażu buteleczkę z trunkiem i wzniósł stosowny do okoliczności toast (...) Pozostali hierarchowie dostosowali się do tradycji. Pamiętam, że rabin, który nie miał ze sobą żadnego trunku, dyskretnie załatwił sprawę ze stewardem, który przyniósł coś z barku w samolocie - napisał Ciosek. Jak czytamy dalej, po wyjściu z samolotu wysoka temperatura sprawiła, że panowie szybko odczuli wypite toasty. ""Zobaczyłem, jak twarz Aleksandra Kwaśniewskiego cokolwiek blednie. Tu kabina z klimatyzacją, a tu dziki upał, który najzwyczajniej w świecie w kilka minut ściął prezydenta z nóg"" - relacjonował były dyplomata. W obawie przed tym, jak potoczy się przemówienie Kwaśniewskiego, Stanisław Ciosek postanowił ukryć przed nim mikrofon. Prezydent był jednak sprytniejszy. ""Pochylił się, sięgnął po przewód i - po nitce do kłębka - przywędrował za nim wprost do mnie. Zabrał mi mikrofon i... wygłosił a vista mowę, którą można było drukować. Wszystkie akcenty rozłożone idealnie. Bez przygotowanego tekstu, z głowy, świetne przemówienie. Po prostu już mógł. Wystarczyło dziesięć minut, by organizm poradził sobie i z upałem, i z niewielką w końcu ilością trunku"" - przyznał autor książki.","Jolanta Kwaśniewska, Aleksander Kwaśniewski",
https://wiadomosci.onet.pl/kraj/jolanta-kwasniewska-moj-maz-ma-nietolerancje-alkoholu/hf7nyqt,Jolanta Kwaśniewska: mój mąż ma nietolerancję alkoholu,"Była pierwsza dama zapewniła w Radiu Zet, że w jej rodzinie nie ma problemu alkoholowego i obydwoje z mężem prowadzą zdrowy tryb życia. Podkreśliła, że poza ""kieliszkiem wina"" w ogóle nie piją z mężem alkoholu. Jolanta Kwaśniewska odniosła się również do popularnych w internecie memów dotyczących jej męża. - Nie idźcie tą drogą! - powiedziała.","– To idiotycznie zabrzmi, ale mąż ma nietolerancję alkoholu. Nie powinien w ogóle pić żadnych alkoholi. (...) – My z przyjemnością wypijamy z mężem po kieliszku wina. Przez bardzo długi czas jesteśmy wegetarianami. W ogóle nie pijemy żadnego alkoholu, nie jemy mięsa, wędlin. Prowadzimy zdrowy, bardzo higieniczny tryb życia – mówiła w rozmowie z Beatą Lubecką. Jak podkreśliła ""ubolewa nad sytuacją, która wydarzyła się w Charkowie"", którą określiła ""zmową milczenia"". - Panowie mieli zmowę milczenia. Mimo że naprawdę chciałam to wtedy rozkminić, wszyscy powiedzieli „nie, nic się takiego niedobrego nie działo”. Mąż miał wtedy taką przypadłość, biorąc przez długi czas antybiotyki i jakieś tam jeszcze leki, chyba sterydy. Panowie, lecąc do Charkowa, namówili męża do wypicia jakiegoś koniaku. Przy takiej długiej abstynencji efekt był taki, a nie inny - tłumaczyła była pierwsza dama. Pytana o popularne w internecie memy dotyczące jej męża, przyznała, że to przykre, że po wielu latach pracy internauci przedstawiają go w ten sposób. - Mój mąż zrobił naprawdę sporo fajnych rzeczy dla Polski przez te 10 lat - podkreśliła. - Memy proponuję w innym kierunku. Nie idźcie tą drogą! - podsumowała.",Jolanta Kwaśniewska,
https://wiadomosci.onet.pl/swiat/aleksander-kwasniewski-wzial-w-obrone-syna-joe-bidena-huntera/71jhwg9,Kwaśniewski broni Bidena i firmę Burisma,"Aleksander Kwaśniewski, były prezydent i członek zarządu ukraińskiego holdingu gazowniczego Burisma, powiedział w rozmowie z AP, że Hunter Biden został wybrany do rady dyrektorów ze względu na nazwisko. - Kiedy mi proponują uczestnictwo w jakimś projekcie, to nie tylko dlatego, że jestem taki dobry, ale też dlatego, że nazywam się Kwaśniewski i jestem byłym prezydentem.","Kwaśniewski podkreślił w czwartek, że syn byłego wiceprezydenta USA Joe Bidena był aktywnym członkiem rady dyrektorów holdingu i nigdy nie wykorzystywał swojej relacji z ojcem do wspierania interesów firmy Burisma. Były prezydent powiedział, że członkowie zarządu Burismy nigdy nie próbowali wykorzystać rodzinnych powiązań Huntera, aby zdobyć przychylność administracji Baracka Obamy. - Był normalnym członkiem tej grupy. Nie pytaliśmy go o ojca i nigdy nic o nim nie mówił. Czasami tylko podczas kolacji ktoś zapytał Bidena o zdrowie jego ojca, pewnego razu Biden opowiadał o śmierci swojego brata Beau - tłumaczył. Kwaśniewski mówił, że domeną Bidena było prowadzenie badań w zakresie ładu korporacyjnego, rynków kapitałowych i sprzętu wiertniczego. - Zbierał informacje i był dla nas przydatny, ponieważ wiedział coś, o czym my nie wiedzieliśmy - ocenił. Zdaniem Kwaśniewskiego, prośby skierowane do prokuratora generalnego Ukrainy przez osobistego prawnika prezydenta USA Donalda Trumpa Rudy'ego Giulianiego, w których starano się uzyskać komentarze, przedstawiające Burismę jako przedsiębiorstwo skorumpowane, stworzyły niebezpieczną sytuację dla tej firmy. Kwaśniewski, zapytany przez AP, czy podziela opinię Trumpa, opisującego Huntera Bidena jest osobę okrytą hańbą ze względu na jego związek z Burismą, odpowiedział - Ten człowiek mówi o kimś, że jest zhańbiony? Donald Trump? To powinno być dla niego zabronione. Były prezydent przyznał, że Burisma ma trudną przeszłość, ponieważ przeszłość wszystkich dużych firm na Ukrainie - mówiąc dyplomatycznie - jest bardzo skomplikowana. Ale teraz ta firma jest naprawdę dobrze zarządzana - ocenił Kwaśniewski. - Chcą pracować zgodnie z zasadami. Jest to firma bardzo ważna dla Ukrainy, ponieważ sukces Burismy oznacza mniejsze uzależnienie Ukrainy od Rosji. Kwaśniewski wyjaśnił, że kiedy Hunter Biden wszedł do zarządu Burismy, odbył z nim krótką rozmowę telefoniczną, w której zapewniał, że przedsiębiorstwo to jest zdeterminowane, aby było w nim dobre zarządzanie i przejrzystość działań. Przypomniał też, że jeśli Burismie uda się wykorzystać złoża gazu na Ukrainie, pomoże to temu krajowi uzyskać niezależność energetyczną od Rosji, co jest kluczem do walki Ukrainy o pełną suwerenność. Były prezydent podkreślił, że dla niego to także był najważniejszy powód, dla którego został członkiem zarządu holdingu. W wywiadzie dla AP Kwaśniewski nazwał żartobliwie Burismę najpopularniejszą obecnie firmą w Stanach Zjednoczonych, stwierdził jednak poważnie, że jego koledzy z tej firmy są zdenerwowani wciąganiem ich w konflikt polityczny w USA i czują się jak żeglarze na małej łódce w oku cyklonu. - Dla tej firmy to trudny czas. Ona w tej sytuacji jest niewinna - podsumował były prezydent. Dodał, że Burisma produkuje obecnie około 25-30 proc. gazu potrzebnego Ukrainie, dzięki czemu ten kraj faktycznie staje się coraz mniej zależny od Rosji. Hunter Biden w okresie, kiedy jego ojciec był wiceprezydentem i odpowiadał za kształtowanie polityki Waszyngtonu wobec Ukrainy, był członkiem zarządu Burismy. Joe Biden jest jednym z najpoważniejszych kandydatów do uzyskania nominacji Partii Demokratycznej w wyborach prezydenckich w 2020 roku i tym samym potencjalnym konkurentem Donalda Trumpa, który będzie się ubiegał o wybór na drugą kadencję. Niezależna rosyjska ""Nowaja Gazieta"" 2 października opublikowała materiały z trwającego od 2014 r. śledztwa przeciwko Serhijowi Kurczence, wpływowemu oligarsze w czasach prezydentury Wiktora Janukowycza. W przeszłości kupił on bazę przeładunku ropy naftowej w Chersoniu na południu Ukrainy od Mykoli Złoczewskiego, właściciela Burisma Holdings i byłego ministra ds. ekologii i zasobów naturalnych za czasów Janukowycza. ""Śledztwo uważa, że zakupu dokonano przy użyciu pieniędzy uzyskanych (przez Kurczenkę) drogą przestępstwa, a Złoczewski wykorzystał je na wypłaty dla członków rady dyrektorów Burismy"" - pisze rosyjska gazeta. ""Między innymi 1 mln euro wpłacono na konto byłego prezydenta Polski Aleksandra Kwaśniewskiego, a 3 mln 404 tys. 712,82 USD na konto firmy Rosemont Sebeca, która reprezentowała interesy Huntera Bidena"" - czytamy. ""Nowaja Gazieta"" zamieściła na swoim portalu kopię dokumentu śledztwa, w którym wskazano, że Biden junior otrzymał te pieniądze w okresie od listopada 2014 roku do października 2015 roku. Jak pisze rosyjska gazeta, Kwaśniewski natomiast dostał od Burismy honorarium za usługi konsultacyjne, które wypłacono mu w okresie od grudnia 2014 roku do sierpnia roku następnego. W dokumencie podano nawet numer konta w jednym z polskich banków, na które pieniądze te wpłacono na nazwisko byłego prezydenta RP.",Aleksander Kwaśniewski,
https://wiadomosci.onet.pl/tylko-w-onecie/aleksander-kwasniewski-senat-bedzie-odgrywal-istotna-role-psychologiczna/dvrjk3e,Aleksander Kwaśniewski: Senat będzie odgrywał istotną rolę psychologiczną,"- Senat będzie odgrywał istotną rolę psychologiczną. Daje opozycji nadzieję, że coś da się zrobić i że zwycięstwa są możliwe – powiedział Aleksander Kwaśniewski, komentując m.in. wybór Tomasza Grodzkiego na stanowisko nowego marszałka Senatu. Jego kandydaturę wspólnie wysunęły Koalicja Obywatelska, Lewica i PSL. Na Grodzkiego głosowało 51 senatorów.",,,
https://wiadomosci.onet.pl/kraj/andrzej-duda-wita-w-sejmie-aleksandra-kwasniewskiego-przypomnial-mu-o-tym-szef-sld/88kf267,Andrzej Duda wita w Sejmie Aleksandra Kwaśniewskiego. Przypomniał mu o tym szef SLD,"Marszałek senior Antoni Macierewicz otworzył pierwsze posiedzenie Sejmu IX kadencji, pomijając w swojej pierwszej przemowie m.in. byłego prezydenta Aleksandra Kwaśniewskiego. Nie powitał go także Andrzej Duda. Szef SLD Włodzimierz Czarzasty zwrócił na to uwagę prezydentowi, który po wygłoszeniu orędzia wrócił wówczas na mównicę, by przywitać swojego poprzednika.","- Szanowni państwo, pan poseł Włodzimierz Czarzasty zwrócił mi uwagę na to, że jest tutaj na sali z nami pan prezydent Aleksander Kwaśniewski - powiedział Duda. - Panie prezydencie dziękuję bardzo za obecność. Ona jest bardzo ważna - zaznaczył.",,
https://wiadomosci.onet.pl/kraj/pierwsze-posiedzenie-sejmu-ix-kadencji-antoni-macierewicz-nie-powital-kilku-waznych/dy0wkw0,"Pierwsze posiedzenie Sejmu. Kogo powitał, a kogo pominął marszałek senior Antoni Macierewicz","Marszałek senior Antoni Macierewicz otworzył dziś pierwsze posiedzenie Sejmu IX kadencji, pomijając w swojej pierwszej przemowie kilka osób obecnych na sali, m.in. byłego prezydenta Aleksandra Kwaśniewskiego. Jego błąd naprawił prezydent Andrzej Duda na prośbę szefa SLD Włodzimierza Czarzastego.","Macierewicz przywitał w Sejmie prezydenta Andrzeja Dudę, premiera Mateusza Morawieckiego oraz członków jego rządu, marszałków Sejmu i Senatu, korpus dyplomatycznych, hierarchów kościelnych, nowych posłów oraz gości, zgromadzonych w Sejmie. Wśród wymienionych osób zabrakło I prezes SN Małgorzaty Gersdorf, ale też prezes Trybunału Konstytucyjnego Julii Przyłębskiej, Rzecznika Praw Obywatelskich Adama Bodnara, szefa Najwyższej Izby Kontroli Mariana Banasia czy szefa Naczelnego Sądu Apelacyjnego. Nie wymienił również byłych prezydentów, choć na sali obecny był Aleksander Kwaśniewski. Po swoim przemówieniu Andrzej Duda podszedł do ław poselskich i uścisnął dłoń każdemu zasiadającemu w pierwszym rzędzie parlamentarzyście. Wówczas Włodzimierz Czarzasty zwrócił prezydentowi uwagę, że nie został powitany przez marszałka seniora Aleksander Kwaśniewski. Duda wrócił przed mównicę i powitał byłego prezydenta. Następnie zreflektował się Antoni Macierewicz i dołączył do tego powitania. Andrzej Duda mianował Antoniego Macierewicza na marszałka seniora Sejmu pomimo konfliktu między politykami. Nominacja ta wywołała sprzeciw części opozycji. Posłowie PO apelowali do prezydenta o zmianę decyzji. Zarzucili Macierewiczowi ""destrukcyjną"" politykę kadrową w MON i zbijanie ""kapitału politycznego na kłamstwie smoleńskim"".",Antoni Macierewicz,
https://wiadomosci.onet.pl/kraj/aleksander-kwasniewski-komentuje-decyzje-donalda-tuska-ws-wyborow-prezydenckich/x4kq3pg,"Kwaśniewski o decyzji Tuska: decyzja słuszna, czas trochę spóźniony","Były prezydent Aleksander Kwaśniewski skomentował decyzję Donalda Tuska o tym, by nie kandydować w nadchodzących wyborach prezydenckich. - Bez Tuska w kampanii to Andrzej Duda będzie musiał tłumaczyć się z decyzji swoich i PiS - powiedział.","- Decyzja słuszna, argumentacja trafna, może czas trochę spóźniony - skomentował Aleksander Kwaśniewski. - Donald Tusk ma kompetencje prezydenckie, ale dla niego kampania byłaby trudniejsza, niż dla wszystkich potencjalnych kandydatów opozycji - dodał. - Musiałby mierzyć się z całą przeszłością i brakowałoby czasu na pokazanie projektu na przyszłość. Bez Tuska w kampanii to Andrzej Duda będzie musiał tłumaczyć się z decyzji swoich i PiS, a nie będzie to takie proste - skwitował Kwaśniewski.",Aleksander Kwaśniewski,
https://wiadomosci.onet.pl/swiat/ukraina-deputowany-ujawnia-naduzycia-w-burismie-pojawia-sie-nazwisko-kwasniewskiego/t1jse20,Ukraiński deputowany: Biden dostał 900 tys. dol. za lobbowanie ws. Burismy,Były wiceprezydent USA Joe Biden otrzymał 900 tys. dol. za lobbowanie na rzecz ukraińskiej prywatnej firmy gazowej Burisma - oświadczył dziś niezależny deputowany do Rady Najwyższej Ukrainy Andrij Derkacz.,"Polityk opublikował materiały śledztwa, które toczy się w związku z nadużyciami w Burismie i w którym pojawia się także m.in. nazwisko byłego prezydenta Polski Aleksandra Kwaśniewskiego. Według Derkacza dokumenty, do których dotarł, opisują mechanizm przekazywania pieniędzy za lobbying Bidenowi starszemu; jego syn Hunter zatrudniony był w przeszłości w Burismie. - Jest to przekazywanie pieniędzy od Burisma Group za działalność lobbystyczną - jak uważa śledztwo - osobiście Joe Bidenowi przez firmę lobbystyczną. 900 tys. dolarów zostało przelane na konto (…) amerykańskiej spółki Rosemont Seneca Partners związanej z Bidenem. Pieniądze te przelano za usługi konsultacyjne - powiedział Derkacz. Deputowany oświadczył, że przedstawiciele Burismy, wśród których znajduje się m.in. Biden młodszy i Aleksander Kwaśniewski, otrzymali ogółem „nie mniej niż 16,5 mln dol.”. Na oficjalnej stronie internetowej były prezydent Polski widnieje jako dyrektor, członek rady dyrektorów, który mianowany został na to stanowisko w kwietniu 2014 r. W ubiegłym tygodniu nazwisko Kwaśniewskiego pojawiło się też w artykule poświęconym Burismie, który opublikowała rosyjska niezależna „Nowaja Gazieta”. Umieściła ona na swoim portalu kopię dokumentu z toczącego się na Ukrainie śledztwa, w której wskazano, że Kwaśniewski dostał od Burismy 1 mln euro honorarium za usługi konsultacyjne. „Nowaja Gazieta” napisała, że pieniądze, które wypłacał zagranicznym konsultantom właściciel Burismy, b. minister ds. ekologii i zasobów naturalnych Mykoła Złoczewski, pochodziły z przestępstwa. Miał je otrzymać za sprzedaż bazy przeładunku ropy naftowej w Chersoniu na południu Ukrainy, którą kupił Serhij Kurczenko, młody oligarcha, uważany za jednego ze skarbników rodziny obalonego w 2014 r. byłego prorosyjskiego prezydenta Wiktora Janukowycza. Dziś na konferencji prasowej w Kijowie Derkacz oświadczył, że Biden wykorzystywał stanowisko wiceprezydenta USA i uzależniał pomoc finansową swego kraju dla Ukrainy od zamknięcia śledztw prowadzonych przeciwko Złoczewskiemu. - Piąta wizyta Bidena na Ukrainie w dniach 7-8 grudnia 2015 roku poświęcona była kwestii dymisji (ówczesnego prokuratora generalnego Ukrainy) Wiktora Szokina w związku ze sprawą Złoczewskiego i Burismy. Przedmiotem nacisku był 1 mld dolarów gwarancji kredytowych, których USA miały udzielić Ukrainie. Fakt nacisków potwierdził sam Biden w swoim wystąpieniu w Radzie Stosunków Międzynarodowych USA w styczniu 2018 roku, nazywając w nim Szokina ""sukinsynem, który został zwolniony"" - powiedział Derkacz. Polityk, który w przeszłości był członkiem prorosyjskiej Partii Regionów Ukrainy zbiegłego do Rosji Janukowycza, zaapelował do obecnego prezydenta Wołodymyra Zełenskiego o publiczne śledztwo w sprawie korupcji w związku z firmą Burisma. Pod koniec września Izba Reprezentantów, w której większość mają Demokraci, wszczęła śledztwo, które może doprowadzić do impeachmentu prezydenta USA Donalda Trumpa. Sprawa dotyczy podejrzeń, że prezydent wywierał naciski na władze Ukrainy, by zaszkodzić Joe Bidenowi, potencjalnemu rywalowi w wyborach prezydenckich w 2020 roku. Trump rzekomo wywierał presję na Zełenskiego, domagając się, by władze jego kraju wznowiły śledztwo w sprawie syna Bidena, Huntera.",Joe Biden,
https://wiadomosci.onet.pl/kraj/aleksander-kwasniewski-tylko-glosowanie-na-lewice-uratuje-nas-przed-politycznym/dg1p8w3,"""Olek! Olek!"". Aleksander Kwaśniewski: łza się w oku zakręciła, nie ukrywam","Aleksander Kwaśniewski wziął dziś udział w konwencji lewicy w Katowicach. Na scenę wszedł w rytm swojego hitu z kampanii prezydenckiej ""Ole! Olek!"". - Nie ukrywam, że łza się w oku zakręciła. Wspomnieliście niezwykle ważne dla mnie, lewicy i Polski chwile - zaczął swoje przemówienie były prezydent RP.","Lewica grupuje SLD, Wiosnę i Lewicę Razem, startuje w wyborach jako komitet wyborczy SLD. - Nie ukrywam, że łza się woku zakręciła. Wspomnieliście niezwykle ważne dla mnie, lewicy i Polski chwile - zaczął przemówienie Kwaśniewski po wejściu na scenę przy dźwiękach kampanijnego hitu, w który śpiewano ""na prezydenta tylko ty!"". Następnie podkreślił, że czas na zmianę władzy w Polsce. - Mam silne przekonanie, że od 15 lat, dokładnie od 2005 r. - od czasu kiedy polska scena polityczna została zdominowana przez PiS i Platformę Obywatelską, przez ten duopol tkwiący w takim niezwykłym zupełnie zapaśniczym uścisku - mamy problem z oddychaniem, oddychamy zanieczyszczoną atmosferą polityczną, oddychamy językiem nienawiści, polaryzacją polskiego społeczeństwa, podziałami, które przechodzą przez rodziny, przyjaciół – powiedział Aleksander Kwaśniewski. - Dzisiaj trzeba powiedzieć tak: tylko wybór lewicy, postawienie na tę trzecią, inną siłę może nas uratować przed katastrofalnym smogiem politycznym, który trwa już 15 lat. Dlatego warto i trzeba zagłosować na lewicę. Trzeba otworzyć okna, odświeżyć powietrze, skład ludzi w parlamencie, pokazać, że Polska potrafi rządzić się inaczej niż to, co obserwowaliśmy przez ostatnie cztery lata – dodał. Zapewnił, że sam będzie głosował na lidera Lewicy Razem Adriana Zandberga – ""jedynkę"" na liście warszawskiej lewicy oraz na kandydata porozumienia bloku opozycyjnego w wyborach do Senatu. - Apeluję do moich przyjaciół, znajomych, nieznajomych, moich dawnych wyborców: zróbmy to samo, odświeżmy powietrze polityczne w Polsce, zacznijmy oddychać pełną piersią, a można to zrobić tylko dzięki lewicy - przekonywał były prezydent. Program polityczny lewicy określił jako ""obiecujący, interesujący i przemyślany, i głęboki"". Włodzimierzowi Czarzastemu, Robertowi Biedroniowi i Adrianowi Zandbergowi gratulował zjednoczenia ich ugrupowań we wspólny blok wyborczy i wręczył im Konstytucję RP, wyrażając jednocześnie przekonanie, że jest wśród nich przyszły prezydent RP. - Niech będzie dla was od pierwszego artykułu do ostatniego drogowskazem, przewodnikiem, ale także waszym wielkim zobowiązaniem wobec lewicy, wobec Polek i Polaków, wobec naszej ukochanej ojczyzny – podsumował Kwaśniewski. Więcej o dzisiejszej konwencji w Katowicach",Aleksander Kwaśniewski witany dziś w Katowicach na konwencji,
https://wiadomosci.onet.pl/kraj/konwencja-lewicy-biedron-zakonczymy-bal-pis/qeeg3fd,Konwencja Lewicy. Biedroń: zakończymy bal PiS,"""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej; zakończymy ten bal Prawa i Sprawiedliwości - mówił na konwencji w Katowicach lider Wiosny Robert Biedroń.","- Przed nami ostatni tydzień kampanii - pełna mobilizacja - mówił Biedroń, dodając, że lewica powinna wrócić do Sejmu i mieć wpływ na rzeczywistość. Jak zaznaczył, kampania przed wyborami parlamentarnymi była trudna, ale nie tak trudna jak ostatnie cztery lata rządów PiS. - Przez ostatnie cztery lata działy się w Polsce takie rzeczy, o których nikt z nas nie myślał, że mogą się wydarzyć po 1989 r. (...) Nie spodziewaliśmy się, że przyjdzie władza, która będzie ograniczała wolność zgromadzeń, że zagrożone będą wolne media, a media publiczne staną się tubą propagandową - wymieniał. Wskazywał też na problemy z poszanowaniem praw kobiet. - Musimy z tym skończyć i możemy z tym skończyć 13 października - wskazał. - ""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej - podkreślił. - Zakończymy ten bal Prawa i Sprawiedliwości, zakończymy tę hucpę - powiedział. Na konwencji wystąpił też były prezydent Aleksander Kwaśniewski, który zachęcał swoich dawnych wyborców do oddania głosów na listę wyborczą Lewicy. Sam zadeklarował, że odda swój głos na Adriana Zandberga. Dodał, że jeszcze kilka miesięcy temu w ogóle by się tego nie spodziewał. - Wygrywałem w roku 1995, a w 2000 w pierwszej turze. Wiem, że losy potoczyły się różnie i wybory prezydenckie są inne niż parlamentarne, ale do tych moich wyborców, którzy dwukrotnie zaufali mi, którzy dali mi mandat sprawowania najgodniejszego urzędu w Polsce mówię, zagłosujcie, wróćcie do lewicy. Zaufajcie tym ludziom - zaapelował. Lewica chce walczyć o wyższe płace dla nauczycielek, pielęgniarek, pracowników społecznych, dla wszystkich tych, których praca buduje polskie państwo - mówił lider partii Razem Adrian Zandberg. Przypomniał jeden z postulatów ugrupowania, wprowadzenia w budżetówce płacy minimalnej w wysokości 3500 zł i zapewnił: - Lewica będzie bronić jak niepodległości polskiej budżetówki. Polityk odniósł się także do obietnicy Prawa i Sprawiedliwości: budowy polskiej wersji państwa dobrobytu. - Ludzie mają prawo do dobrego życia nie tylko w Warszawie, ale także w Tczewie. Ludzie mają prawo do dobrego życia nie tylko w wielkich miastach, ale też w Barlinku, Mrągowie. To miejscowości, w których w ostatnich dniach rząd PiS pozamykał oddziały szpitalne - przekonywał Zandberg. Włodzimierz Czarzasty przypomniał, że to lewica stoi za uchwaleniem obecnej konstytucji oraz wprowadzeniem Polski do NATO i UE. - Polska, panie prezesie, nie powstała cztery lata temu. Nie zmieni pan historii. Nie zakłamie pan historii. Nie umniejszy pan roli polskiej lewicy - mówił szef SLD. Zapewnił, że 13 października lewica wróci do Sejmu. W swoim wystąpieniu zapowiedział m.in. powołanie Ministerstwa Polityki Senioralnej, które ""przygotuje Polskę do srebrnej rewolucji"", odnosząc się do zmian demograficznych. - Będziemy pomagali wszystkim. Czy z KOD, czy z Tczewa - podkreślił i dodał: - Lubimy ludzi, łączy nas przyszłość. Lider Sojuszu zaproponował też możliwość przejścia na emeryturę po 35 latach pracy dla kobiet i po 40 latach dla mężczyzn oraz gwarantowaną emeryturę co najmniej na poziomie 1600 zł.",Robert Biedroń,
https://wiadomosci.onet.pl/kraj/wybory-parlamentarne-2019-aleksander-kwasniewski-w-kielcach/zw5xl9c,Aleksander Kwaśniewski w Kielcach: idźcie tą drogą,"- Cztery lata, kiedy nie było parlamentarzystów lewicy w Sejmie udowodniły, że bez lewicy Sejm jest gorszym Sejmem, bez lewicy Polska demokracja jest gorsza, bez lewicy traci również polskie życie polityczne. Pora naprawić ten błąd – mówił dziś w Kielcach były prezydent RP Aleksander Kwaśniewski.","Wizyta Aleksandra Kwaśniewskiego w regionie świętokrzyskim miała oczywiście związek z trwającą kampanią przed wyborami parlamentarnymi. Były prezydent RP spotkał się m.in. z kandydatami lewicy i mieszkańcami Kielc. Nie mogło też zabraknąć konferencji prasowej (tylko w Kielcach zorganizowano dwie). Przed pomnikiem Henryka Sienkiewicza podkreślano przede wszystkim, że to dzięki decyzjom Aleksandra Kwaśniewskiego podczas ostatnich zmian administracyjnych w kraju powstało województwo świętokrzyskie. Później Andrzej Szejna, czyli lider SLD, a także listy lewicy w tym regionie do Sejmu przypomniał główne punkty programu jego ugrupowania.  - Nasz program składa się z kilku filarów. Po pierwsze to jest godna praca i płaca, czyli minimalne wynagrodzenie, które musi wynosić minimum 2,7 tys. zł, emerytura co najmniej 1,6 tys. zł na rękę. Druga kwestia to ochrona zdrowia. Leki na receptę nie droższe niż 5 zł, dostęp do lekarza specjalisty nie dłuższy niż 30 dni i należyte wynagrodzenie dla służb medycznych. Nie osiągniemy tego, jeśli do 2024 r. nakłady na służbę zdrowia nie wrosną do 7,4 proc. PKB – mówił Andrzej Szejna. – Inwestujemy w zdrowie Polaków, a nie w myśliwce. Inwestujemy w spokój i rozwój, a nie przygotowanie się do wojny. Niezwykle ważna jest dla nas także ochrona klimatu – dodał. Później głos zabrało kilkoro kandydatów lewicy do Sejmu, którzy mówili m.in. o potrzebie zmian na polskiej scenie politycznej, prawach kobiet czy walce ze smogiem. Sam Aleksander Kwaśniewski zapewniał natomiast, że lewica wróci do parlamentu i prosił o głos na jej listy w nadchodzących wyborach. - Lewica Polsce jest potrzebna. Cztery lata, kiedy nie było parlamentarzystów lewicy w Sejmie udowodniły, że bez lewicy, Sejm jest gorszym Sejmem, bez lewicy Polska demokracja jest gorsza, bez lewicy traci również polskie życie polityczne. Pora naprawić ten błąd – podkreślał Aleksander Kwaśniewski. Były prezydent Polski zaznaczył również, że popiera listy lewicy dlatego, bo zdarzyło się coś, na czym mu bardzo zależało, czyli porozumienie ugrupowań lewicowych. – Koalicja stworzona z SLD, Wiosny i Razem to jest naprawdę wspaniała wiadomość dla tych, którzy mają serce po lewej stronie. W tym duopolu, który trwa w Polsce od 2005 roku, czyli prawie 15 lat, między PiS-em a PO, potrzeba jest trzecia siła. Lewica jest w stanie taką rolę odgrywać, być ruchem zdrowego rozsądku – dodał. Aleksander Kwaśniewski w oryginalny sposób pogratulował też świętokrzyskim działaczom lewicy, że na ich liście jest więcej kobiet, niż mężczyzn. – Idźcie tą drogą, powiem cytując samego siebie – zażartował były prezydent. ",Aleksander Kwaśniewski podczas konferencji w Kielcach,
https://wiadomosci.onet.pl/kraj/wybory-parlamentarne-2019-monika-jaruzelska-komentuje-list-bylych-prezydentow/gf0q4n1,"Jaruzelska do byłych prezydentów: piszecie listy, siedząc w luksusowej szalupie","- Dlaczego gdy, jak piszecie, Polska stacza się ""w kierunku autorytarnej dyktatury"", sami nie wystartowaliście w wyborach parlamentarnych? - pyta Monika Jaruzelska trzech byłych prezydentów, odnosząc się do ich listu otwartego. Apelowali w nim do niektórych kandydatów o rezygnację ze startu w wyborach do Senatu.","Bronisław Komorowski, Aleksander Kwaśniewski i Lech Wałęsa zwrócili się kilka dni temu w liście otwartym z apelem do opozycyjnych kandydatów na senatorów, startujących spoza wspólnej listy trzech opozycyjnych ugrupowań. ""Zwracamy się do Was, byście całą swą energię, zaangażowanie i autorytet oddali w służbę wyższego celu, jakim jest zwycięstwo opozycji. Polacy w trudnych chwilach się jednoczą"" - czytamy w liście. Pod listem podpisali się byli prezydenci, a także przedstawiciele nauki oraz artyści tacy jak m.in. Krystyna Janda czy Juliusz Machulski. Do listu sygnatariuszy odniosła się Monika Jaruzelska, dla której nie znalazło się miejsce na listach Sojuszu Lewicy Demokratycznej i startuje do Senatu z listy Polskiej Lewicy. ""Szanowni Panowie Prezydenci i sygnatariusze listu »Wspólnie do Senatu«. Dlaczego gdy, jak piszecie, Polska stacza się »w kierunku autorytarnej dyktatury«, sami nie wystartowaliście w wyborach parlamentarnych?"" - pyta Jaruzelska na swoim profilu na Facebooku. Pisze też, że nieporównywalnie lepszy wynik opozycji zapewniłaby obecność właśnie tych trzech sygnatariuszy listu. ""Widzicie, że statek tonie, a Wy siedząc w luksusowej szalupie, piszecie listy, zamiast aktywnie działać"" - stwierdza. ""Liczba osób startujących do Senatu jest i tak o 1/3 mniejsza niż w 2015. Teraz chcecie zdecydować o tym, że wyborcy przeciwni rządom PiS, ale też rozczarowani PO, nie będą mieli na kogo głosować"" - kwituje Jaruzelska.",Monika Jaruzelska,
https://wiadomosci.onet.pl/kraj/list-bylych-prezydentow-stanislaw-karczewski-odpowiada/3mx2grd,Stanisław Karczewski o liście byłych prezydentów,"List byłych prezydentów do przedstawicieli demokratycznej opozycji, kandydujących do Senatu spoza wspólnej listy trzech opozycyjnych ugrupowań, to autorytarny nacisk na kandydatów, którzy mają prawo startować w wyborach - ocenił marszałek Senatu Stanisław Karczewski.","""List b. prezydentów Wałęsy, Komorowskiego i Kwaśniewskiego ws. rezygnacji ze startu w wyborach do Senatu, to nic innego jak autorytarny nacisk na kandydatów, którzy mają prawo w nich startować. 30 lat temu to prawo wywalczyli Polacy, ale jak widać niektórzy nadal tęsknią za komuną"" - napisał marszałek Senatu na Twitterze. W liście otwartym przesłanym w niedzielę PAP, Lech Wałęsa, Aleksander Kwaśniewski, Bronisław Komorowski oraz ludzie kultury i opozycjoniści zwracają się z ""apelem do przedstawicieli demokratycznej opozycji, kandydujących do Senatu spoza wspólnej listy trzech opozycyjnych ugrupowań"". ""Trzynastego października nie czekają nas normalne wybory, lecz takie, które zadecydują, czy Polska będzie demokratycznym państwem prawa, czy też będzie nadal staczała się w kierunku autorytarnej dyktatury. Demokratyczna większość w Senacie może okazać się kluczowa. Znamy i rozumiemy motywy, którymi się kierujecie. Szanujemy Wasze prawo do przedstawienia wyborcom Waszych poglądów, pomysłów i osobistej gotowości ich realizacji w organach przedstawicielskich. I jednocześnie bardzo Was prosimy, byście w tych wyborach z tego prawa nie skorzystali. Co więcej, zwracamy się do Was, byście całą swą energię, zaangażowanie i autorytet oddali w służbę wyższego celu, jakim jest zwycięstwo opozycji"" - czytamy w liście. Autorzy listu wskazali, że ""Polacy w trudnych chwilach się jednoczą"", co pokazały wydarzenia związane z ""Solidarnością"" w 1980 roku oraz w 1989 roku, kiedy ""wygraliśmy wybory i wybraliśmy wolność"". ""Dziś ta jedność jest potrzebna, jak nigdy od tamtej pory. I to jest powód, dla którego prosimy Was, byście wsparli tę opozycję w jej obecnym kształcie. Byście w tym roku, potrafili wznieść się ponad Wasze słuszne zamierzenia, możliwe do zrealizowania dopiero w warunkach pełnej demokracji. Nie osłabiajcie tej jedności, jaką udało się z wielkim trudem wypracować"" - napisali w liście byli prezydenci. Podpisali się pod nim byli prezydenci: Lech Wałęsa, Aleksander Kwaśniewski i Bronisław Komorowski oraz Krystyna Janda, Maja Komorowska, Juliusz Machulski, Radosław Markowski, Adam Daniel Rotfeld, Wojciech Sadurski, Łukasz Turski, Ludwika Wujec, Henryk Wujec i Adam Zagajewski.",Stanisław Karczewski,
https://wiadomosci.onet.pl/kraj/wybory-parlamentarne-2019-wspolnie-do-senatu-list-otwarty-politykow-ludzi-kultury-i/mh9zl19,"""Wspólnie do Senatu"". List otwarty byłych prezydentów, ludzi kultury i nauki","""Trzynastego października nie czekają nas normalne wybory, lecz takie, które zadecydują, czy Polska będzie demokratycznym państwem prawa, czy też będzie nadal staczała się w kierunku autorytarnej dyktatury. Demokratyczna większość w Senacie może okazać się kluczowa"" - czytamy w liście otwartym opublikowanym dzisiaj przez byłych prezydentów III RP, przedstawicieli kultury i nauki.","Autorzy listu apelują do przedstawicieli demokratycznej opozycji, kandydujących do Senatu spoza wspólnej listy trzech opozycyjnych ugrupowań. ""Zwracamy się do Was, byście całą swą energię, zaangażowanie i autorytet oddali w służbę wyższego celu, jakim jest zwycięstwo opozycji. Polacy w trudnych chwilach się jednoczą"" - czytamy w liście. Dalej sygnatariusze przywołują historyczne momenty jak powstanie ""Solidarności"" w 1980 roku czy zwycięstwo w częściowo wolnych wyborach w 1989 roku. ""Dziś ta jedność jest potrzebna, jak nigdy od tamtej pory. I to jest powód, dla którego prosimy Was, byście wsparli tę opozycję w jej obecnym kształcie. Byście w tym roku, potrafili wznieść się ponad Wasze słuszne zamierzenia, możliwe do zrealizowania dopiero w warunkach pełnej demokracji"" - zauważają autorzy. Pod listem podpisali się byli prezydenci: Lech Wałęsa, Aleksander Kwaśniewski, Bronisław Komorowski, ale także przedstawiciele nauki oraz artyści tacy jak m.in. Krystyna Janda czy Juliusz Machulski. Treść całego listu poniżej: ""Wspólnie do Senatu"" 29 września 2019 Trzynastego października nie czekają nas normalne wybory, lecz takie, które zadecydują, czy Polska będzie demokratycznym państwem prawa, czy też będzie nadal staczała się w kierunku autorytarnej dyktatury. Demokratyczna większość w Senacie może okazać się kluczowa. Zwracamy się zatem z apelem do przedstawicieli demokratycznej opozycji, kandydujących do Senatu spoza wspólnej listy trzech opozycyjnych ugrupowań. Znamy i rozumiemy motywy, którymi się kierujecie. Szanujemy Wasze prawo do przedstawienia wyborcom Waszych poglądów, pomysłów i osobistej gotowości ich realizacji w organach przedstawicielskich. I jednocześnie bardzo Was prosimy, byście w tych wyborach z tego prawa nie skorzystali. Co więcej, zwracamy się do Was, byście całą swą energię, zaangażowanie i autorytet oddali w służbę wyższego celu, jakim jest zwycięstwo opozycji. Polacy w trudnych chwilach się jednoczą. W 1980 roku dzięki jedności ogromnej części społeczeństwa „Solidarność” pokazała światu najpiękniejszą z możliwych twarz Polski. W 1989 roku, również dzięki jedności opozycji, mimo że wszystkie instrumenty państwa były w ręku rządzących, wygraliśmy wybory i wybraliśmy wolność. Dziś ta jedność jest potrzebna, jak nigdy od tamtej pory. I to jest powód, dla którego prosimy Was, byście wsparli tę opozycję w jej obecnym kształcie. Byście w tym roku, potrafili wznieść się ponad Wasze słuszne zamierzenia, możliwe do zrealizowania dopiero w warunkach pełnej demokracji. Nie osłabiajcie tej jedności, jaką udało się z wielkim trudem wypracować. Lech Wałęsa Aleksander Kwaśniewski Bronisław Komorowski Krystyna Janda Maja Komorowska Juliusz Machulski Radosław Markowski Adam Daniel Rotfeld Wojciech Sadurski Łukasz Turski Ludwika Wujec Henryk Wujec Adam Zagajewski","Lech Wałęsa, Aleksander Kwaśniewski, Bronisław Komorowski",
https://wiadomosci.onet.pl/tylko-w-onecie/lewica-blisko-sejmu-czarzasty-kiedys-ludzie-pluli-na-moj-widok-teraz-ciesza-sie-ze/t2q03q7,"Lewica blisko Sejmu. Czarzasty: Kiedyś ludzie pluli na mój widok. Teraz cieszą się, że się dogadaliśmy","- Szykujemy ciekawą końcówkę kampanii. Będzie się działo – mówi Onetowi przewodniczący SLD Włodzimierz Czarzasty. Po lewej stronie sceny politycznej coraz lepsze nastroje przed wyborami parlamentarnymi. Każdy sondaż daje temu ugrupowaniu pewne miejsce w ławach przy Wiejskiej. Gdyby badania się potwierdziły, oznaczałoby to powrót lewicy do Sejmu po czterech latach politycznej banicji.","- Co wynika z badań? PiS idzie w górę, KO wyhamowała spadki, możliwe, że dzięki Kidawie-Błońskiej. Ale najważniejsze, że nam powoli rośnie – przekonuje jeden ze sztabowców lewicy. Politycy koalicji tworzonej przez SLD, Lewicę Razem i Wiosnę nie ukrywają, że są coraz większymi optymistami przed głosowaniem 13 października. Ugrupowanie szykuje wyborczą ofensywę w ostatnich tygodniach zmagań o głosy. Lewica liczy, że ważnym narzędziem przyciągania wyborców będą debaty telewizyjne. Cztery lata temu świetny występ Adriana Zandberga w takiej debacie dał partii Razem wynik powyżej 3 procent, co pozwoliło jej sięgnąć po subwencję z budżetu państwa. Wiele wskazuje na to, że debata przesądziła jednocześnie o wypadnięciu SLD z Sejmu. Dziś obie partie, po latach wzajemnego zwalczania się, współpracują w ramach jednego bloku. Ich ambicją jest przekroczenie progu wyborczego, ale po cichu zaczynają też mówić o znacznie większych celach. Ich optymizm rośnie wraz z kolejnymi sondażami. Dwa tygodnie temu na Forum Ekonomicznym w Krynicy wyniki swojego badania przedstawił instytut IBRIS. Sondaż przeprowadzony na próbie 8 tys. respondentów daje Lewicy 14 proc. głosów. To zaledwie o 7 punktów procentowych mniej niż Platforma. Adrian Zandberg: - Schetyna przed wyborami europejskimi mógł mówić, że każdy, kto chce zwycięstwa nad PiS, musi zagłosować na blok, którego on jest szefem. To się nie sprawdziło. Skoro tak, ludzie uznali, że mogą głosować zgodnie z własnymi poglądami – słyszymy od lidera Lewicy Razem, który jednocześnie sugeruje, że lewica jest w stanie powalczyć o część wyborców Koalicji Obywatelskiej. - Jest spora grupa ludzi, którzy ulegli czarowi Platformy jako najsilniejszej partii opozycyjnej. Wśród nich jest wielu wyborców centrolewicowych i lewicowych. Oni dziś często wahają się, czy w ogóle iść na wybory. Chcemy do nich dotrzeć, zachęcić do głosowania. To jest kolejne kilka procent głosów, które są w naszym zasięgu – słyszymy od Zandberga. - Zmienia się atmosfera. To się czuje, kiedy się chodzi po ulicach – mówi z kolei Włodzimierz Czarzasty. - Kiedyś zdarzało się, że ludzie pluli na mój widok. Dwa lata temu był chłód. Rok temu zdarzały się uśmiechy, ale widać było dość duży dystans. Teraz kiedy wchodzę na bazar, co chwila słyszę ""dzień dobry"". A jak ludzie podchodzą, to najczęściej mówią ""dobrze, żeście się dogadali"". Czy to się przełoży na głosy? Nie wiem, ale atmosfera jest naprawdę fajna – zapewnia przewodniczący SLD. Powoli opada kurz po wewnętrznych bojach o obecność na listach. Nie znalazł się na nich m.in. wieloletni poseł Sojuszu Tadeusz Iwiński, który publicznie wyrażał pretensje do Czarzastego o to, że zabrakło dla niego miejsca. Na szefa SLD w mediach skarżyła się także radna Warszawy Monika Jaruzelska, która ostatecznie wystartuje do Senatu z własnego komitetu. Według większości sondaży Lewica może liczyć na więcej niż 10 proc. głosów. Sztabowcy komitetu liczą, że przekroczą 12 proc. To nie jest przypadkowa liczba. Z obliczeń wynika, że taki i lepszy wynik dałby Lewicy w wielu okręgach drugi mandat. A to mogłoby się przełożyć w sumie na 55-60 szabel w Sejmie. Zandberg: - Dla PiS jest bardzo wygodne, że główną siłą opozycyjną jest Platforma. Mogą jej używać wobec swoich wyborców jako swoistą szczepionkę. Gdyby lewica stała się głównym przeciwnikiem dla Jarosława Kaczyńskiego, ten wygodny dla niego układ by się rozpadł. PiS musiałby się na nowo definiować wobec nas, przebudować na szybko całą propagandę, technologię władzy. A to już byłoby dla nich bardzo trudne – przewiduje jeden z liderów lewicowego bloku. Snuje też plany na przyszłość już po wyborach i ewentualnym powrocie lewicy do parlamentu. Sugeruje, że SLD, Wiosna i Lewica Razem mogą w niedalekiej przyszłości spróbować powalczyć o wyborców partii rządzącej. - Wyborcy PiS są różni. Jest ten twardy elektorat. Ale są też tak zwani pragmatyczni wyborcy PiS. Spotykamy ich. Oni wcale nie mają alergii na lewicę, wręcz przeciwnie. Ale mówią: ""Proszę pana, głosuję na PiS, bo przyjdzie PO i nam wszystko zabierze. Wy byście nie zabrali, ale jeszcze za słabi jesteście"". Im Lewica będzie silniejsza, tym szybciej ich odbije. Na razie nie mamy klucza do tej grupy wyborców. Ale, w przeciwieństwie do PO, my możemy go zdobyć – mówi Adrian Zandberg. Na razie lewica szykuje się na dzisiejszą konwencję w Gdyni, w której trakcie przedstawi założenia programu dotyczące zmian klimatycznych, postulaty w sprawie świeckości państwa, a także propozycje dotyczące inwestycji w rozwój i nowy przemysł. W kampanię ugrupowania zaangażował się były prezydent Aleksander Kwaśniewski, który odwiedził m.in. Olsztyn, gdzie wspierał lidera tamtejszej listy lewicy Marcina Kulaska – sekretarza generalnego SLD. Jak ludzie reagują na Kwaśniewskiego? - Dla młodych jest postacią właściwie historyczną. Oni często mieli po kilka lat, gdy kończył drugą kadencję w Pałacu Prezydenckim. Wśród starszych budzi szacunek. W trakcie spotkań jest trochę jak miś na Krupówkach. Wszyscy chcą mieć z nim zdjęcie. Ogólnie reakcje są bardzo dobre – słyszymy od jednego z polityków zaangażowanych w kampanię.",Włodzimierz Czarzasty i Adrian Zandberg,
https://wiadomosci.onet.pl/swiat/aleksander-kwasniewski-w-wywiadzie-dla-bbc-ukraina-ocenia-prezydenta-ukrainy/t6hf1n9,"Kwaśniewski do Zełenskiego: gdy kontrolujesz wszystko, to nie kontrolujesz nic","- Kilka razy spotykałem się z Zełenskim, dla mnie nie wygląda na osobę, która chce być autorytarnym liderem - powiedział Aleksander Kwaśniewski w wywiadzie dla BBC Ukraina. - Z drugiej strony, w tak dużym kraju jak Ukraina, jeśli prezydent uważa, że kontroluje wszystko, to się myli, będzie popełniał wiele błędów - zauważył były prezydent Polski.","Aleksander Kwaśniewski w rozmowie z BBC Ukraina ocenił, że pierwsze cztery miesiące prezydentury Wołodymyra Zełenskiego były dla niego politycznie korzystne. - Szybko zorganizował swoją partię, która zdobyła większość w parlamencie. To oznacza, że parlament będzie wspierał prezydenta i że współpraca, póki co będzie przebiegać bez problemów. Jest nowy rząd - to młodzi, energiczni ludzie. To chyba najmłodszy rząd w Europie. Wreszcie, doprowadził do wymiany jeńców z Rosją - wymieniał. Ukraiński dziennikarz zapytał Kwaśniewskiego o kontrowersyjne decyzje Zełenskiego: rozwiązanie Rady Najwyższej w dniu inauguracji na prezydenta, rozwiązanie Centralnej Komisji Wyborczej itd. - Już kontroluje prokuraturę generalną, Służbę Bezpieczeństwa Ukrainy, Radę Najwyższą - mówił dziennikarz BBC Ukraina. - Czy ukraińska demokracja jest dostatecznie zakorzeniona, by wytrzymać władzę jednego człowieka? - zapytał. Zdaniem Aleksandra Kwaśniewskiego, ""nie leży w naturze Zełenskiego bycie autorytarnym liderem"". - Kilka razy spotykałem się z Zełenskim, dla mnie nie wygląda na osobę, która chce być autorytarnym liderem - zaznaczył. - Jeśli mógłbym coś podpowiedzieć Zełenskiemu, to najważniejsze - trzeba pomóc wszystkim demokratycznym instytucjom, by stały się niezależne i profesjonalne. To dotyczy również komisji wyborczej, sądów i systemu ochrony prawa - powiedział. - Jeśli chcesz kontrolować wszystko, to nie kontrolujesz niczego. To prosta droga do wielkich błędów - podkreślił. Zapytany o to, czy dostrzega analogię między działaniami Zełenskiego a działaniami PiS w Polsce, odpowiedział: ""Kaczyński i jego partia wygrali wybory, gdy polska demokracja była dojrzalsza niż ukraińska. Mamy konstytucję, która funkcjonuje bez zmian od 1997 r., to również ważne w państwie prawa"". - Jednak nie chcę porównywać Zełenskiego z partią Prawo i Sprawiedliwość - zaznaczył. - Jeśli Poroszenko zrobił coś źle - tym powinny zająć się sądy bez prezydenta, bez czynnika politycznego - podkreślił Kwaśniewski. Ostrzegł przed rewanżyzmem politycznym i stratami wizerunkowymi, jakie przyniosłoby Zełenskiemu aresztowanie Poroszenki. - Będzie jasne, że to polityczna zemsta, bo jak to inaczej nazwać? Jeśli dojdzie do takiego politycznego spektaklu, to świat oczywiście nie będzie milczał - zaznaczył. - Pamiętamy to od czasu prześladowania Tymoszenko. Poroszenko był partnerem, szanowanym partnerem wielu liderów w Europie. Nie będą siedzieć bezczynnie - ostrzegł Kwaśniewski. Były prezydent wyraził przekonanie, że PiS ""rozumie, że Ukraina jest dla nas sprawą strategiczną"". Pytany o to, czy obecna polska władza będzie gotowa do kompromisu, podobnie jak prezydent Zełenski, który składał wcześniej takie deklaracje, Kwaśniewski odpowiedział: ""Tak, jestem absolutnie pewny, że tak"". - Nie możemy zajmować się jedynie historią, to byłoby wielką pomyłką - powiedział. Wołodymyr Zełenski to ukraiński aktor, producent filmowy, polityk, prawnik oraz prezydent Ukrainy od 2019 r. Jako aktor występował w rosyjskich komediach romantycznych, ale wielką popularność przyniósł mu serial ""Sługa narodu"", gdzie wcielił się w postać nauczyciela historii, który objął urząd prezydenta Ukrainy. Zełenski w 2017 r. zarejestrował partię polityczną o nazwie Sługa Ludu. W II turze wyborów prezydenckich bezapelacyjnie pokonał Poroszenkę, zdobywając aż 73,2 proc. głosów. W maju 2019 r. objął urząd prezydenta Ukrainy i doprowadził do przedterminowych wyborów parlamentarnych. Jego partia Sługa Ludu uzyskała bezwzględną większość. (Źródło: BBC Ukraina)",Aleksander Kwaśniewski,
https://wiadomosci.onet.pl/kraj/aleksander-kwasniewski-na-dzisiaj-pewne-jest-ze-pis-wygra-wybory/xzv52p3,"Aleksander Kwaśniewski: mimo afer pewne jest, że PiS wygra wybory","Aleksander Kwaśniewski stwierdził w rozmowie z ""Rzeczpospolitą"", że obchody 80. rocznicy wybuchu II wojny światowej nie przykryły afery w Ministerstwie Sprawiedliwości. - Ale to jest mniej ważne, bo mimo afer na dzisiaj pewne jest, że PiS wygra wybory - stwierdza były prezydent.","- Nie jest pewne, czy partia Kaczyńskiego będzie rządzić samodzielnie, czy będzie musiała dokooptować koalicjanta, czyli PSL z Kukizem - mówił Aleksander Kwaśniewski w wywiadzie dla ""Rzeczpospolitej"". Były prezydent stwierdził również, że jest przekonany o wejściu do Sejmu lewicowej koalicji, a sam w Warszawie będzie głosował na Adriana Zandberga. Pytany o ocenę obchodów 80. rocznicy wybuchu II wojny światowej, Kwaśniewski ocenił, że ""rządzący dobrze wykonali swoją pracę"". Zauważył jednak, że ze strony wiceprezydenta USA Mike'a Pence'a nie padły żadne konkrety, ""co znaczy, że żadna ze spraw ważnych dla Polski nie jest uzgodniona"". - Zniesienie wiz Polacy zawdzięczają sobie, a nie politykom. Amerykańska administracja nie kiwnęła w tej sprawie palcem, gdyż od wejścia Polski do Unii Europejskiej sukcesywnie spada liczba odrzuconych polskich podań o amerykańskie wizy - przypomniał Kwaśniewski. Rozmówca ""Rzeczpospolitej"" powiedział, że nie ma wątpliwości, iż temat restytucji mienia żydowskiego nie jest zamknięty. Jednocześnie temat reparacji od Niemiec uważa za ""zamknięty i rozgrywany w Polsce tylko na użytek polityki wewnętrznej"". - Żadnych reparacji nie będzie. To temat poważny, ale przez rządzących traktowany utylitarnie - stwierdził. Zaznaczył: ""PiS reparacjami wzmacnia AfD"".",Aleksander Kwaśniewski,
https://wiadomosci.onet.pl/tylko-w-onecie/leszek-miller-sa-wystarczajaco-przekonujace-materialy-na-wspolprace-walesy-z-sb/6zvsx4j,"Leszek Miller: są ""wystarczająco przekonujące materiały"" na współpracę Wałęsy z SB","Z Leszkiem Millerem o Polsce po wyborach, przyczynach sukcesów politycznych PiS, szorstkiej przyjaźni z Aleksandrem Kwaśniewskim oraz o tym, czemu Lech Wałęsa nie przyznał się do współpracy z SB rozmawia Witold Jurasz.","Witold Jurasz, Onet: Kto będzie premierem po wyborach? Premier Leszek Miller: Premierem powinien być ten polityk, którego ugrupowanie wygra wybory. Dla mnie anomalią jest, że dziś premierem nie jest Jarosław Kaczyński po sukcesie wyborczym cztery lata temu. Załóżmy, że wygra PiS, ale nie będzie miał większości. Czy gdyby PiS dokonał korekty kursu w polityce zagranicznej, wewnętrznej, zmienił wprowadzającą odpowiedzialność zbiorową ustawę dezubekizacyjną, to czy Pan wyobraża sobie nieoczekiwany zupełnie sojusz SLD, czy wolałby Pan, aby spełniło się marzenie Aleksandra Kwaśniewskiego o koalicji z salonem? Jeśli pan myśli o koalicji PiS-SLD, to ona tylko raz istniała, ale nie dotyczyła czystej polityki, tylko mediów, kiedy SLD z PiS mieli większość w ciałach nadzorczych, kierujących telewizją publiczną i radiem, ale to było dawno. Natomiast od strony programowej nie wyobrażam sobie sojuszu PiS-SLD. To wyobraźmy sobie alternatywny scenariusz, gdy Platforma Obywatelska wygrywa, ale samodzielnie rządzić nie może… Zapewne żadne ugrupowanie nie będzie rządzić samodzielnie, więc jeśli wygra obóz anty-PIS, to będzie on zróżnicowany i złożony z kilku podmiotów. W takim krajobrazie SLD mógłby się znaleźć, ale też nie będzie to łatwe z uwagi na sporo różnic programowych. Ale czy chodzi o różnice programowe, czy o to, że takie małżeństwo z PO, czyli wnuczką Unii Demokratycznej i córką Unii Wolności, to byłby nieszczęśliwy, bo przechodzony związek? Ja nie czuję, by dzisiejsza PO miała coś wspólnego z ugrupowaniami, które pan wymienił. To jest historia pisana od nowa przez polityków, którzy tamtych ludzi i tamte wydarzenia znają bardzo pobieżnie. Nie sądzę, by potwierdzali mocne związki z tamtymi ludźmi i tamtymi wydarzeniami. To co to jest obecnie za partia? Już nieinteligencka? Mniej powabna? Bo UD i UW to były partie inteligenckie, które - jak rozumiem - podając rękę, miały legitymizować rządy ""postkomunistów"". Z tą inteligenckością to bym nie przesadzał, a tzw. postkomuniści legitymizowali się wtedy, gdy wygrywali wybory. To była zawsze ważna i wystarczająca silna legitymacja. Myślę, że PO chciałaby być partią klasy średniej z dużą domieszką liberalizmu gospodarczego i wolnościowego, ale z podobną do PiS koncepcją stosunków państwo – Kościół czy polityką zagraniczną. A stosunki państwo – Kościół wymagają korekty? Wymagają korekty, bo nigdy dotąd nie było tak silnego sojuszu tronu i ołtarza jak teraz. Kościół wybrał dobrą zmianę, zamiast dobrej nowiny. Wspiera rządzących jak tylko może. W zamian otrzymuje deszcz pieniędzy, hołdy najważniejszych polityków i ewangelizację poprzez ustawy. Władze akceptują stanowisko Kościoła, że prawo Boże jest nadrzędne w odniesieniu do prawa stanowionego, co jest zresztą charakterystyczne dla państwa wyznaniowego. Ustawę antyaborcyjną należy zliberalizować? Tak. Polska należy dziś do krajów o najostrzejszym reżimie antyaborcyjnym i nie ma w tej sprawie żadnego tzw. kompromisu. A SLD nie płacił serwitutów Kościołowi? To jeden z mitów, o którym często się słyszy. Jedynym punktem, który mogę wymienić, jest to, że konkordat podpisał rząd Hanny Suchockiej, ale ratyfikował go prezydent Aleksander Kwaśniewski wbrew zresztą Klubowi Parlamentarnemu SLD, który w sejmowej debacie głosował przeciw. Musiał to zrobić ze względu na dołączanie do struktur euroatlantyckich? Nie, chodziło o coś innego. Otóż jako świeżo wybrany prezydent bardzo chciał być oficjalnym gościem papieża Jana Pawła II, a ze strony Watykanu płynął jasny sygnał: najpierw ratyfikacja konkordatu, a potem wizyta prezydenta. Wyczuwam w tym element szorstkiej przyjaźni. Jak by Pan zdefiniował istotę stosunków między wami? Tu się nie zgadzam. Ja przecież mówiąc, że Kwaśniewski miał wybór, nie wartościuję tego… Uważa Pan, że dobrze wybrał? Trudno mu było wybrać inaczej, bo przecież nie mógł się zdecydować na zamrożenie kontaktów z papieżem, który w Polsce cieszył się taką popularnością. Mógł skierować umowę konkordatową do Trybunału Konstytucyjnego, ale tego nie zrobił. Były ku temu podstawy, bo mnożyły się wątpliwości, czy ustawa ratyfikacyjna w Sejmie została przyjęta zgodnie z prawem. Czy podejście do konkordatu bardzo was różniło? Różnice były głębsze. Kiedy tworzyliśmy SdRP, Kwaśniewski i jego zaplecze polityczne uważało, że jesteśmy tak skażeni historią, że nasza pełna legitymacja dokona się dzięki uznaniu salonów. Z kolei my uważaliśmy, że to niepotrzebne, bo nasza legitymacja może wynikać jedynie z poparcia społecznego, więc zamiast zabiegać o ""Gazetę Wyborczą"", Michnika i Unię Demokratyczna, trzeba zabiegać o wyborców. Skoro o ""GW"" mowa, nie ma Pan wrażenia, że Adam Michnik dwa razy doprowadził PiS do władzy? Na pewno, jeśli chodzi o tzw. aferę Rywina. To był początek kłopotów SLD, ale i początek kłopotów ""GW"" i samego Michnika. Nie wiem, jakie tam są prowadzone dyskusje, ale myślę, że oni wiedzą, że popełnili błąd w ten sposób tę sprawę rozgrywając. Końcówka PO i brak patrzenia władzy na ręce w tym czasie i wytykania jej błędów to przypadkiem nie ten drugi raz? Raczej nie, bo środowisko ""GW"" było w tamtym czasie dość krytyczne pod adresem Tuska i PO. Jak się Pan przygląda PiS, to nie ma Pan wrażenia, że naszej prawicy daleko do prawicy zachodnioeuropejskiej? I czemu prawica jest taka, jaka jest. Sama prawica twierdzi, że po 1989 byli spychani do narożnika, ale czy tak było w istocie? I jeśli tak, to kto tak postanowił? Kiszczak przy Okrągłym Stole, środowisko ""GW"" i UD czy może SLD? Rzeczywiście coś takiego mówią: byliśmy marginalizowani przez wiele lat, więc teraz będziemy marginalizować innych. Natomiast pyta pan o Okrągły Stół. Dla nas cały ówczesny obóz solidarnościowy - może z małymi wyjątkami - to była po prostu prawica. Nikt się nie bawił w niuanse. My byliśmy lewicą, oni byli prawicą. Były próby zbudowania obozu lewicowego wywodzącego się z obozu solidarnościowego… Ryszard Bugaj? Tak, Ryszard Bugaj czy Zbigniew Bujak z życzliwym poparciem salonu. Dlatego tak wściekle atakowano SLD. Te wszystkie tytuły: ""zatrzymać SLD"" i ""SLD mniej wolno"" właśnie stąd się brały. Jeśli więc prawicę izolowano, to robili to ich koledzy z Solidarności, a nie my, bo z nami próbowano robić to samo. A skąd się bierze rewanżyzm PiS? To dla mnie ciekawe, czy jest to wynik indywidualnych poglądów Jarosława Kaczyńskiego, czy szerszej refleksji obozu rządzącego. Ma pan rację, że nie jest to prawica podobna do zachodnioeuropejskiej. Budują system, który nazwałbym autokratyzmem wyborczym: są wybory, funkcjonują instytucje, ale rządzący, którzy otrzymali mandat od suwerena, na nowo bez ograniczeń konstytucyjnych i prawa unijnego określają standardy i mechanizmy rządzące państwem. Można nie zwracać uwagi na trójpodział władzy i zasady demokracji liberalnej, można pisać historię od nowa, można wszystko. Bez żadnego samoograniczenia. Nawet mając większość, ma się ograniczenia… Tak, a jeszcze jest nie tylko prawo polskie, ale też unijne. Myśl, by działać w granicach prawa polskiego i unijnego, jest dziś przez rządzących odrzucana. Jak Pan wyjaśnia przyczyny zwycięstwa PiS i utrzymujące się poparcie? Standardowe wytłumaczenie jest, że ludzie się cieszą, bo mają 500 plus… Cieszą się, choć z uwagi na tempo inflacji to już nie jest 500 zł. Czytałem takie interesujące badania ""czego ludzie się boją"". Większość ludzi się boi, że zostanie cofnięte 500 plus, że zostanie wydłużony wiek emerytalny… To jest poważny problem dla opozycji. Jeśli duża część obywateli tak uważa, to szanse na zwycięstwo opozycji są minimalne. Opozycja może wygrać, jeśli przekona, że takiego zagrożenia nie ma, że takie obawy są płonne. Czy to nie jest tak, że opozycja, jej celebrycka część reprezentuje egoizm elit? Pan w którymś momencie sprawiał wrażenie najbardziej propisowskiego polityka SLD… Ja akceptowałem od początku rozwiązania socjalne, w tym takie jak przywrócenie wieku emerytalnego, podnoszenie płacy minimalnej itp. Wiele z propozycji PiS w imieniu SLD przedstawiałem w poprzedniej kadencji Sejmu, mieliśmy te projekty i próbowaliśmy je forsować. Niestety albo leżały w zamrażarce, albo przepadały w pierwszym czytaniu. Skoro sam takie projekty proponowałem, to nie mogę dzisiaj powiedzieć, że to niedobre rozwiązania. Jest Pan symetrystą? Chciałbym być, ale nie jestem. PiS nie daje mi szansy. Szkoda – fajny byłby tytuł wywiadu. ""Leszek Miller – jestem symetrystą"" Symetrystą był dla mnie nieżyjący mój syn, który zawsze zwracał mi uwagę i mówił: ""tata, ty uważaj, bo za bardzo napieprzasz w ten PiS"". Patrzę na programy społeczne i socjalne pozytywnym okiem, natomiast nie akceptuję tego, co PiS robi w zakresie praworządności, wartości europejskich, polityki historycznej, polityki międzynarodowej, mediów publicznych, praw obywatelskich. To wszystko spycha Polskę na margines Unii Europejskiej. Pamiętajmy jednak, że dobre notowania PIS nie biorą się tylko z kwestii socjalnych, ale też z rewolucji godnościowej. Ludzie z małych ośrodków mieli wrażenie, że ich się nie docenia, że ich poglądów się nie zauważa, że się wykpiwa ich patriotyzm – inna sprawa, że on teraz zmienia się często w nacjonalizm czy też ludowy katolicyzm, a nagle widzą, że władza mówi podobnym językiem. Czyli programy socjalne plus rewolucja godnościowa i pisanie historii na nowo, albo od nowa – to są główne elementy sukcesu PiS. W zakresie sądownictwa mamy do wyboru PiS, który wywraca wszystko do góry nogami, albo drugą stronę, która mówiła: jeśli są nieprawidłowości, to zostaną z czasem naprawione. Tymczasem czas mijał i nic naprawiane nie było. No tak, i była okazja, żeby PiS przeprowadził rzetelną reformę wymiaru sprawiedliwości, tylko musiałaby ona inaczej wyglądać. Ona się nie mogła zaczynać w Sądzie Najwyższym, tylko od rozmaitych procedur, które wydłużają dzisiaj w nieskończoność przewody sądowe, czynią je mało czytelnymi, podnoszą koszty… To wszystko, co dla zwykłego obywatela, który dostaje się w tryby sądowe, jest nie do zniesienia. PiS mógłby mieć sukces. Zaczynanie od Sądu Najwyższego, to wyłącznie chęć zastąpienia jednych drugimi. Zresztą to nic nowego, bo jeśli pan popatrzy na Polskę międzywojenną, to po zamachu majowym piłsudczycy zrobili dokładnie to samo. Rafał Ziemkiewicz powiedział, że PiS to grupa rekonstrukcyjna sanacji… Ja uważam, że w tym przypadku ma rację. Często słyszę, że to się dzieje jak za komuny, ale to są rzeczy nieporównywalne. Natomiast można się porównywać do Polski międzywojennej. Jak się widzi pewne procesy, to wypisz wymaluj. Jeśli chodzi o sądownictwo, to droga jest taka sama. Czy Pan wierzy, że gdyby PiS realizował bardziej ewolucyjną i zgodną z zasadami demokracji, a nie tą demokrację rozmontowującą drogę naprawy państwa, nie byłoby protestów ze strony elit? PiS mógł próbować robić to samo, ale zgodnie z normami konstytucyjnymi. Nie próbować usuwać pani Gersdorf, tylko poczekać aż osiągnie wiek emerytalny, nie próbować dokonywać siłowych zmian w Trybunale Konstytucyjnym, tylko poczekać na proceduralną wymianę. PiS uznał, że takie cierpliwe, zgodne z prawem zmiany nie są w ich naturze albo też nie dają gwarancji skuteczności. Poszli na skróty, a to musiało wywołać reakcję wewnętrzną, ale przede wszystkim reakcję UE. Czy Pan wierzy, że elity by zaakceptowały? Pewnie do końca nie, ale nie miałyby powodów formalnoprawnych, żeby protestować. Jakie są różnice programowe między SLD a PO w zakresie polityki zagranicznej? PO mówi takim językiem jak inne prawicowe partie. Sądzę, że prędzej czy później zostanie dokonany reset w stosunkach Europa–Rosja czy też Ameryka–Rosja i wtedy Polska zostanie osamotniona, bo nie ma żadnych kontaktów z naszym wschodnim sąsiadem. Ja przeżyłem zbyt dużo lat w świecie dwubiegunowym, gdzie wszyscy się zastanawiali, czy świat ogarnie pożoga wojenna, czy nie. Po 1989 roku przyjąłem z ulgą fakt, że napięcie zostało zmniejszone, ale teraz widzę, że ono znowu rośnie. Ja się z tego nie cieszę. Wolałbym jakiś współczesny wariant ""detente"", a nie kolejny wyścig zbrojeń i wojenną retorykę, bo to olbrzymie zagrożenie dla świata. Ale zgodzi się Pan, że napięcie rośnie z powodu rosyjskiej polityki? Rosja jest oczywiście winna w znacznym stopniu, ale nie wszystko można na nią zrzucić. Słyszę np., że Rosja napadła na Gruzję, a przecież działania wojenne rozpoczął nie Putin, tylko Saakaszwili. Powinno się mówić prawdę, czy ona jest wygodna, czy nie. Co innego oczywiście Krym czy Donbas, to są działania bezprawne. Scenariusz, że siedzi Pan w Warszawie na występach gościnnych Teatru Balszoj, a obok Pana w loży honorowej siedzi dowódca bazy amerykańskich sił w Polsce podobałby się Panu? Bardzo by mi się podobał. Bardzo żałuję, że Rok Polski w Rosji i Rok Rosyjski w Polsce zostały odwołane. A co do bazy, to obiektów i sił o stałym charakterze raczej nie będzie. Jak mówi wielu amerykańskich generałów i polityków rotacyjna obecność, jest bardzo efektywna i nie tak droga jak stała baza. A jeśli myśli Pan o ""detente"", to gdzie w tym krajobrazie jest Ukraina i Białoruś? A to już jest wybór Ukrainy i Białorusi… Ale obaj rozumiemy, że to nie będzie tylko ich wybór… Dlaczego to ma nie być ich wybór? To będzie ich wybór pod warunkiem, że wpływy rosyjskie będą równoważone wpływami Zachodu. Takie pomysły, by izolować np. Białoruś, są niemądre. Jeśli chodzi o Ukrainę, to oczywiście musimy ją wspierać, ale gdy mamy do czynienia z ofensywą ukraińskiego nacjonalizmu i banderyzmu, to Europa nie powinna na to przymykać oczu. Jeśli chodzi o Białoruś, jak Pan ocenia 25 lat naszej polityki? Myślę, że jest bardzo defensywna. Polska powinna wysyłać żywsze sygnały, że w systemie demokracji, wolności gospodarczej żyje się lepiej. Tylko własnym przykładem można przekonać innych. Czy Polska ma jednocześnie wysłać sygnał do Łukaszenki, by był miększym niż do tej pory dyktatorem? W przypadku Rosji i Białorusi chcemy współpracować, ale tylko wtedy, jeśli te kraje będą takie jak my chcemy, a trzeba współpracować z takimi, jakie są, bo może się okazać, że inne nie będą, albo będą jeszcze gorsze. Zachód swoją drogą nie ma problemu i chętnie współpracuje nawet z gorszymi dyktatorami. Im wolno, a nam nie wolno? Jakiś czas była moda na film ""1983"", w którym przedstawiano alternatywny scenariusz rozwoju PRL. Czy Pan słyszał o próbie obalenia Wojciecha Jaruzelskiego w 1984 r.? Uważam, że to są mity. Natomiast już po 1989 r. nowe elity bardzo się tego bały. Pamiętam spotkanie w rządowym ośrodku w Łańsku w grudniu 1990 r. Miałem tam spotkanie z Wałęsą, któremu towarzyszyli Borusewicz i Kaczyński. Strona rządowa, to był już rząd Mazowieckiego, bardzo się bała zamachu stanu ze strony ancien regime’u i pytali nas o takie zagrożenie. Nie do końca nam wierzyli, że tego zagrożenia nie ma. Andropow i jego plan reform wolnorynkowych to też fikcja? Andropow najpewniej chciał coś zrobić, ale nie wiemy co, bo za krótko sprawował władzę. Ale upada Andropow i w tym samym czasie w Polsce ma miejsce zabójstwo ks. Popiełuszki, władzę tracą Mirosław Milewski i Stefan Olszowski… Jeśli chodzi o zabójstwo Popiełuszki, to jestem przekonany, że to była próba zahamowania kursu Jaruzelskiego na liberalizację. Typowa prowokacja przeciw generałowi. A nie na odwrót, bo koniec końców zrobiono coś takiego, co umocniło Jaruzelskiego, a politycznie wykończyło ""twardych""? - Nie, nie absolutnie. To była próba wytrącenia lejców z rąk Jaruzelskiego oraz tych, którzy sądzili, że bez porozumienia z Solidarnością nie będzie można dalej rządzić. Jaka zresztą była alternatywa? Mam takie wrażenie, że PiS chwilami żałuje, że w taki pokojowy sposób to wszystko przeszło… Jakoś tych dobrych rocznic to się u nas nie lubi. A to akurat przypadłość nie tylko PiS. Pamiętam jak 1996 roku Pańska partia obchodziła 40. rocznicę Października w 1956 w małej sali… Myśmy zawsze mieli dobry stosunek do Października. Dobry stosunek to może i tak, ale nie chwaliliście się tym, a można było przecież do tej rocznicy nawiązywać. Właśnie nawiązywaliśmy. Inaczej to pamiętam, Na koniec, no może prawie na koniec, śmiałe pytanie: Pan jest bogaty? Nie. Ale szafy Pan w domu ma? Szafy? No szafy. Różne są. Jest np. taka szafa - model Czesław… Aaa, mówi pan o dokumentach? Modny jest np. Instytut Hoovera. Do mnie też się zgłosił ich przedstawiciel, ale powiedziałem, że naprawdę nic nie mam. Nic nie mogę sprzedać. Skoro już o szafie gen. Kiszczaka mowa - Lech Wałęsa w latach 70. współpracował z SB? Na to są wystarczająco przekonujące materiały. Natomiast niepotrzebnie robi się z tego problem, każdy by to zrozumiał. Lech Wałęsa mógłby po prostu się przyznać? Tak, ale już jest na to za późno. Mógł to zrobić od razu, ale widocznie nie chciał. Teraz to będzie żyło w świadomości Polaków, jedni będą mówili tak, drudzy inaczej, a przecież nawet jeśli wdał się we współpracę, to późniejszą działalnością to zmył. Czyli w czasie Okrągłego Stołu, gdy strona rządowa siadała do rozmów, gen. Kiszczak nie mówił ""towarzysze – Wałęsa dla mnie pracuje"" Nie. Bo nie pracował. Skoro już pan jednak o Kiszczaku wspomina, to spytałem go kiedyś, czemu mnie nigdy nie werbowali jego podwładni, czemu nigdy mi niczego, jak wielu moim kolegom, nie proponowano, a on mi na to odpowiedział ""pewnie uznali, że nie jesteś perspektywiczny"". Skoro już o służbach mowa. Pan był w - jak to ujął Radosław Sikorski -""ośrodku przesłuchań CIA"" w Kiejkutach? Byłem jako premier w Kiejkutach na promocji oficerskiej, ale nie byłem w żadnym ośrodku CIA. W 1996 byłem w centrali CIA w Langley. Przyjmował mnie ówczesny szef tej organizacji John Deutch. Pamiętam, że z uśmiechem powiedział do mnie: ""Panie Miller, jest pan w zwykłej amerykańskiej instytucji tyle tylko, że my pracujemy za granicą"". Podobno Parlament Europejski to miejsce dla politycznych emerytów. Pan już skończył? Widzę wokół siebie w Brukseli i w Strasburgu mnóstwo młodych ludzi. A czy skończyłem z polityką? Nie wiem, czas pokaże. Zna pan aforyzm Woody'ego Allena: ""Chcesz rozśmieszyć pana Boga, powiedz mu o swoich planach"".",,
https://wiadomosci.onet.pl/kraj/piotr-glinski-po-1989-r-nie-zbudowalismy-w-polsce-demokracji/1pz8l95,Piotr Gliński: po 1989 r. nie zbudowaliśmy w Polsce demokracji,"Po 1989 r. nie zbudowaliśmy w Polsce demokracji, tylko półdemokrację, system chory z założenia - mówi dla ""Wprost"" wicepremier, minister kultury Piotr Gliński. Jak dodał, ustawa o dekoncentracji kapitału w mediach jest przygotowana. - Jeżeli będzie decyzja polityczna to ją wprowadzimy - zapowiedział.","Zdaniem Glińskiego, Aleksander Kwaśniewski pełnił funkcję prezydenta przez 10 lat, ""dlatego, że w Polsce nie nastąpiła pełna, realna zmiana polityczna w 1989 roku"". - Nie zbudowaliśmy demokracji, tylko półdemokrację, system chory z założenia, który nie rozliczył się z przeszłością. Instytucje nie przeszły w ręce społeczeństwa, tylko zostały przejęte i zmonopolizowane, najpierw przez postkomunistów, później przez wygranych w transformacji, a także przez tych z zagranicy, którzy robili tutaj swoje interesy. W Polsce nie było pełnej demokracji - powiedział Gliński w opublikowanym dziś wywiadzie dla ""Wprost"". Gliński pytany był też, czy obozowi rządzącemu potrzebna jest wojna o Westerplatte na progu kampanii wyborczej. - To nie jest żadna wojna. A w każdym razie my jej nie prowadzimy. (...) nam, ale też Polsce, wojny nie są potrzebne. Od czterech lat potrzebne są opozycji. I to widzimy. W sprawie upamiętnienia tego miejsca rozmawialiśmy z władzami Gdańska wielokrotnie przez ostatnie trzy lata - mówił. Wicepremier wyjaśnił, że główne uroczystości w rocznicę wybuchu II wojny światowej odbędą się w Warszawie ze względu na przyjazd prezydenta USA Donalda Trumpa. - Zresztą uroczystości zawsze odbywały się w kilku miejscach, m.in. w Wieluniu i na Westerplatte - zawsze przyznawaliśmy, że inicjatorem tych ostatnich obchodów był prezydent Paweł Adamowicz. Natomiast z uwagi na przyjazd prezydenta USA, mocarstwa zwycięskiego w II wojnie światowej, uroczystości będą się odbywały także w Warszawie - zapowiedział. Gliński pytany był także o ustawę dot. dekoncentracji kapitału w mediach. - Jest przygotowana. Jeżeli będzie decyzja polityczna, to ją wprowadzimy - podkreślił.",Piotr Gliński,
https://wiadomosci.onet.pl/tylko-w-onecie/aleksander-kwasniewski-to-trzy-zagrozenia-dla-polski-ktore-widze/y0njbwl,"Aleksander Kwaśniewski: to trzy zagrożenia dla Polski, które widzę","- Prezydent Duda miał wiele okazji, by być taką osobą, by wokół niego toczył się dialog, ale nie skorzystał z tego. Jest po jednej stronie tych sporów, a to niedobrze. W 1989 roku taką rolę w pewnym sensie pełnił Kościół, dzisiaj ją utracił, ze względu na jednostronne zaangażowanie polityczne i skandale, która toczą Kościół - mówił Aleksander Kwaśniewski w rozmowie z Onetem. - Nawoływanie do dialogu, jeśli ma być sensowne, musi wyjść ze strony władzy - podkreślił. Były prezydent wymienił także trzy zagrożenia, które są, jego zdaniem, najpoważniejsze dla Polski.",,,
https://wiadomosci.onet.pl/tylko-w-onecie/aleksander-kwasniewski-nie-spodziewalem-sie-ze-wladze-oddaje-sie-tak-trudno/d7838kd,"Aleksander Kwaśniewski: nie spodziewałem się, że władzę oddaje się tak trudno","Czy strona rządowa i Aleksander Kwaśniewski przewidywali efekt, jaki przyniosą wybory 4 czerwca 1989 roku? - Trochę przewidywaliśmy - przyznaje były prezydent. - Powiedziałem kiedyś do Tadeusza Mazowieckiego: ""panie Tadeuszu, ja wiedziałem, że władzę zdobywa się trudno, ale że władzę oddaje się tak trudno? Tego się nie spodziewałem. Wiedzieliśmy, że oddajemy istotną część władzy, a te wybory przyspieszyły proces - tłumaczy w rozmowie z Onetem Kwaśniewski.",,,
https://wiadomosci.onet.pl/kraj/aleksander-kwasniewski-europa-wymaga-dzisiaj-wsparcia/3h8kr5z,Aleksander Kwaśniewski: Europa wymaga dzisiaj wsparcia,"- Europa wymaga dzisiaj wsparcia. Europa dała nam wsparcie. Mieliśmy przyjaciół w Europie i Polska nie żadnego powodu, żebyśmy tych przyjaciół stracili - mówił były prezydent Aleksander Kwaśniewski podczas marszu ""Polska w Europie"", zorganizowanego dzisiaj przez Koalicję Europejską w Warszawie.",,,
https://wiadomosci.onet.pl/tylko-w-onecie/aleksander-kwasniewski-jestem-przekonany-ze-tusk-nie-podjal-decyzji-o-powrocie-do/lg3jdzd,"Aleksander Kwaśniewski: jestem przekonany, że Tusk nie podjął decyzji o powrocie do polskiej polityki","- Jestem przekonany, że Donald Tusk swoim wystąpieniem na Uniwersytecie Warszawskim żadnej granicy wypowiedzi dla szefa Rady Europejskiej nie przekroczył. W moim mniemaniu kampania wyborcza do Parlamentu Europejskiego idzie swoim torem. Z mojego punktu widzenia jest ciekawe, na ile ten głos jest badaniem terenu przed kampanią prezydencką w 2020 roku. Jestem przekonany, że Tusk nie podjął jeszcze decyzji - ocenił w rozmowie z Onetem Aleksander Kwaśniewski.","Nawiązując do wystąpienia Leszka Jażdżewskiego b. prezydent ocenił, że krytyka Kościoła jest zrozumiała i uzasadniona. - Kościół popełnia rozliczne błędy, szczególnie w ostatnim czasie, kiedy utożsamił się z jedną polityczną partią - dodał. - Nie może być tak, że władza raz do roku obchodzi święto konstytucji, a na co dzień konstytucję obchodzi - mówił dziś Donald Tusk podczas wykładu na Uniwersytecie Warszawskim. Słowa przewodniczącego Rady Europejskiej słuchacze przyjęli owacją. - Chciałbym od razu przeciąć wszelkie spekulacje - rację mają ci, którzy mówią, że jako szef Rady Europejskiej nie powinienem angażować się w kampanię polityczną na rzecz jakiejś wybranej partii politycznej, gdyż nie jest to rolą mojego urzędu - powiedział Tusk w swoim wystąpieniu na Uniwersytecie Warszawskim.",,
https://wiadomosci.onet.pl/kraj/aleksander-kwasniewski-dzis-prawdziwym-polskim-patriota-jest-ten-kto-mysli-o-ue/8kfz4x2,"Aleksander Kwaśniewski: dziś prawdziwym polskim patriotą jest ten, kto myśli o UE","- Nie ma sprzeczności między patriotyzmem a europejskością. Dylemat ten staje się miniony w XXI wieku. Żyjemy w innym świecie - powiedział podczas dzisiejszej debaty Aleksander Kwaśniewski. - Dzisiaj prawdziwy polski patriota to ten, który walczy o obecność Polski w Europie - dodał były prezydent.","- Kiedy 30 lat temu zaczynała się polska transformacja, myśl o Polsce w UE była jedną z najbardziej inspirujących, także dla polskiej lewicy - rozpoczął Aleksander Kwaśniewski. - Dokonaliśmy tego, była to zasługa wielu rządów - dodał. - Co ważne, znaleźliśmy wtedy wielu sojuszników w Europie Zachodniej, którzy nie szukali przeszkód w naszym wejściu do UE - ocenił. - Jednym z takich niezłomnych przyjaciół był Frans Timmermans i jego środowisko - dodał. - Dzisiaj straciliśmy w Polsce umiejętność współpracy - stwierdził Kwaśniewski i powiedział o ""wielkiej polaryzacji"". - Polska podzieliła się na tych, którzy chcą widzieć Europę wartości i tych, którzy mają do nich stosunek wybiórczy - zarzucił. - Co jest alternatywą dla naszej Europy? Nie jest to Europa, która może polegać na cofnięciu się do Europy narodów. Alternatywą dla tej Europy jest dezintegracja Europy, jej koniec, powrót do nacjonalizmów, egoizmów, konfliktów, które Europę w XX wieku skutecznie rujnowały - powiedział były prezydent. - Nie można pozwolić, by wyborcy zostali zwiedzeni nowymi szatami przez rządzących - dodał. - Apeluję do wszystkich, dla których wizja Europy, o której marzyliśmy, o której marzyły pokolenia generała Maczka, jest ważna - to jest nasz obowiązek, aby postawić na siły proeuropejskie - mówił. Debata odbyła się w warszawskim hotelu Belotto. Wzięli w niej udział wiceszef Komisji Europejskiej Frans Timmermans, były prezydent Aleksander Kwaśniewski oraz były premier i kandydat Koalicji Europejskiej do PE Włodzimierz Cimoszewicz. Tematem debaty była przyszłość Unii Europejskiej oraz ""Europa socjalna"".",,
https://wiadomosci.onet.pl/kraj/frans-timmermans-nie-ma-nikogo-w-ue-kto-moglby-zatrzymac-polske/7vrz75n,"Frans Timmermans: nie ma nikogo w UE, kto mógłby zatrzymać Polskę","- Mój ojciec nie jest teraz w najlepszym stanie, zapomina o bardzo wielu rzeczach i osobach, ale nie zapomina polskich żołnierzy, którzy byli w jego domu, gdy był dzieckiem - powiedział Timmermans. - Musiałem powiedzieć o tych odważnych ludziach, dlatego, że większość z nich nigdy nie była świadkami wolnej Polski, a Polska w UE jest dzisiaj nagrodą dla ludzi, którzy wyzwalali ogromne tereny Europy. Dlatego Polska zawsze będzie musiała być wiodącym krajem Europy - dodał. - Nie ma nikogo, kto zatrzymywałby Polskę w Europie. Jedynymi na tej drodze mogą być sami Polacy - ocenił. - Jestem pewien, że prawie 100 proc. Polaków, bez względu na sympatie polityczne, chce, by Polska pełniła wiodącą rolę w Europie - stwierdził.","- Wczoraj byłem w Holandii. Świętowaliśmy koniec II wojny światowej, wolność, która teraz jest dla nas najważniejszą wartością - rozpoczął Timmermans. - Nasza wolność przyszła do nas również dzięki wkładowi polskich żołnierzy - dodał. - Mój ojciec nie jest teraz w najlepszym stanie, zapomina o bardzo wielu rzeczach i osobach, ale nie zapomina polskich żołnierzy, którzy byli w jego domu, gdy był dzieckiem - powiedział Timmermans. - Musiałem powiedzieć o tych odważnych ludziach, dlatego, że większość z nich nigdy nie była świadkami wolnej Polski, a Polska w UE jest dzisiaj nagrodą dla ludzi, którzy wyzwalali ogromne tereny Europy. Dlatego Polska zawsze będzie musiała być wiodącym krajem Europy - dodał. - Celem UE jest większa niż kiedykolwiek współpraca narodów europejskich - powiedział Timmermans. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał. Frans Timmermans mówił też o nierównościach, jakie zachodzą np. w płaceniu podatków przez małych przedsiębiorców i wielkie koncerny. Skrytykował również politykę gospodarczą Viktora Orbana na Węgrzech. - Wielu Węgrów wyjeżdża, bo nie są w stanie znaleźć pracy z godziwymi zarobkami - ocenił. Dodał, że w każdym państwie powinna istnieć pensja minimalna. Debata odbyła się w warszawskim Hotelu Belotto. Wzięli w niej udział wiceszef Komisji Europejskiej Frans Timmermans, były prezydent Aleksander Kwaśniewski oraz były premier i kandydat Koalicji Europejskiej do PE Włodzimierz Cimoszewicz. Tematem debaty była przyszłość Unii Europejskiej oraz ""Europa socjalna"".",,
https://wiadomosci.onet.pl/kraj/wlodzimierz-cimoszewicz-populistom-latwiej-jest-uzyskac-sukces/qtw1zzf,Włodzimierz Cimoszewicz: populistom łatwiej jest uzyskać sukces,"- Świadomość ludzka nie nadąża za tym, co się dzieje w świecie. Nie ma pełnej gotowości do wyciągania wniosków. Łatwiej jest uzyskiwać sukces populistom, demagogom - powiedział podczas debaty Włodzimierz Cimoszewicz. - Są takie elementy nostalgicznego myślenia o powrocie do przeszłości - ocenił i dodał, że ludzkość powinna dążyć do tego co przed nią.","Ocenił, że politycy powinni pracować nad bezpieczeństwem, nie tylko militarnym. Stwierdził, że należy dążyć do zbliżenia NATO i UE. Mówił też o problemach wewnętrznych, m.in. o różnicach w dochodach między bogatszymi i biedniejszymi państwami UE, w tym Polską. - Jestem przekonany, że należałoby zajmować się takimi sprawami, które są ważne dla setek milionów na co dzień - powiedział i wymienił m.in. ochronę zdrowia i kwestię lepszego informowania o Unii Europejskiej. - Instytucje są anachroniczne jeśli chodzi o informację. Trzeba w świecie mediów społecznościowych wymyślić lepsze pomysły na komunikowanie się - stwierdził. W debacie wzięli udział wiceszef Komisji Europejskiej Frans Timmermans, były prezydent Aleksander Kwaśniewski oraz były premier i kandydat Koalicji Europejskiej do PE Włodzimierz Cimoszewicz. Tematem debaty była przyszłość Unii Europejskiej oraz ""Europa socjalna"".",,
https://wiadomosci.onet.pl/kraj/aleksander-kwasniewski-co-jest-alternatywa-dla-naszej-europy-dezintegracja/6smyx8p,Aleksander Kwaśniewski: Co jest alternatywą dla naszej Europy? Dezintegracja,"- Co jest alternatywą dla naszej Europy? Nie jest to Europa, które może polegać na cofnięciu się do Europy narodów. Alternatywą dla tej Europy jest dezintegracja Europy, jej koniec, powrót do nacjonalizmów, egoizmów, konfliktów, które Europę w XX wieku skutecznie rujnowały - powiedział podczas debaty były prezydent. - Nie można pozwolić, by wyborcy zostali zwiedzeni nowymi szatami przez rządzących - dodał Kwaśniewski.","- Celem UE jest większa niż kiedykolwiek współpraca narodów europejskich - powiedział Timmermans. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał. - Dzisiaj straciliśmy w Polsce umiejętność współpracy - stwierdził Kwaśniewski i powiedział o ""wielkiej polaryzacji"". - Polska podzieliła się na tych, którzy chcą widzieć Europę wartości i tych, którzy mają do nich stosunek wybiórczy - zarzucił. - Co jest alternatywą dla naszej Europy? Nie jest to Europa, które może polegać na cofnięciu się do Europy narodów. Alternatywą dla tej Europy jest dezintegracja Europy, jej koniec, powrót do nacjonalizmów, egoizmów, konfliktów, które Europę w XX wieku skutecznie rujnowały - powiedział były prezydent. - Nie można pozwolić, by wyborcy zostali zwiedzeni nowymi szatami przez rządzących - dodał. - Apeluję do wszystkich, dla których wizja Europy o której marzyliśmy, o której marzyły pokolenia generała Maczka (jest ważna) - to jest nasz obowiązek, aby postawić na siły proeuropejskie - zapewnił. - Nie ma sprzeczności między patriotyzmem a europejskością. Dylemat ten staje się miniony w XXI wieku. Żyjemy w innym świecie - powiedział były prezydent. - Dzisiaj prawdziwy polski patriota to ten, który walczy o obecność Polski w Europie - dodał.",,
https://wiadomosci.onet.pl/kraj/debata-o-unii-europejskiej-rozmawiali-timmermans-cimoszewicz-i-kwasniewski/h88tv06,"Debata Timmermansa, Cimoszewicza i Kwaśniewskiego. ""Musimy bronić zdobyczy polskich żołnierzy""","- Celem UE jest większa niż kiedykolwiek współpraca narodów europejskich - powiedział Frans Timmermans w czasie debaty zorganizowanej przez SLD w Warszawie. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał. W debacie wzięli też udział Aleksander Kwaśniewski i Włodzimierz Cimoszewicz.","Debata odbyła się w warszawskim hotelu Belotto. Wzięli w niej udział wiceszef Komisji Europejskiej Frans Timmermans, były prezydent Aleksander Kwaśniewski oraz były premier i kandydat Koalicji Europejskiej do PE Włodzimierz Cimoszewicz. Tematem debaty była przyszłość Unii Europejskiej oraz ""Europa socjalna"". - Wczoraj byłem w Holandii. Świętowaliśmy koniec II wojny światowej, wolność, która teraz jest dla nas najważniejszą wartością - rozpoczął Timmermans. - Nasza wolność przyszła do nas również dzięki wkładowi polskich żołnierzy - dodał.  - Mój ojciec nie jest teraz w najlepszym stanie, zapomina o bardzo wielu rzeczach i osobach, ale nie zapomina polskich żołnierzy, którzy byli w jego domu, gdy był dzieckiem - powiedział Timmermans. - Musiałem powiedzieć o tych odważnych ludziach, dlatego że większość z nich nigdy nie była świadkami wolnej Polski, a Polska w UE jest dzisiaj nagrodą dla ludzi, którzy wyzwalali ogromne tereny Europy. Dlatego Polska zawsze będzie musiała być wiodącym krajem Europy - dodał.  - Nie ma nikogo, kto zatrzymywałby Polskę w Europie. Jedynymi na tej drodze mogą być sami Polacy - ocenił. - Jestem pewien, że prawie 100 proc. Polaków, bez względu na sympatie polityczne, chce, by Polska pełniła wiodącą rolę w Europie - stwierdził.  - Celem UE jest większa niż kiedykolwiek współpraca narodów europejskich - powiedział Timmermans. - M.in. w celu budowania społeczeństwa, które będzie mówiło o równych prawach każdego obywatela. O to walczyli polscy żołnierze, gdy zdobywali ogromne połacie Europy, a my musimy tych zdobyczy bronić - dodał.  Frans Timmermans mówił też o nierównościach, jakie zachodzą np. w płaceniu podatków przez małych przedsiębiorców i wielkie koncerny. Skrytykował również politykę gospodarczą Viktora Orbana na Węgrzech. - Wielu Węgrów wyjeżdża, bo nie są w stanie znaleźć pracy z godziwymi zarobkami - ocenił. Dodał, że w każdym państwie powinna istnieć pensja minimalna. - Kiedy 30 lat temu zaczynała się polska transformacja, myśl o Polsce w UE była jedną z najbardziej inspirujących, także dla polskiej lewicy - rozpoczął Aleksander Kwaśniewski. - Dokonaliśmy tego, była to zasługa wielu rządów - dodał.  - Co ważne, znaleźliśmy wtedy wielu sojuszników w Europie Zachodniej, którzy nie szukali przeszkód w naszym wejściu do UE - ocenił. - Jednym z takich niezłomnych przyjaciół był Frans Timmermans i jego środowisko - dodał. - Dzisiaj straciliśmy w Polsce umiejętność współpracy - stwierdził Kwaśniewski i powiedział o ""wielkiej polaryzacji"". - Polska podzieliła się na tych, którzy chcą widzieć Europę wartości i tych, którzy mają do nich stosunek wybiórczy - zarzucił. - Co jest alternatywą dla naszej Europy? Nie jest to Europa, która może polegać na cofnięciu się do Europy narodów. Alternatywą dla tej Europy jest dezintegracja Europy, jej koniec, powrót do nacjonalizmów, egoizmów, konfliktów, które Europę w XX wieku skutecznie rujnowały - powiedział były prezydent. - Nie można pozwolić, by wyborcy zostali zwiedzeni nowymi szatami przez rządzących - dodał.  - Apeluję do wszystkich, dla których wizja Europy, o której marzyliśmy, o której marzyły pokolenia generała Maczka, jest ważna - to jest nasz obowiązek, aby postawić na siły proeuropejskie - mówił. - Nie ma sprzeczności między patriotyzmem a europejskością. Dylemat ten staje się miniony w XXI wieku. Żyjemy w innym świecie - powiedział były prezydent. - Dzisiaj prawdziwy polski patriota to ten, który walczy o obecność Polski w Europie - dodał. Włodzimierz Cimoszewicz mówił natomiast o kryzysach, jakie nawiedzają Europę. - Jego zdaniem wynikają one z ogromnych zmian politycznych, geopolitycznych i wprowadzania nowych technologii. - W całym świecie odbywają się procesy społeczne, które zwiększają frustracje. O jednym z nich wiemy, to natężające się różnice dochodów - ocenił były premier. - Świadomość ludzka nie nadąża za tym, co się dzieje w świecie. Nie ma pełnej gotowości do wyciągania wniosków. Łatwiej jest uzyskiwać sukces populistom, demagogom - powiedział. - Są takie elementy nostalgicznego myślenia o powrocie do przeszłości - ocenił i dodał, że ludzkość powinna dążyć do tego co przed nią. Cimoszewicz ocenił, że politycy powinni pracować nad bezpieczeństwem, nie tylko militarnym. Stwierdził, że należy dążyć do zbliżenia NATO i UE. Mówił też o problemach wewnętrznych, m.in. o różnicach w dochodach między bogatszymi i biedniejszymi państwami UE, w tym Polską.  - Jestem przekonany, że należałoby zajmować się takimi sprawami, które są ważne dla setek milionów na co dzień - powiedział i wymienił m.in. ochronę zdrowia oraz kwestię lepszego informowania o Unii Europejskiej. - Instytucje są anachroniczne, jeśli chodzi o informację. Trzeba w świecie mediów społecznościowych wymyślić lepsze pomysły na komunikowanie się - stwierdził. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Włodzimierz Czarzasty rozpoczął spotkanie z Timmermansem, Kwaśniewskim i Cimoszewiczem.",
https://wiadomosci.onet.pl/tylko-w-onecie/aleksander-kwasniewski-o-pis-i-koalicji-europejskiej/1ml7b8s,"Aleksander Kwaśniewski w programie ""Tomasz Lis."": PiS osiągnęło swoją barierę rozwojową","- Schetyna prowadzi największy bój w swoim życiu. To trudne dzieło i doceniam je - powiedział Aleksander Kwaśniewski w programie ""Tomasz Lis."", oceniając powstanie Koalicji Europejskiej w wyborach do PE. Dodał jednak, że KE brakuje teraz nowego, czytelnego elementu. Były prezydent mówił też o przyszłości rządu PiS i jego ""barierze rozwojowej"".","Aleksander Kwaśniewski zaznaczył, że Koalicja Europejska miała mocne wejście i zaczęła od pokonania wewnętrznych różnic. Powiedział też, że powstanie KE wymagało odwagi. - To daje nadzieję, ale teraz powinni pokazać (jej członkowie - red.), że to oni są siłami proeuropejskimi - powiedział w rozmowie z Tomaszem Lisem. Drugą ważną kwestią jest - w jego opinii - pokazanie siły kompetencji. - Jeśli Koalicja Europejska uzyska dobry wynik - scementuje on koalicję. Samo jej utworzenie daje nadzieję, ale niczego nie przesądza - zaznaczył gość Tomasza Lisa. POLECAMY: Sondaże IBRiS i Estymatora. W obu PiS z nieznaczną przewagą nad Koalicją Europejską Kwaśniewski zaznaczył, że w wyborach do PE kluczowe będzie pozyskanie elektoratu. Zwrócił uwagę na konieczność zagospodarowania elektoratu młodych wyborców. - Rozumiem ruch Biedronia (...). Efekt nowości Wiosny może zadziałać - ocenił. Zasugerował, że efekt wyborczy ugrupowania Biedronia może być ""na tyle znaczący, żeby myśleć o przyszłości"", zgodził się z gospodarzem programu, który powiedział o wyniku 8-10 proc. Pytany o powrót Tuska do polskiej polityki stwierdził, że "" dla zorientowanych może mieć znaczenie"". - Tusk ma tytuł występować w sprawach polskich. Jest reprezentantem UE, która walczy o swoją przyszłość - powiedział w rozmowie z Tomaszem Lisem. Podkreślił, że oczekuje dużej aktywności liderów europejskich. - Ważne, żeby przekonywali młodych, że integracja jest ważna - mówił Kwaśniewski. - Jeśli Tusk ładnie to opowie, a potrafi to zrobić, to będzie to pożyteczne - skwitował. POLECAMY: Donald Tusk spotkał się z europosłami PO. Miał mobilizować do przedwyborczej pracy Pytany o politykę PiS, Kwaśniewski powiedział o ""momencie optymizmu i nadziei"", które przyszły wraz z wyborami samorządowymi. - Okazało się, że PiS ma swoją barierę rozwojową - do 35 procent. Użyło już wszystkich możliwych argumentów, by pozyskać wyborców - stwierdził były prezydent. Przypomniał, że mimo starań PiS nie zdołało uzyskać poparcia w dużych miastach. Jak ocenia obecną politykę rządu? - PiS być może przeszarżowało nieco z rozdawnictwem. Powtarza metodę: obiecamy i damy to pójdą (do wyborów - red.). Wielu Polaków patrzy na to jak na zabiegi korupcji politycznej - stwierdził Kwaśniewski. Pytany o pomysły na kampanię wyborczą do PE, odpowiedział: - Jestem skołowany, byłem ostatnio na Ukrainie i mam dziwne wrażenie, że paradygmaty tradycyjnych kampanii są w odwrocie. Zwrócił uwagę na ""ogromną rolę mediów społecznościowych"" i odchodzenie od bezpośrednich spotkań i debat. - Wciąż jednak uważam, że wyjechanie do mniejszego ośrodka jest ważne. Pokazuje, że klientowi zależy na wyborcach - zaznaczył były prezydent w programie ""Tomasz Lis."". Oceniając strajk nauczycieli w kontekście wpływu na klimat przedwyborczy, Kwaśniewski stwierdził, że ""to wrażliwa strefa"", a protest buduje atmosferę niekorzystną dla PiS-u. - Determinacja nauczycieli i ich argumentacja przekonuje, że to grupa zaniedbana - dodał. Ocenił, że żądania nauczycieli są o tyle uzasadnione, że wcześniej znaleziono ""tyle pieniędzy na rozdawnictwo"". Czytaj również: List do redakcji. Matka maturzysty apeluje do nauczycieli - Czysto wyborczy efekt jest podzielony. Ale jest to informacja dla niezdecydowanych - zaznaczył były prezydent. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/tylko-w-onecie/20-rocznica-przystapienia-polski-do-nato-historyczny-moment/g26vcr7,Jak wyglądał moment przystąpienia Polski do NATO?,"- Wchodzimy do NATO. Wracamy tam, gdzie nasze miejsce, bo sojusz to wspólna siła w imię wspólnych wartości - powiedział prezydent Polski Aleksander Kwaśniewski 23 lutego 1999 r. podpisując Akt Ratyfikacyjny Traktatu Północnoatlantyckiego. Jak wyglądał moment przystąpienia do NATO? Przypominamy najważniejsze chwile tego dnia i osoby, które zapisały się na kartach historii.",,,
https://wiadomosci.onet.pl/kraj/aleksander-kwasniewski-w-morawieckim-kaczynski-umieszcza-niemalze-ojcowskie-uczucia/05nzpvf,Aleksander Kwaśniewski: w Morawieckim Kaczyński umieszcza niemalże ojcowskie uczucia,"Aleksander Kwaśniewski uważa, że w takich sprawach jak KNF od Mateusz Morawieckiego można wymagać więcej. - Wywodzi się z sektora bankowego, więc jego wiedza jest ponadnormatywna - mówi były prezydent w ""Super Expressie"". - W Morawieckim Kaczyński umieszcza niemalże ojcowskie uczucia - ocenia Kwaśniewski.","Były prezydent w rozmowie z ""SE"" ocenia aferę KNF. Jego zdaniem Morawiecki mógł zachować się lepiej. - Ze wszystkich dotychczasowych premierów Polski na systemie bankowym zna się najlepiej. A więc działalność KNF też potrafi ocenić najlepiej i ją kontrolować - uważa Aleksander Kwaśniewski. Kwaśniewski został zapytany o słabość Jarosława Kaczyńskiego do Mateusza Morawieckiego. - Morawiecki jest wyrazem oczekiwań prezesa. I jako premiera, i jako jego następcy w partii. Sądzę, że Kaczyński chciałby, żeby to był człowiek wykształcony, z praktycznym doświadczeniem w gospodarce, swobodnie poruszający się po świecie, mówiący w kilku językach obcych, wysoki, dobrze wyglądający... W Morawieckim Kaczyński umieszcza niemalże ojcowskie uczucia. Gdyby miał syna, chciałby, żeby jego syn właśnie taki był. To główna przyczyna awansu, który zaproponowano Morawieckiemu - ocenia były prezydent. Polityk krytykuje jednak obecnego premiera za to, że postanowił w antyeuropejskiej retoryce konkurować z twardymi politykami PiS. - Marzy o tym, żeby być liderem prawicowego środowiska - podaje za przyczynę takiego zachowania Kwaśniewski. Andrzej Duda nie przywitał Donalda Tuska na oficjalnych obchodach 100-lecia odzyskania niepodległości 11 listopada. - Relacje z Tuskiem mają już chorobliwy charakter. To małostkowość, ale też błąd polityczny i protokolarny. (...) Należało mu się miejsce w pierwszym rzędzie - uważa Aleksander Kwaśniewski. Jaką widzi rolę dla Donalda Tuska, gdyby ten wrócił do polskiej polityki? - Role mogłyby być dwie. Spoiwo wielkiej koalicji na wybory parlamentarne albo kandydat na prezydenta. Ta druga opcja jest bardziej czytelna. Jego aktywność staje się jednak dla niego pułapką, bo rosną oczekiwania społeczne - mówi Kwaśniewski w ""SE"". Źródło: ""Super Express""",Aleksander Kwaśniewski,
https://wiadomosci.onet.pl/kraj/aleksander-kwasniewski-donald-tusk-wroci-do-polskiej-polityki/rdd9277,Aleksander Kwaśniewski o powrocie Donalda Tuska do polskiej polityki,"- Myślę, że Tusk nie sonduje, on podjął decyzję, że wraca do polskiej polityki - powiedział Aleksander Kwaśniewski w rozmowie z TVN24. Według niego, Tusk ""nie pozostawia w tej dziedzinie żadnych złudzeń"".","Zdaniem Kwaśniewskiego Tusk swą ""aktywnością buduje sam sobie pułapkę, dlatego że wzbudza duże oczekiwania społeczne"". - Trudno będzie mu się z tej decyzji wycofać - stwierdził b. prezydent. Dodał zarazem, że ""z takim doświadczeniem międzynarodowym po tych pięciu latach, kiedy obracał się na szczytach polityki europejskiej"", Tusk byłby dużą wartością dla polskiej polityki. POLECAMY: Sondaż IBRiS. Donald Tusk na czele rankingu zaufania Tusk w ostatnim czasie m.in. wziął udział w Łodzi w Igrzyskach Wolności, gdzie w minioną sobotę wygłosił wykład ""11 Listopada 2018. Polska i Europa. Dwie rocznice, dwie lekcje"". W niedzielę 11 listopada b. premier był w Warszawie, gdzie m.in. wziął udział na pl. Piłsudskiego w uroczystej odprawie wart z okazji Święta Niepodległości i złożył wieńce na płycie Grobu Nieznanego Żołnierza oraz przed pomnikiem marszałka Józefa Piłsudskiego. Na początku października Tusk był z wizytą w Krakowie, gdzie m.in. wystąpił na konferencji ""Rola Kościoła katolickiego w procesie integracji europejskiej"". POLECAMY: Donald Tusk tłumaczy własne słowa o ""współczesnych bolszewikach"" Kwaśniewski pytany o przewidywania w związku z wyborami do Parlamentu Europejskiego, które odbędą się w 2019 roku, ocenił, że wybory te ""stwarzają unikalną szansę na zbudowanie wspólnego bloku proeuropejskiego, zaczynając od Platformy Obywatelskiej, przez SLD, na partii Razem kończąc"". Stwierdził, że w sytuacji sporu z PiS, które - jak mówił - ""nie lubi Unii Europejskiej i marginalizuje Polskę"", jest sens stworzenia wspólnej listy.",Aleksander Kwaśniewski,
https://wiadomosci.onet.pl/kraj/afera-hazardowa-aleksander-kwasniewski-o-zeznaniach-tuska/jj5dc8x,Afera podsłuchowa. TVP Info ujawnia zapis rozmowy Millera z Kwaśniewskim,TVP Info ujawniło treść nielegalnie nagranej przez kelnerów rozmowy Leszka Millera i Aleksandra Kwaśniewskiego z 2013 r. Były premier rozmawiał z byłym prezydentem m.in. o aferze Rywina i powołaniu przez PO komisji śledczej w sprawie afery hazardowej.,"Portal tvp.info sugeruje, że to nagranie odzyskane z dysku, który kelnerzy w panice wrzucili do Wisły, by ukryć dowody tuż po wybuchu afery taśmowej.  ""Po kilku miesiącach na zlecenie Agencji Bezpieczeństwa Wewnętrznego wyłowili je nurkowie"" - twierdzi tvp.info. Wedle dziennikarzy Onetu, którzy jako jedyni przedstawiciele mediów analizowali komplet akt afery taśmowej, to nie jest prawda. Po pierwsze, nurkowie wydobyli dyski tuż po wybuchu afery. Po drugie, nie udało się z nich odzyskać żadnych nagrań, bo przed zatopieniem zostały zmiażdżone. Dlatego też rozmowy Miller-Kwaśniewski nie ma w aktach. A TVP Info uzyskało ją z nielegalnego źródła. Tematem rozmowy Leszka Millera i Aleksandra Kwaśniewskiego ujawnionej przez TVP Info była m.in. afera Lwa Rywina i powołanie komisji śledczej w tej sprawie.  - Wiesz jak było. (…) Wezwał Ostachowicza, żeby przeanalizował, co Miller zrobił źle. Zamknęli się na 48 godzin i przynieśli mu pięciopunktowy kwit – mówił do Leszka Millera Aleksander Kwaśniewski pod koniec 2013 r. w restauracji Amber Room. Były premier i były prezydent na nagraniach rozmawiają głównie o sprawie tajnych więzień CIA w Polsce. Pojawił się również wątek afery Rywina. Miller wyraża niezadowolenie z faktu, że zgodził się na powołanie komisji śledczej w tej sprawie. Był prezydent uważa na nagraniach, że pozwoliło to Platformie Obywatelskiej i rządowi Donalda Tuska obronić się przed polityczną odpowiedzialnością po wybuchu afery hazardowej w 2009 roku. Poniżej treść rozmowy, jaką opublikowało ""TVP Info"": Leszek Miller: …że ja wtedy zgodziłem się na komisję śledczą, na to wszystko, co potem nastąpiło. Jakiś k***a amok. Przecież mogliśmy się na to nie zgodzić, no k**a  Aleksander Kwaśniewski: Ale wiesz, przez to jesteś pionierem  Leszek Miller: [śmiech] Czuję się zaszczycony  Aleksander Kwaśniewski: Tusk dzięki temu, dzięki tobie, i za to powinien być ci wdzięczny, mógł ominąć kilka raf…  Leszek Miller: Przećwiczył to…  Aleksander Kwaśniewski: Znaczy za niego przećwiczono. Przecież ja wiem, jak się to odbyło po tej aferze hazardowej. Wiesz jak było. On wezwał Ostachowicza, że ma przeanalizować to wszystko, co Miller zrobił źle. Oni zamknęli się na ileś tam, 48 godzin nie wychodząc i przynieśli pięciopunktowy kwit. Kwit wyglądał tak: pierwszy - wypier**lić wszystkich, których nazwiska pojawiają się w sprawie, bez żadnych tam… Punkt drugi - powołać komisję śledczą, ale w składzie sterowalnym przez Platformę. Punkt trzeci – wybrać na przewodniczącego najbardziej spolegliwą i pewną osobę, nie bacząc na komentarze prasowe – Sekuła. Punkt czwarty – premier powinien się stawić w momencie, który sam uzna za stosowny i zamęczyć komisję swoimi zeznaniami. Pojawił się i osiem godzin, zdaje się, przemawiał, wszyscy mieli już tak serdecznie dosyć, że błagali, żeby to się skończyło… no ale wiesz, obronił się, a sprawa była między nami mówiąc poważniejsza niż wy, bo ona angażowała tyle osób z rządu, że rzeczywiście ten rząd mógł wylecieć w powietrze.  Leszek Miller: Ale widzisz, cieszmy się, że nasi następcy są ludźmi, którzy korzystają z doświadczeń.  Aleksander Kwaśniewski: Nawet te złe doświadczenia, które człowiek nagromadził – dobrze, jak komuś służą…  Leszek Miller: Jasne…  Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: TVP Info",Aleksander Kwaśniewski i Leszek Miller,
https://wiadomosci.onet.pl/kraj/jacek-jaskowiak-zaprasza-bylych-prezydentow-na-obchody-swieta-niepodleglosci/ln1q3vt,Jacek Jaśkowiak zaprosił byłych prezydentów na obchody 11 listopada,"Prezydent Poznania zaprosił na obchody Święta Niepodległości w Poznaniu Lecha Wałęsę, Aleksandra Kwaśniewskiego i Bronisława Komorowskiego. - Byli prezydenci to osoby, które przyczyniły się do odzyskania przez nas tej niepodległości i budowania demokratycznej Polski po 1989 roku. Byłbym zaszczycony, gdyby zechcieli 11 listopada spędzić właśnie w Poznaniu - komentuje dla Onetu Jacek Jaśkowiak.","Wczoraj wieczorem Jaśkowiak zamieścił zdjęcia zaproszeń wysłanych do byłych prezydentów RP na swoim profilu na Facebooku. ""Poznań, jako jedyne z polskich miast, celebruje ten czas w zupełnie wyjątkowy sposób. W tym dniu odwołujemy się do naszej poznańskiej, bardzo żywej tradycji związanej z postacią Świętego Marcina, patrona jednej z głównych arterii w śródmieściu"" - czytamy w zaproszeniu. Chodzi o obchody imienin ulicy Święty Marcin z barwnym korowodem, który co roku oglądają tysiące osób. ""Święty Marcin to dla nas przede wszystkim symbol dobroczynności - wyciągnięcia ręki do potrzebujących, wykluczonych i ubogich. To uosobienie człowieka wrażliwego na los innych, a tym samym odpowiedzialnego za wspólnotę, w której żyje"" - napisał prezydent Poznania w zaproszeniu. Jacek Jaśkowiak liczy na to, że w tegorocznych obchodach wezmą udział również byli prezydenci RP. - W Poznaniu świętujemy ponad podziałami. Ponadto jesteśmy otwarci na wszystkich i zapraszamy do wspólnego świętowania pomimo różnic w poglądach. A szczególnie w takim dniu, kiedy czcimy 100. rocznicę odzyskania niepodległości - komentuje dla Onetu Jacek Jaśkowiak. - Byli prezydenci to osoby, które przyczyniły się do odzyskania przez nas tej niepodległości i budowania demokratycznej Polski po roku 1989. Byłbym zaszczycony, gdyby zechcieli 11 listopada spędzić właśnie w Poznaniu, gdzie świętujemy radośnie - dodaje. Bronisław Komorowski, Lech Wałęsa i Aleksander Kwaśniewski zostali zaproszeni na państwowe uroczystości 100-lecia niepodległości. Chociaż jeszcze 23 października w Onecie informowaliśmy, że nie dotarły one do byłych prezydentów. Rzecznik prezydenta Andrzeja Dudy zapewniał, że zaproszenia zostały wysłane.   - Żadna z tych osób nie została pominięta. To jest wielkie święto wszystkich Polaków i prezydent Andrzej Duda chce, abyśmy w tym dniu pomimo dzielących nas różnic pokazali ze potrafimy być razem - mówił Onetowi Błażej Spychalski. Kilka dni później Lech Wałęsa potwierdził, że otrzymał od prezydenta Andrzeja Dudy zaproszenie. ""Ja otrzymałem, ale odmawiam"" - napisał Wałęsa na swoim oficjalnym profilu na Facebooku. Na razie nie wiadomo, jakie decyzje ws. obchodów podjęli Bronisław Komorowski i Aleksander Kwaśniewski.",Jacek Jaśkowiak,
https://wiadomosci.onet.pl/kraj/aleksander-kwasniewski-o-wyroku-tsue-i-wyborach-samorzadowych/mck189k,"Kwaśniewski: Kaczyński ma tak skonsolidowany elektorat, że można mu wszystko wmówić","- Nie widzę możliwości rozszerzenia elektoratu SLD. Bo nie wiadomo, skąd miałby brać dodatkowe głosy - powiedział Aleksander Kwaśniewski. Były prezydent w wywiadzie udzielonym ""Gazecie Wyborczej""odniósł się także do decyzji TSUE w sprawie Sądu Najwyższego.","Aleksander Kwaśniewski wskazuje, że przed kolejnymi wyborami do Parlamentu Europejskiego PiS musi się zastanowić nad swoją polityką europejską i relacjami z Unią. Decydować o tym będzie m.in. reakcja wobec decyzji TSUE. Były prezydent wskazuje, że dla elektoratu PiS-u zmiana w narracji o Sądzie Najwyższym nie jest problemem: - Kaczyński ma tak skonsolidowany elektorat, tak wierny, że można mu wszystko wmówić - dodał Kwaśniewski. Kwaśniewski odniósł się także do wyniku uzyskanego przez SLD - Nie widzę możliwości rozszerzenia elektoratu Sojuszu. Bo nie wiadomo, skąd miałby brać dodatkowe głosy. Ale taki wynik to prognostyk, że do przyszłego Sejmu SLD wejdzie. Polityk wskazał także, że kolejnym problemem partii jest brak możliwości podjęcia współpracy na lewicy: - Z kim Sojusz powinien się dogadywać? Partia Razem jest przeciw SLD i ma zresztą tylko 1,5 proc., Barbara Nowacka jest w KO - powiedział. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: ""Gazeta Wyborcza""",Aleksander Kwaśniewski o wyroku TSUE i wyborach samorządowych,
https://wiadomosci.onet.pl/kraj/sledztwo-dot-majatku-kwasniewskich-ma-zostac-przedluzone/w2mq1fb,Śledztwo dot. majątku Kwaśniewskich ma zostać przedłużone,"Śledztwo dot. domu w Kazimierzu Dolnym, który mieli kupić Jolanta i Aleksander Kwaśniewscy, nie zakończy się przed wyznaczonym terminem. Śledczy złożą wniosek o przedłużenie postępowania ze względu na rozległą analizę rachunków bankowych – wynika z informacji tygodnika ""Gazeta Polska"".","Tygodnik podaje, że do tej pory w związku ze sprawą tzw. willi Kwaśniewskich przesłuchano ponad 50 osób i przeanalizowano kilkaset rachunków bankowych, a na przejrzenie czekają następne. ""Dotychczasowe ustalenia pokazują ogromną skalę przeprowadzonych operacji finansowych"" – czytamy. Rzecznik prasowy Prokuratury Regionalnej w Katowicach Waldemar Łubniewski powiedział ""GP"", że postępowanie prowadzone jest ""w sprawie"" i nie wydano w nim postanowienia o przedstawieniu zarzutów. ""Według śledczych na obecnym etapie postępowania nie wiadomo, kiedy zostaną przesłuchani Jolanta i Aleksander Kwaśniewscy"" – dodaje tygodnik. ""GP"" ustaliła, że obecnie prokuratura bada m.in. operacje finansowe, których dokonano na różnych rachunkach bankowych, w tym znajomych i współpracowników Kwaśniewskich. - Potwierdzam, że w toku postępowania są badane przepływy środków finansowych na kilkudziesięciu rachunkach bankowych prowadzonych na rzecz osób fizycznych pozostających w zainteresowaniu śledztwa – powiedział Łubniewski cytowany w tygodniku. - Ze względu na ilość i zakres poddawanych analizie informacji obecnie nie sposób precyzyjnie określić ostatecznego terminu opracowania analizy kryminalnej – dodał. Według informacji ""GP"" prokuratura, badając konta bankowe, chce ustalić dokładny obrót pieniędzmi i sprawdzić, czy poprzez te operacje finansowe nie doszło do tzw. prania brudnych pieniędzy. ""Postępowanie jest bowiem prowadzone w sprawie »uchylania się ustalonych osób zobowiązanych od opodatkowania oraz podejmowania, wspólnie i w porozumieniu z innymi osobami, działań mogących utrudnić stwierdzenie przestępczego pochodzenia środków płatniczych«. Czyli dotyczy ono prania pieniędzy pochodzących z przestępstwa"" – czytamy. Tygodnik przypomina, że śledztwo w sprawie tzw. ""willi Kwaśniewskich"" ponownie podjęto w grudniu w 2016 r., a przedłużone zostało w maju tego roku. ""Pierwsze postępowanie zostało wszczęte 11 lat temu. Prokuratura rozpoczęła wówczas śledztwo, które miało wykazać legalność posiadanego przez Kwaśniewskich majątku. Prokuratorzy sprawdzili, jak zakupione były domy w Wilanowie i Kazimierzu Dolnym oraz inne nieruchomości byłej pary prezydenckiej"" – czytamy w ""GP"".",Jolanta i Aleksander Kwaśniewscy,
https://wiadomosci.onet.pl/tylko-w-onecie/11-listopada-swieto-niepodleglosci-co-z-zaproszeniami-dla-walesy-komorowskiego-i/c9tpw2d,11 listopada coraz bliżej. Kto dostał zaproszenia na uroczystości?,"Lech Wałęsa, Aleksander Kwaśniewski i Bronisław Komorowski bez oficjalnych zaproszeń na państwowe uroczystości 11 listopada - taką informację podało dzisiaj Radio ZET. Potwierdziliśmy tę informację u byłych prezydentów, ale rozmawialiśmy również z Ministerstwem Kultury i z rzecznikiem prezydenta Andrzeja Dudy Błażejem Spychalskim. - Żadna z tych osób nie została pominięta - zapewnił.","Do obchodów stulecia polskiej niepodległości zostały niespełna trzy tygodnie. Zarówno prezydent i rząd zapowiadają huczne uroczystości, których kulminacja nastąpi oczywiście 11 listopada. Co roku w takich sytuacjach powraca sprawa zaproszeń dla byłych prezydentów, którzy - będąc w różnych obozach politycznych - pozostają w ostrym sporze z rządzącymi, który wykracza poza ramy samej polityki. Z informacji Onetu wynika, że Aleksander Kwaśniewski, Bronisław Komorowski i Lech Wałęsa nie otrzymali jak dotąd zaproszeń na państwowe uroczystości 100-lecia niepodległości. - Bronisław Komorowski do dziś nie otrzymał zaproszenia. Według naszych informacji Aleksander Kwaśniewski także nie został dotąd zaproszony – mówi Onetowi szefowa biura Bronisława Komorowskiego Anna Kulikowska. Podobnie wygląda sytuacja z Lechem Wałęsą. - Nie otrzymaliśmy żadnych innych zaproszeń na państwowe uroczystości z okazji 100-lecia niepodległości - odpowiada Marek Kaczmar z Instytutu Lecha Wałęsy. - Na ten moment jedyne zaproszenie wpłynęło od kardynała Kazimierza Nycza. Metropolita warszawski zaprosił Lecha Wałęsę na uroczystą eucharystię w setną rocznicę odzyskania niepodległości - dodaje. Onet rozmawiał również z Pawłem Grasiem, bliskim współpracownikiem Donalda Tuska, któremu zadaliśmy to samo pytanie. - Na razie nic mi o tym nie wiadomo. Ale z tego co pamiętam, ostatnio zaproszenie przyszło na ostatnią chwilę - odpowiedział Onetowi Graś. Jednak rzecznik prezydenta Błażej Spychalski mówi nam: ""Wszyscy byli prezydenci i premierzy są na liście zaproszonych. To oczywiste"". - Żadna z tych osób nie została pominięta. To jest wielkie święto wszystkich Polaków i Prezydent Andrzej Duda chce, abyśmy w tym dniu pomimo dzielących nas różnic pokazali ze potrafimy być razem - mówi Onetowi Błażej Spychalski. - Dlatego mam nadzieję, że wszyscy byli prezydenci i premierzy pojawią się 11 listopada na uroczystościach - dodaje. W rozmowie z dziennikarzem TOK FM Spychalski dodał, że ""przypuszcza, że zaproszenia zostały już wysłane"". Rzecznik prezydenta w podobnym tonie wypowiedział się na antenie RMF FM, mówiąc, że Andrzej Duda na uroczystości ""zaprasza lub będzie zapraszał"". - W dyplomacji jest taka zasada, że jeśli komuś zaproszenie przysyłane jest dwa-trzy dni przed uroczystością, to znaczy, że nie jest mile widziany. Trudno mi czekać na zaproszenie do ostatniej chwili - mówi Onetowi Aleksander Kwaśniewski. W tej sprawie kontaktowaliśmy się również z Ministerstwem Kultury i Dziedzictwa Narodowego, które jest koordynatorem wieloletniego programu ""Niepodległa"". Wiceminister Jarosław Sellin przyznał, że resort nie wysyłał jeszcze zaproszeń na część, którą się zajmuje. Chodzi o koncert ""100 NA 100"" w Teatrze Wielkim w Warszawie, który odbędzie się 11 listopada. Po zakończeniu I wojny światowej Polska po 123 latach zaborów odzyskała niepodległość. W okolicznościowym artykule Andrzej Duda tak pisał o tym szczególnym dniu: Jestem głęboko przekonany, że stulecie odzyskania niepodległości to sprawa bliska sercom wszystkich Polaków. Ogromnie zależy mi na tym, aby jubileusz stał się świętem całej polskiej wspólnoty i by każdy z nas, obywateli Rzeczypospolitej, czuł się zaproszony nie tylko do udziału w uroczystościach i innych wydarzeniach rocznicowych, ale przede wszystkim do ich współtworzenia.","Lech Wałęsa, Aleksander Kwaśniewski i Bronisław Komorowski",
https://wiadomosci.onet.pl/tylko-w-onecie/kwasniewski-smuta-w-polsce-zmierza-ku-koncowi-a-polacy-widza-ze-pis-mozna-pokonac/r5qvg1y,"Kwaśniewski: smuta w Polsce zmierza ku końcowi, a Polacy widzą, że PiS można pokonać","- Okres smuty wyraźnie zmierza ku końcowi – powiedział były prezydent Aleksander Kwaśniewski w programie „Tomasz Lis” oceniając ostatnie wybory samorządowe. Jego zdaniem „nawet nie tyle wynik wyborów”, ale „mobilizacja ludzi przyniosła nadzieję” i już nie mają oni poczucia, że PiS jest nie do pokonania. - Te wybory były wielkim zwycięstwem polskiej demokracji – dodał.","Kwaśniewski podkreślił, że opozycja powinna bronic się „przed jakąkolwiek nutą triumfalną”, i powinna pokazać, że jest „zdolna do budowania koalicji, co za chwilę stanie się faktem, bo w sejmikach trzeba budować te koalicje”. - Każda zbudowana przez ugrupowania opozycyjne koalicja w sejmiku wojewódzkim przybliża nas do alternatywy wobec PiS w wyborach parlamentarnych i daje ludziom wiarę – mówił były prezydent. Zauważył on, że gdy już retoryka PiS dotycząca „sukcesu” tej partii w wyborach samorządowych zostanie sprowadzona do „prawdziwego wymiaru” i zacznie się mówić o wyniku „zdecydowanie poniżej oczekiwań”, to pojawi się pytanie: co się stało?, - Słyszałem już, że to nie opozycja jest prawdziwym kłopotem dla PiS, prawdziwym kłopotem są media, które źle o PiS mówią, a głównie te, które nie dość, że źle mówią, to są w rękach niepolskich – mówił Kwaśniewski. Na pytanie prowadzącego Tomasza Lisa, czy PiS, mimo „ostrej wojny” z Unią Europejską o sądy „pójdzie jeszcze na wojnę z Europą i Ameryka” o media, Kwaśniewski odpowiedział, że wśród liderów PiS „będzie taka dyskusja i pokusa”. - Obawiam się, że w dalszej fazie może nastąpić zaostrzenie walki o media, czyli o repolonizację, aby usunąć przyczynę „fake newsów”, jak mówi PiS, i wsparcie dla sił niePiS-owskich, czego doświadczyli w ostatnich wyborach – mówił były prezydent. Na pytanie, jakie znaczenie mają wyniki wyborów samorządowych dla wyborów do Parlamentu Europejskiego za rok, Kwaśniewski odpowiedział, że „zdarzyło się kilka bardzo ważnych rzeczy”: była wysoka frekwencja, co świadczy o tym, że Polacy, szczególnie w dużych miastach, są w takim stanie „zdenerwowania i złości”, że mobilizują się, po drugie, PiS doszedł „do granicy możliwości” w konsolidowaniu elektoratu i ma stałe poparcie 33-35 proc. wyborców, ale jest „główną partią polityczną w Polsce, na dziś i, niestety, na przyszłość również”, po trzecie, „bardzo interesujące są wyniki partii, które mają zdolność koalicyjną i mogą utworzyć alternatywę dla PiS, to jest Koalicja Obywatelska, PSL i SLD”. Były prezydent ocenił, że wynik wyborczy Koalicji Obywatelskiej pokazuje, iż „sam koncept koalicji jednak się sprawdza”. - Następnym krokiem jest zaproszenie PSL do wspólnych list w wyborach europejskich – mówił. Dodał, że jego zdaniem, SLD nie dołączy do Koalicji Obywatelskiej, gdyż elektorat tej partii tego nie zaakceptuje. - Trzeba pracować dalej i odbudowywać pozycje – powiedział Kwaśniewski. Zwrócił uwagę, że nawet jeśli w wyborach parlamentarnych PiS zdobędzie „swoje 35 proc” głosów, a Koalicja Obywatelska zdobyłaby 27 proc., to „ciągle stwarza to możliwość budowania koalicji czy alternatywy dla PiS, z PSL i SLD, jeśli wejdą do parlamentu”. Mówiąc o wyborach do Parlamentu Europejskiego, Kwaśniewski zwrócił uwagę, że będzie to „kolejny prawdziwy sondaż”. Jego zdaniem, w ciągu najbliższego roku sprawa miejsca Polski w Europie będzie dla wyborców „kluczowa”, bo wkrótce „będzie orzeczenie Trybunału w Luksemburgu”, a reakcje rządu „będą decydowały o poziomie sporu w Polsce”. - Jeżeli rząd usztywni swoje stanowisko i [...] będzie grał na przeczekanie i doczekanie do wyborów europejskich, zmiany w Komisji Europejskiej, na nowego szefa Rady Europejskiej, to konflikt będzie narastał – mówił były prezydent. - Będzie to spór, w którym łatwo się przedstawić: jesteśmy za tym, aby umacniać pozycję Polski w UE albo jesteśmy za jakimś polexitem, o którym PiS nie mówi, ale który jasno wynika z faktów. - Moim zdaniem wybory europejskie mogą być mocnym przystankiem, na drodze do wyborów parlamentarnych – dodał.",Aleksander Kwaśniewski,
https://wiadomosci.onet.pl/wybory-samorzadowe/aleksander-kwasniewski-komentuje-zwyciestwo-rafala-trzaskowskiego/fb5l2jj,Aleksander Kwaśniewski: o tym się będzie mówić na świecie,"– To jest spektakularne zwycięstwo, w I turze prawie 55 proc. głosów w stolicy kraju, o tym się będzie mówić na świecie - mówił Aleksander Kwaśniewski w Radiu ZET. Były prezydent wskazał jednocześnie, że sondażowy wynik wyborów do sejmików świadczy o sile Prawa i Sprawiedliwości.","Aleksander Kwaśniewski był gościem Beaty Lubeckiej w powyborczym studiu Radia ZET. - Druga tura nie byłaby porażką, ale kłopoty w Warszawie to byłby zły sygnał - mówił były prezydent. Według niego wynik PO ""to jest spektakularne zwycięstwo"". - W pierwszej turze prawie 55% w stolicy kraju... Na świecie to o tym się będzie mówiło. W komentarzach nikt nie będzie specjalnie zastanawiał się, co to są te sejmiki wojewódzkie i co z tego wynika, natomiast takich parę informacji, które na świecie zrozumieją, to właśnie to, że opozycja ma Warszawę i wygrała ją w pierwszej turze. Drugą informacją, która na pewno będzie eksploatowana, że Jarosław Wałęsa, syn Wałęsy, przegrał w pierwszej turze w Gdańsku - przewidywał Aleksander Kwaśniewski. Według niego, ""władza centralna duże miasta przegrała"". Ocenia tak na podstawie wyników w Poznaniu, Krakowie, Wrocławiu, Warszawie i Gdańsku. W żadnym z tych miast - według exit poll - nie zwyciężył kandydat Prawa i Sprawiedliwości. POLECAMY: Stankiewicz: duże miasta zagłosowały przeciwko PiS Kwaśniewski komentował również dobry wynik Polskiego Stronnictwa Ludowego. - Jeżeli potwierdzi się to, co mamy w tej chwili na stole, to trzeba powiedzieć, że prezes Kosiniak-Kamysz nie tylko że uniknął perypetii wewnątrz własnej partii, gdyby wynik był gorszy, ale można powiedzieć absolutnie o zwycięstwie. Z jakimi uczuciami pójdzie dzisiaj spać Jarosław Kaczyński? - Takie uczucia mieszane - odpowiadał Kwaśniewski na pytanie dziennikarki. - Z jednej strony jest zwycięstwo w wyborach do sejmików. Jest niewątpliwie więcej głosów, niż było cztery lata temu. Z jednej strony musimy to odnosić do wyników sprzed czterech lat, ale mieliśmy wybory parlamentarne, które przyniosły zdecydowanie więcej poparcia dla PiS-u, więc to jest takie słodko-gorzkie zwycięstwo. Będzie kłopot w kształtowaniu większości w sejmikach wojewódzkich, to już prezes wie, ale on lubi te gry, więc pewnie to mu się będzie podobało, będzie już myślał, z kim można kombinować - oceniał. ZOBACZ RÓWNIEŻ: Jarosław Kaczyński: będziemy musieli bardzo ciężko pracować",Aleksander Kwaśniewski,
https://wiadomosci.onet.pl/wybory-samorzadowe/konwencja-wyborcza-sld-lewica-razem-aleksander-kwasniewski-niedopuszczalny-szantaz/dh6k2gt,Aleksander Kwaśniewski: to jest niedopuszczalny szantaż,"- Naszym obowiązkiem jest obrona samorządności przed szantażem i centralizacją - mówił dziś na konwencji wyborczej SLD Lewica Razem były prezydent Aleksander Kwaśniewski. - Wierzę, że wybory samorządowe rozpoczną powrót lewicy na główną scenę polityczną - dodał.","- Dzisiaj naszym zadaniem, zadaniem ludzi, którzy Polsce dobrze życzą, jest obrona samorządności przed tymi tendencjami, które możemy obserwować, a które oznaczają centralizację państwa polskiego, ograniczenie samorządności czy wręcz zmonopolizowanie samorządów, choćby stosując szantaż, o jakim słyszymy: ""jak wybierzecie PiS, to dostaniecie pieniądze"", a jak nie wybierzecie ludzi PiS-u to wtedy będziecie mieli kłopoty - mówił Aleksander Kwaśniewski. Były prezydent ocenił, że jest to ""szantaż niedopuszczalny"". - To jest zaprzeczenie i zniweczenie tej wielkiej idei samorządności z lat 90-tych, która jest źródłem polskiego sukcesu - podkreślił. Dziś w Warszawie odbyła się konwencja wyborcza koalicji SLD Lewica Razem. Wśród gości byli obecni kandydaci koalicji startujący w wyborach samorządowych w całym kraju, ale też znane postacie polskiej polityki związane z SLD oraz organizacjami koalicyjnymi. Mówiąc o kandydatach koalicji SLD Lewica razem ocenił, że są to kandydaci, którzy o Polsce myślą jako o ""wielkim potencjale"", ""polskim skarbie, który uruchamia społeczną energię"". Jednocześnie wzywał, żeby nie głosować na tych, którzy chcą zawrócić Polaków do ""czasów minionych, kiedy państwo było scentralizowane, samorządy ograniczone, a rządzić mogli tylko swoi, czyli bierni, mierni, ale wierni"". ""Temu trzeba zapobiec"" - podkreślił. Kwaśniewski w swoim wystąpieniu ubolewał też, że dziś nie ma lewicy w głównym nurcie polskiej polityki, w polskim parlamencie. - Brak lewicy w tym głównym nurcie życia politycznego po 2015 r. jest stratą - ocenił. Jego zdaniem gdyby lewica ""uzyskała 50 tys. głosów więcej w wyborach 2015 r., to PiS nie mógłby sam rządzić"". - Nie mógłby tak brutalnie zmieniać zasad demokratycznego państwa prawnego, jak to się stało - dodał. - Mam nadzieję, wierzę w to, że wybory samorządowe rozpoczynają powrót Sojuszu Lewicy Demokratycznej, Koalicji Lewica Razem do głównego nurtu polskiej polityki, na główną scenę, do parlamentu. Ten pierwszy krok musi być uczyniony teraz, musi być związany z wyborami samorządowymi. Lewica w głównym nurcie polskiej polityki oznacza lepszą Polskę, oznacza więcej demokracji (...) Apeluję, aby dać ponowną szansę (lewicy - PAP), aby dać szansę Polsce, żeby nasza polityka była bardziej pluralistyczna i zrównoważona - zaapelował. - Nie ma demokratycznej Polski bez silnego samorządu; nie wszystkim trzeba centralnie kierować; nie trzeba wszystkiego brać za twarz, trzeba wierzyć ludziom. Społeczeństwo demokratyczne, społeczeństwo obywatelskie to silny samorząd"" - mówił dziś na konwencji wyborczej SLD Lewica Razem lider Sojuszu Włodzimierz Czarzasty. Czarzasty mówiąc o haśle koalicji ""Silny samorząd, demokratyczna Polska"" podkreślił, że ""nie ma demokratycznej Polski bez silnego samorządu"". - Chcielibyśmy, żeby w tej kadencji, która nastąpi, więcej było inwestycji w człowieka, a mniej w infrastrukturę. Ona jest ważna, ale taki przyszedł czas, że jeżeli w Polsce jest lepiej - a jest lepiej, bo wprowadziliśmy Polskę do Unii (Europejskiej), jest demokracja - to ludziom musi być lepiej i muszą to czuć, również na poziomie samorządu. Muszą czuć, że politycy są po to, żeby im było po prostu lepiej - mówił Czarzasty do kandydatów SLD Lewica Razem w nadchodzących wyborach. Jego zdaniem nie są to wybory ""takie, w których można wybierać mniejsze zło"". - Jest dobro - to jest SLD Lewica Razem, to jest firma, to jest marka - zapewnił Czarzasty. Poinformował, że lewicową koalicję tworzy w sumie aż ""21 podmiotów"" i ""wszyscy najlepsi ludzie lewicy"" startują w ramach tej kolacji w nadchodzących wyborach. - Nie mamy lepszych ludzi. Na wezwanie ""wszystkie ręce na pokład"" polska lewica stanęła jak jeden koło siebie - mówił. Czarzasty przedstawił program koalicji SLD Lewica Razem. Wśród wielu punktów tego programu wymienił mi.in. świeckość samorządu, prawo obywateli do prawdy historycznej, równość i społeczeństwo obywatelskie, edukację społeczną dot. Konstytucji RP oraz partnerstwo samorządów dla rodziców - w tym kontekście wymienił darmowe bilety dla uczniów, edukację seksualną dopasowaną do wieku i wrażliwości dziecka oraz darmowe korepetycje dla uczniów. Czarzasty mówiąc o opiece zdrowotnej podkreślił, że na jej ""końcu powinien być zdrowy pacjent"", a nie zysk palcówek zdrowotnych. Zapowiedział też, że politycy koalicji w samorządach zadbają by w każdej szkole był gabinet dentystyczny. Koalicja SLD Lewica Razem opowiada się też za dostępnością tzw. pigułek ""po"" oraz metody in vitro. Chce też, by 10 proc. dochodów własnych gminy było przeznaczane na budownictwo komunalne. - Idźmy, twórzmy nasz socjaldemokratyczny model samorządu - wzywał polityków koalicji Czarzasty. Na konwencji stawili się m.in. byli premierzy Włodzimierz Cimoszewicz oraz Marek Belka, wiceszef parlamentu Europejskiego Bogusław Liberadzki oraz byli ministrowie i wiceministrowie Ryszard Kalisz, Danuta Waniek, Sławomir Wiatr, a także kandydat Koalicji SLD Lewica Razem na prezydenta Warszawy Andrzej Rozenek.",Aleksander Kwaśniewski,
https://wiadomosci.onet.pl/kraj/aleksander-kwasniewski-zaplacilismy-za-ustawe-o-ipn-bardzo-wysoka-cene-ale-mamy-to-za/xxrhwv9,"Aleksander Kwaśniewski: zapłaciliśmy za ustawę o IPN bardzo wysoką cenę, ale mamy to za sobą","- Gdybym miał okazję spotkać się z prezydentem Trumpem, będąc szefem polskiego państwa, to starałbym się wypytać, jaki jest jego plan wobec Rosji, o czym rozmawiał w Helsinkach z Putinem, na czym miałby polegać ewentualny reset, o którym Trump wielokrotnie mówił - stwierdził Aleksander Kwaśniewski. - Zapłaciliśmy za ustawę o IPN bardzo wysoką cenę, ale mamy to za sobą - dodał. Były prezydent był gościem Moniki Olejnik w programie ""Kropka nad i"" w TVN24.","Kwaśniewski skomentował nadchodzącą wizytę Andrzeja Dudy w Białym Domu. - Źle by było, gdyby ta rozmowa była takim banałem, tzn. my potwierdzimy, że kochamy Amerykę, Amerykanie powiedzą, że bardzo nas szanują, obaj prezydenci wyjdą i powiedzą, że to jest strategiczne partnerstwo - oznajmił. Były prezydent odniósł się też do słów Andrzeja Dudy o Unii Europejskiej jako ""wyimaginowanej wspólnocie"", jakie padły na spotkaniu w Leżajsku. - Polska ustami prezydenta wpisuje się w ten nurt antyeuropejski, na czele którego stoi Władimir Putin - stwierdził. Jego zdaniem ""tego rodzaju nieprawdziwe i niebezpieczne sądy nie powinny padać"". Aleksander Kwaśniewski był również pytany m.in. o wypowiedź Mateusza Morawieckiego dot. inwestycji PO-PSL. - Premier nie rozumie co to jest prawda. On żyje w jakiejś meta-prawdzie, czy fake prawdzie. Gdy pan Morawiecki mówi prawda, to ma na myśli zupełnie coś innego. Premier Morawiecki, to przykład jak ambicja i pozycja polityczna może przewrócić w głowie - uważa. Zdaniem byłego prezydenta dla Mateusza Morawieckiego ""świat zaczął się z dojściem PiS-u do władzy"", a swoimi wypowiedziami ""chce udowodnić prezesowi Kaczyńskiemu, że lepszego następcy dla niego nie ma"". Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Aleksander Kwaśniewski,
https://wiadomosci.onet.pl/kraj/aleksander-kwasniewski-czuje-sie-podsluchiwany/6ryxmgh,Kwaśniewski: czuję się podsłuchiwany,"- Czuję się podsłuchiwany przez te służby, które mogą to robić. Chodzi m.in. o willę w Kazimierzu Dolnym - powiedział Aleksander Kwaśniewski. Były prezydent, który był gościem porannej rozmowy w RMF FM zaprzeczył też, że jest lobbystą.","Kwaśniewski przyznał, że ""czuje się podsłuchiwany"" ws. willi w Kazimierzu Dolnym, ""która tak na prawdę nie jest jego"". Przypomnijmy. Śledztwo katowickiej prokuratury regionalnej w sprawie potocznie nazywanej ""willą Kwaśniewskich"" zostało w maju przedłużone o kolejne pół roku. W postępowaniu przyjrzała się domom w Kazimierzu i Wilanowie oraz działce na północy Polski. Jak ustalili prokuratorzy, dom w Wilanowie i działka zostały kupione legalnie, były wykazywane w oświadczeniach majątkowych. Dom w Kazimierzu nigdy nie był własnością byłego prezydenta i jego małżonki. Według ówczesnych doniesień prasowych, chcąc udowodnić b. prezydentowi nielegalną transakcję, Centralne Biuro Antykorupcyjne użyło słynnego agenta o pseudonimie Tomasz Małecki (to późniejszy poseł Tomasz Kaczmarek). Agent miał wkupić się w łaski rodziny J., administrującej willą w Kazimierzu, której właścicielem był przyjaciel rodziny Kwaśniewskich Marek M. CBA było przekonane, że naprawdę dom należy do b. prezydenta; by to udowodnić, agent, poprzez rodzinę J., namówił M. do sprzedaży willi – informowała wówczas prasa. Za nieruchomość wartą 1,6 mln zł agent miał oferować dwa razy więcej, licząc, że pieniądze trafią do Kwaśniewskich. Na pytanie o lobbing, Kwaśniewski odpowiedział: ""Nie żyję z lobbingu. Ja się tym nie zajmuję"". - Nie wyobrażam sobie, że miałbym się zarejestrować jako lobbysta. Jeżeli jestem na konferencji międzynarodowej i mówię, że trzeba Ukrainę przyjąć do UE to jest ewidentny lobbing, ale nie otrzymuję za to środków. Otrzymuję pieniądze za to, że wygłaszam ten wykład - dodał. Były prezydent podkreślił w rozmowie, że ""działał w imieniu Parlamentu Europejskiego na rzecz podpisania umowy stowarzyszeniowej przez Ukrainę z Unią Europejską i uwolnienia więźniów politycznych - szczególnie Julii Tymoszenko"". - Wtedy spotykałem się z (Paulem - przyp. red.) Manafortem, który oficjalnie był doradcą Janukowycza i miał na niego duży wpływ - powiedział. Jak dodał Kwaśniewski ""żadnych pieniędzy ani od Manaforta, ani od Ukraińców nie otrzymywał, ani z Unii Europejskiej - ta działalność była całkowicie za darmo"". - Uczestniczyłem w konferencjach międzynarodowych jako zapraszany speaker i tam oczywiście wypłacano honoraria - wyjaśnił w rozmowie z RMF FM. Kwaśniewski na pytanie o memy, których jest bohaterem, odpowiedział: ""Jak mówił Wańkowicz - nieważne czy dobrze, czy źle, byle po nazwisku"". Jak stwierdził, część z memów na jego temat jest dobra, część średnia, a ""część po prostu chamowata"". - Nie piję już wódki. Żadnych mocnych alkoholi. Piję tylko dobre wino – skwitował na koniec rozmowy. Źródło: RMF FM, PAP Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/swiat/amerykanski-prokurator-kwasniewski-lobbowal-na-rzecz-ukrainy-w-usa/0p8vp43,Aleksander Kwaśniewski lobbował na rzecz Ukrainy w USA? Nowe informacje z raportu Muellera,"Specprokurator Robert Mueller badający ingerencję Rosji w amerykańskie wybory prezydenckie twierdzi, że Aleksander Kwaśniewski miał należeć do współpracującej z Paulem Manafortem grupy wpływowych polityków, lobbującej na rzecz Ukrainy. Taka informacja pojawiła się w raporcie prokuratora przesłanym do sądu w Waszyngtonie.","Paul Manafort, były szef kampanii wyborczej Donalda Trumpa zawarł porozumienie z prokuratorami federalnymi. Podczas wczorajszego przesłuchania w sądzie przyznał się do dwóch zarzutów oraz poinformował, że będzie współpracował z zespołem Roberta Muellera prowadzącym śledztwo w sprawie Russiagate. Chodzi o zarzut udziału w spisku przeciw USA oraz spisku mającym utrudnić działanie wymiaru sprawiedliwości. Manafort pracował wcześniej dla prorosyjskiego prezydenta Ukrainy Wiktora Janukowycza. Otrzymywał od niego pieniądze w zamian za potajemny lobbing na rzecz Ukrainy w USA. Z dokumentu jaki Mueller złożył w sądzie wynika, że Kwaśniewski był członkiem założonej w 2012 r. przez Manaforta tzw. ""grupy Habsburg"", do której należeli także m.in. b. kanclerz Austrii Alfred Gusenbauer i b. premier Włoch Romano Prodi. Onet pisał o tej sprawie już w lutym br., jednak dokument opisujący szczegóły został opublikowany dopiero teraz. ""Uczestnikami są znaczący europejscy przywódcy, którzy są postrzegani jako obiektywni w odniesieniu do Ukrainy. To pozwoliło im na przedstawianie swoich argumentów bez widocznego własnego interesu, dzięki czemu ich komentarze miały większą wagę i wpływ"" - czytamy w raporcie. Lobbysta w kontekście Kwaśniewskiego twierdzi m.in., że udało mu się doprowadzić do publikacji jego tekstu w ""znaczącej publikacji w Waszyngtonie"". ""Grupa Habsburg"" pod nadzorem i bezpośrednim kierunkiem Manaforta miała popierać stanowiska korzystne dla Ukrainy podczas spotkań z amerykańskimi politykami i dziennikarzami. W okresie od 2012 do 2014 r. Paul Manafort miał potajemnie wypłacić jej członkom ponad 2 mln euro. W lutym były prezydent twierdził, że zna Paula Manaforta, ale nie miał z nim związków finansowych. - Żadne pieniądze nie wchodzą w grę. Układów finansowych ani politycznych z nim nie miałem. To jakieś nieporozumienie. Mogę tylko spekulować. W latach 2012-13 organizowanych było wiele debat i konferencji na temat Ukrainy. Brałem w nich udział, czasem z Prodim, czasem z Gusenbauerem. Oczywiście, braliśmy honoraria. Może Manafort opłacał je przez swoje firmy? Ale to były publiczne, jawne debaty - mówił wtedy w rozmowie z Onetem. Do najnowszych informacji Kwaśniewski odniósł się w rozmowie z ""Wyborczą"", gdzie podtrzymał swoją wypowiedź sprzed ponad pół roku. - Żadnych formalnych kontaktów z Manafortem nie miałem, nie otrzymywałem od niego żadnych pieniędzy - powiedział. - Mogę się domyślać, że Manafort miał podpisaną umowę z jakąś organizacją, która zapraszała nas na konferencje. Zapraszano wielu ludzi, płacono nam honoraria. Natomiast o jakimkolwiek bezpośrednim finansowaniu przez Manaforta czy ""grupę Habsburg"" nie wiem - dodał. Przekazał też, że nikt z zespołu Roberta Muellera nie skontaktował się z nim w celu sprawdzenia informacji opublikowanych w raporcie. Chcesz być na bieżąco z najważniejszymi informacjami dnia? Polub Onet Wiadomości na Facebooku! (mba)",Aleksander Kwaśniewski,
https://wiadomosci.onet.pl/kraj/pawel-mucha-nikt-polski-z-ue-nie-wyprowadza/wrks1xv,"Paweł Mucha: musimy sami siebie szanować, żeby inni szanowali nas","Dzisiaj jesteśmy w sytuacji, gdy wskazujemy na nasz interes narodowy, nasze cele, a relacje w UE chcemy prowadzić z poszanowaniem stron. Brak szacunku dla opinii narodu w UE doprowadził do brexitu. Musimy sami siebie szanować, żeby inni nas szanowali - mówił w Radiu Zet Paweł Mucha, zastępca szefa Kancelarii Prezydenta.","- Słów nie wolno wyciągać z kontekstu. (...) Nie ma co popadać w histerię. (...) Prezydent mówił o wartości wspólnoty - silna Polska w silnej UE. Nikt Polski z UE nie wyprowadza, a i nie ma w tym nic złego, gdy podkreśla się, że silna wspólnota narodowa tworzy silną Unię Europejską - powiedział w trakcie wywiadu Mucha, odnosząc się do krytyki, jaka pojawiła się po słowach Andrzeja Dudy o ""wyimaginowanej wspólnocie"". Prezydent mówił w Leżajsku: ""Chcę, aby obywatele mieli przekonanie, iż ktoś myśli o nich, a nie o jakiejś wyimaginowanej wspólnocie, z której dla nas niewiele wynika. (...) Wspólnota jest potrzebna tutaj, w Polsce, dla nas - własna, skupiająca się na naszych sprawach, bo one są dla nas sprawami najważniejszymi"". Wśród krytyków Dudy za słowa o ""wyimaginowanej wspólnocie"" jest m.in. były prezydent Aleksander Kwaśniewski. Opublikował list otwarty do Andrzeja Dudy. Dziś w Radiu Zet Mucha był pytany, czy prezydent planuje odpowiedzieć. - Pismo pana prezydenta Kwaśniewskiego nie trafiło do Kancelarii Prezydenckiej. (...) Jeżeli wpłynie, będziemy podejmować jakąś aktywność - stwierdził Mucha. - Szanuję Aleksandra Kwaśniewskiego. Intuicja mówi mi natomiast, że nie odsłuchał on całego wystąpienia prezydenta Andrzeja Dudy - uciął. Pytany o drugą w ostatnim czasie kontrowersję wokół słów Andrzeja Dudy, Mucha komentował słowa prezydenta ze Zgorzelca. W mediach pojawiło się krótkie nagranie, na których uchwycono moment, gdy jeden z mężczyzn w tłumie pożalił się, że nie ma pracy: ""230 osób pracę straci. Panie prezydencie, zamykają największy zakład pracy w Pieńsku"". Andrzej Duda, witając się z kolejnymi osobami, odpowiedział mężczyźnie: ""proszę się nie martwić, otworzą następny"". Krytycy zarzucili prezydentowi, że zabrakło mu wrażliwości społecznej. - Prezydent, zanim media o tej sytuacji napisały, zdecydował, że podejmie działania w sprawie i będzie monitorował przebieg działań. Tysiące osób w Zgorzelcu było zadowolonych z wizyty i rozmów z Andrzejem Dudą. Jedna osoba umieściła nagranie (...) 20 sekund nagrania nie odzwierciedla przebiegu całego tego spotkania - wyjaśniał Mucha. - Agenda jest bardzo bogata - podkreślił prezydencki prawnik, pytany w trakcie wywiadu o zbliżającą się wizytę Dudy w Białym Domu. - Świetna relacja, również osobista między prezydentem Trumpem a Dudą, owocuje w relacjach polsko-amerykańskich - stwierdził, odpowiadając na pytanie, czy Polska zakupi system rakietowy Homar. - Na szczycie w Brukseli Andrzej Duda został zaproszony na indywidualną rozmowę z Donaldem Trumpem - dodał następnie Mucha. Zaprzeczał, że relacje z USA były kiepskie, jak mówiła prowadząca wywiad ""zamrożone"" z powodu ustawy o IPN. - Ściśle rzecz ujmując nie mamy prezesa SN, ale mamy osobę, która tymczasowo kieruje nim - jest to najstarszy stażem sędziowski. Dziś mówimy, że jest to sędzia Dariusz Zawistowski - wskazał Mucha. - Po uzupełnieniu składu SN, kiedy zaczną funkcjonować dwie nowe izby, kiedy uzupełni się wakaty - wszystkie te procesy są teraz w toku - mówił, dopytywany, kiedy zostanie wybrany nowy prezes SN.",Paweł Mucha,
https://wiadomosci.onet.pl/kraj/list-otwarty-aleksandra-kwasniewskiego-do-andrzeja-dudy-panskie-slowa-sa/8172tnm,Aleksander Kwaśniewski w liście do Andrzeja Dudy: pańskie słowa są niebezpieczne,"""Zwracam się do Pana Prezydenta głęboko poruszony i zaniepokojony słowami wypowiedzianymi przez Pana Prezydenta w Leżajsku o Unii Europejskiej"" - napisał w liście otwartym do prezydenta Andrzeja Dudy Aleksander Kwaśniewski. ""To stwierdzenia nieprawdziwe i niebezpieczne"" - ocenił były prezydent.","Andrzej Duda powiedział wczoraj w Leżajsku, że chce, aby obywatele mieli przekonanie, iż ktoś myślał o nich, a nie ""o jakiejś wyimaginowanej wspólnocie, z której dla nas niewiele wynika"". - Kiedy nasze sprawy zostaną rozwiązane, będziemy się zajmować sprawami europejskimi. A na razie, niech nas zostawią w spokoju i pozwolą nam naprawić Polskę, bo to jest najważniejsze - mówił. W odniesieniu do tych słów, list do Andrzeja Dudy wystosował były prezydent Aleksander Kwaśniewski. ""Unia Europejska to nie »wyimaginowana«, ale jak najbardziej realna wspólnota, która przez 60 lat zapewniała pokój naszemu kontynentowi"" - napisał Kwaśniewski i wymienił korzyści, jakie jego zdaniem płyną z członkostwa Polski w UE: swobodny dostęp do rynków innych państw, możliwość studiowania w krajach wspólnoty, poruszanie się po Europie bez wiz i kontroli oraz pobieranie unijnych funduszy. Były prezydent ocenił słowa Andrzeja Dudy jako ""niebezpieczne"". Kwaśniewski stwierdził również, że wejście Polski do Unii Europejskiej w maju 2004 r. było ""spełnieniem aspiracji i starań pokoleń Polaków, aby dołączyć do demokratycznej i jednoczącej się wspólnoty państw europejskich"", a także ""kotwicą prawnej, instytucjonalnej i gospodarczej stabilności, której brak nieraz doprowadził nasz kraj do dezintegracji i upadku"" - czytamy na stronie Aleksandra Kwaśniewskiego. W liście były prezydent ocenił, że ""działanie na szkodę europejskiej wspólnoty jest nieodpowiedzialne"". ""Świat podlega procesom redefinicji. Powstają nowe centra rozwoju i kształtowania polityki, w których Polska – wyrzucona poza nawias europejskiej wspólnoty – będzie mało znaczącym pionkiem"" - napisał Kwaśniewski. Kwaśniewski uznał też, że ""Europa jest kontynentem wspólnych wartości, współpracy i rozwoju, a nie narodowych swarów, nienawiści i wojen"", a tego typu ""negatywne procesy"" wspiera głównie Rosja, która ""łamie wobec Ukrainy i Gruzji podstawowe zasady prawa międzynarodowego i aktywnie wspiera dezintegrację polityczną Europy"". ""Niechęć wobec konkurencyjnej Unii Europejskiej można obserwować zarówno w Waszyngtonie jak i Pekinie. Nie mamy samych przyjaciół integracji także w innych miejscach. Polska, w tym jej Prezydent, nie powinni wpisywać się w ten niepokojący nurt działań"" - wskazał Aleksander Kwaśniewski. ""Jeżeli zatem słowa wypowiedziane przez Pana Prezydenta w Leżajsku wynikają z chwilowych emocji – apeluję o rozwagę. Jeśli zaś z głębszej strategii – ostrzegam. To wbrew polskiej racji stanu"" - napisał były prezydent, dodając, że ""wola wyrażona w referendum 2003 r. niezmiennie obowiązuje"". Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Biuro Aleksandra Kwaśniewskiego",Aleksander Kwaśniewski,
https://wiadomosci.onet.pl/kraj/walesa-kwasniewski-i-komorowski-w-obronie-apolitycznosci-policji/6qxr2d0,Byli prezydenci w obronie apolityczności policji,"Byli prezydenci Lech Wałęsa, Aleksander Kwaśniewski i Bronisław Komorowski podpisali się pod apelem obywatelskim ws. prób wykorzystywania policji do celów partyjnych, przygotowanym przez Fundację Obywatelskiego Rozwoju.","Sygnatariusze apelu zwracają się z przesłaniem: ""my, obrońcy państwa prawa i demokracji, jesteśmy jednocześnie obrońcami profesjonalnej, apartyjnej policji"". ""Pamiętamy ponure czasy PRL, z jego aparatem represji obejmującym MO i ZOMO. Upadek tej dyktatury i jej zastąpienie demokracją i rządami prawa było dla ogromnej większości Polaków wielkim historycznym wydarzeniem. Obejmowało to tworzenie profesjonalnej, apartyjnej policji. Dlatego, broniąc państwa prawa i demokracji w Polsce, zwracamy się do policjantów, a zwłaszcza ich dowódców, aby pamiętali, że policja nie jest własnością jednej partii. I, że policjanci, podobnie jak inni obywatele są odpowiedzialni przed konstytucją oraz ustawami, które są z nią zgodne"" - brzmi fragment apelu. ""Rozumiejąc i podzielając obywatelską motywację osób protestujących na ulicach apelujemy, aby nie dostarczali oni pretekstów tym nielicznym policjantom, którzy są gotowi agresywnie działać, łamiąc prawa obywatelskie"" - wzywają sygnatariusze. Apel ma formę listu otwartego. Podpisy są zbierane za pośrednictwem specjalnie przygotowanej strony: http://apel-obywatelski.pl.  Pod apelem podpisało się blisko 2 tys. osób. Wśród nich, oprócz byłych prezydentów, m.in. Władysław Frasyniuk, Janusz Gajos, Krystyna Janda, Ewa Łętowska, Olgierd Łukaszewicz, Marek Safjan, Andrzej Seweryn, Maciej Stuhr i Adam Strzembosz. Chcesz być na bieżąco z najważniejszymi informacjami dnia? Polub Onet Wiadomości na Facebooku!","L. Wałęsa, A. Kwaśniewski i B. Komorowski",
https://wiadomosci.onet.pl/kraj/aleksander-kwasniewski-konstytucja-nie-obroni-sie-przed-prawnymi-barbarzyncami/qlmchxt,Aleksander Kwaśniewski: konstytucja nie obroni się przed prawnymi barbarzyńcami,"Konstytucji nie obroni się przed rewolucją, przed prawniczymi barbarzyńcami. W ustawie zasadniczej jest odpowiedzialność konstytucyjna, Trybunał Konstytucyjny, a nowa władza zrobiła wszystko, żeby te przepisy obejść lub nagiąć – mówi w wywiadzie dla ""Rzeczpospolitej"" Aleksander Kwaśniewski.","Były prezydent był pytany przez Jacka Nizinkiewicza, czy ma jakieś wątpliwości do działania obecnej ustawy zasadniczej. - Żadnych. Jestem z niej dumny. Wykonaliśmy wtedy wielką pracę, która przetrwała 21 lat. Ustawa zasadnicza dobrze służy Polsce – stwierdził Kwaśniewski. Jego zdaniem konstytucja nie niesie wartości lewicowych. - To jest mało lewicowa konstytucja. Zresztą lewica ją krytykuje. W preambule jest odniesienie do Boga. W ustawie jest zapis o małżeństwie jako związku kobiety i mężczyzny. Jest też o ochronie życia w duchu konserwatywnym – zauważa. Pytany, czy teraz jest dobry czas na zmianę konstytucji, Kwaśniewski stwierdza: - Czas nie jest szczególny. - Dlatego, że alternatywną dla niej jest konstytucja, która będzie ograniczała nasze prawa i wolności, podporządkowana jednemu żarłocznemu obozowi politycznemu – powiedział. Więcej w dzisiejszym wydaniu dziennika ""Rzeczpospolita"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/antoni-macierewicz-oskarza-sygnatariuszy-listu-do-ke-o-zdrade-narodowa/nxtwc70,Antoni Macierewicz oskarża sygnatariuszy listu do KE o zdradę narodową,"- Ten list jest zdradą narodową - powiedział były szef MON na antenie Radia Maryja i TV Trwam. - To jest takie samo działanie jak to, które przed kilkuset laty było udziałem targowiczan - uznał Macierewicz. Przedwczoraj byli premierzy i prezydenci wysłali list do szefa Komisji Europejskiej, w którym piszą, że ustawa o Sądzie Najwyższym łamie zapisy polskiej konstytucji.","- To jest takie samo działanie jak to, które przed kilkuset laty było udziałem targowiczan - ocenił Macierewicz. - Wskazywanie, że działania, które dzisiaj są podejmowane przez jakichkolwiek polityków jako analogiczne do tamtych, jest najgorszym możliwym oskarżeniem - przyznał. - Ale jak inaczej nazwać ludzi, którzy w ostatnim czasie napisali list do Komisji Europejskiej, żeby wdrożyła przeciwko Polsce postępowanie mające skutkować sankcjami przeciwko naszemu krajowi, mające uderzać w suwerenność Polski i ją zniszczyć? Ci ludzie zrobili to w pełni świadomie - stwierdził przewodniczący podkomisji smoleńskiej. W felietonie ""Głos Polski"" Macierewicz odniósł się również do pytań referendum konstytucyjnego, przedstawionych w tym tygodniu przez kancelarię prezydenta. Wśród 15 pytań znalazło się również jedno mówiące o zapisaniu w konstytucji członkostwa Polski w Unii Europejskiej. Poseł PiS poradził prezydentowi przemyślenie tej kwestii. - Dzisiaj wrogowie Polski wzywają Unie Europejską do działania przeciwko Polsce - mówił były szef MON. -Zaczyna się to stawać - jak wtedy przed rozbiorami - synonimem zdrady narodowej. Nie chciałbym, aby pan prezydent Andrzej Duda znalazł się kiedykolwiek w takim kontekście, dlatego apeluję, żeby wycofał to pytanie - powiedział. Macierewicz stwierdził, że to jest ""dzień próby"" i wyraził nadzieję, że ""współcześni targowiczanie"" wylądują na ""marginesie polskiej historii"". ""3 lipca w Polsce wejdzie w życie ustawa o Sądzie Najwyższym, która ostatecznie zniesie w Polsce zasadę trójpodziału władzy i istotę demokratycznego państwa prawa"" - napisali do Komisji Europejskiej byli prezydenci, premierzy, szefowie MSZ i opozycjoniści. Sygnatariusze listu zaznaczają, że ""mechanizmy obrony państwa prawa w Polsce okazały się zbyt słabe"". Jak dodają, pomimo protestów ""partia rządząca kończy dzieło demontażu systemu trójpodziału władz, łamiąc wprost zapisy polskiej konstytucji"". ""Będąc obywatelami Polski, czujemy się również obywatelami Europy, dlatego świadomi znaczenia wolnej, demokratycznej i praworządnej Polski w Unii Europejskiej, apelujemy do Komisji Europejskiej oraz do Rady Unii Europejskiej o pozostanie wiernymi podstawowym wartościom zapisanym w artykule 2 traktatu o Unii Europejskiej"" - czytamy w liście. Pod listem podpisali się Lech Wałęsa, Aleksander Kwaśniewski, Bronisław Komorowski, Włodzimierz Cimoszewicz, Leszek Miller, Marek Belka, Kazimierz Marcinkiewicz, Andrzej Olechowski, Dariusz Rosati, Adam Rotfeld, Radosław Sikorski, Władysław Frasyniuk, Bogdan Lis oraz Zbigniew Bujak.",Antoni Macierewicz,
https://wiadomosci.onet.pl/kraj/aleksander-kwasniewski-w-pis-jest-powazny-opor-obawiaja-sie-blamazu/4d97zew,Aleksander Kwaśniewski: W PiS jest poważny opór. Obawiają się blamażu,"- W PiS jest poważny opór, bo obawiają się blamażu i niskiej frekwencji. Ja w jakimś sensie jestem za tym referendum. Dla opozycji jest to szansa, aby stworzyć koalicję - tak Aleksander Kwaśniewski w ""Kropce nad i"" w TVN24 skomentował propozycje pytań referendalnych, które wczoraj ogłosił prezydent Andrzej Duda.","- Uważam to za ogromne nieporozumienie i manipulację – poczynając od pierwszego pytania. W tych propozycjach jest wiele rzeczy nieprzystających do konstytucji - mówił były prezydent. Kwaśniewski odniósł się m.in. do pytań odnośnie NATO i UE. Zaznaczył, że nie wiemy, co będzie się działo z tymi organizacjami za 5-10 lat. - Jak chcemy zburzyć ład konstytucyjny, tak jak się dzieje na Ukrainie, że każda władza zmienia konstytucję, to skrzywdzimy Polskę - argumentował. Polityk skrytykował także szybkość prac nad nową konstytucją. - Jak w połowie czerwca zgłasza nam się coś takiego, a w połowie listopada mamy głosować, to jest to niepoważne - mówił były prezydent, dodając, że nad obecną ustawą zasadniczą pracowano przez sześć lat. Wczoraj prezydent Andrzej duda przedstawił propozycje 15 pytań. Brzmią one następująco: 1. ""Czy jest pani/pan za uchwaleniem nowej konstytucji Rzeczpospolitej Polskiej - tak lub nie, bądź zmian w obowiązującej konstytucji Rzeczpospolitej Polskiej - tak lub nie?"" 2. ""Czy jest pani/pan za wprowadzeniem do konstytucji Rzeczpospolitej Polskiej obowiązku przeprowadzenia referendum ogólnokrajowego zatwierdzającego zmiany konstytucji?"" 3. ""Czy jest pani/pan za wprowadzeniem do konstytucji obowiązku przeprowadzenie referendum ogólnokrajowego w sprawach o istotnym znaczeniu dla państwa i narodu, jeśli z takim żądaniem wystąpi co najmniej milion obywateli?"" 4. ""Czy jest pani/pan za odwołaniem się w preambule konstytucji Rzeczpospolitej Polskiej do ponad tysiącletniego chrześcijańskiego dziedzictwa Polski i Europy jako ważnego źródła naszej tradycji, kultury i narodowej tożsamości?"" 5. Czy jest pani/pan za konstytucyjnym zagwarantowaniem szczególnego wsparcia dla rodziny polegającego na wprowadzeniu zasady nienaruszalności praw nabytych takich jak świadczenia 500 Plus?"" 6. ""Czy jest pani/pan za zagwarantowaniem w konstytucji Rzeczpospolitej Polskiej szczególnej ochrony prawa do emerytury dla kobiet od 60 roku życia, a dla mężczyzn od 65 roku życia?"" 7. ""Czy jest pani/pan za konstytucyjnym zagwarantowaniem członkostwa Rzeczpospolitej Polskiej w Unii Europejskiej""?. 8. ""Czy jest Pani/Pan za zapisaniem w Konstytucji RP gwarancji suwerenności Polski w Unii Europejskiej i wyższości Konstytucji nad prawem międzynarodowym oraz europejskim?"". 9. ""Czy jest Pani/Pan za konstytucyjnym zagwarantowaniem członkostwa Rzeczypospolitej Polskiej w NATO - w Sojuszu Północnoatlantyckim?"". 10. ""Czy jest Pani/Pan za zagwarantowaniem w Konstytucji RP szczególnej ochrony polskiego rolnictwa i bezpieczeństwa żywnościowego Polski?"". 11. ""Czy jest Pani/Pan za wzmocnieniem w Konstytucji RP pozycji rodziny, z uwzględnieniem ochrony obok macierzyństwa również ojcostwa?"". 12. ""Czy jest Pani/Pan za konstytucyjną ochroną pracy, jako fundamentu społecznej gospodarki rynkowej?"". 13. ""Czy jest Pani/Pan za wzmocnieniem kompetencji wybieranego przez Naród prezydenta w sferze polityki zagranicznej i zwierzchnictwa nad Siłami Zbrojnymi Rzeczypospolitej Polskiej?"". 14. ""Czy jest Pani/Pan za przyznaniem w Konstytucji RP gwarancji szczególnej opieki zdrowotnej kobietom ciężarnym, dzieciom, osobom niepełnosprawnym i w podeszłym wieku?"". 15. ""Czy jest Pani/Pan za zagwarantowaniem w Konstytucji RP podziału jednostek samorządu terytorialnego na gminy, powiaty i województwa?"". W maju podczas uroczystości z okazji 227. rocznicy uchwalenia Konstytucji 3 Maja prezydent zapowiedział, że złoży w Senacie wniosek, by referendum konsultacyjne ws. konstytucji odbyło się 10 i 11 listopada. Prezydent zaapelował o obecność na tym głosowaniu, ""w którym wszyscy Polacy będą mogli wypowiedzieć się co do swojej wizji przyszłego ustroju Polski"". W maju ub. roku również prezes PiS Jarosław Kaczyński ocenił, że w konstytucji konieczne są zmiany. Prezes PiS wypowiadał się jednak krytycznie o pomyśle przeprowadzenia referendum konsultacyjnego w Święto Niepodległości. O swoich wątpliwościach dot. terminu referendum wielokrotnie wypowiadał się również marszałek Senatu. Zgodnie z konstytucją referendum ogólnokrajowe w sprawach o szczególnym znaczeniu dla państwa ma prawo zarządzić Sejm, lub prezydent za zgodą Senatu. Zgodnie z ustawą o referendum ogólnokrajowym, prezydent przekazuje Senatowi projekt postanowienia o zarządzeniu referendum, zawierający treść pytań lub wariantów rozwiązania w sprawie poddanej pod referendum, a także termin jego przeprowadzenia. Senat w terminie 14 dni od dnia przekazania projektu postanowienia podejmuje uchwałę w sprawie wyrażenia zgody na zarządzenie referendum. Do wyrażenia zgody na przeprowadzenie referendum konieczna jest bezwzględna większość głosów w obecności co najmniej połowy ustawowej liczby senatorów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/aleksander-kwasniewski-sld-jest-jedyna-formacja-ktora-rzadzac-nie-naduzyla-wladzy/qreb060,"Aleksander Kwaśniewski: SLD jest jedyną formacją, która rządząc, nie nadużyła władzy","Wiem, że PiS działa w sposób niedemokratyczny. Myśmy w latach 90. dbali o młodą demokrację. Formacja SLD jest jedyną, która rządząc, nie nadużyła władzy. Mówię to z wielką dumą. Platforma ma wielką plamę na honorze i jest nią mafijne wyeliminowanie Cimoszewicza z wyborów prezydenckich w 2005 roku - mówi Aleksander Kwaśniewski w rozmowie z Piotrem Witwickim w ""Plusie Minusie"", weekendowym wydaniu ""Rzeczpospolitej"".","Były prezydent odpowiadając na stwierdzenie dziennikarza, że ""SLD lat 2001-2005 to były głównie afery"", tłumaczy je chciwością, błędami i głupotą członków partii. - Nigdy nie były to decyzje polityczne, które byłyby podejmowane na najwyższych szczeblach - twierdzi. - Czym innym jest afera starachowicka czy afera Rywina. Mówimy teraz o czymś innym. Tak jak z aferą hazardową. Nie oskarżam tu Platformy jako całości. Ktoś złamał prawo. Tu nie było przyzwolenia całości. Czym innym było świadome wykorzystanie struktur do zdyskredytowania Włodzimierza Cimoszewicza - uważa. Były premier startując w wyborach prezydenckich z poparciem SLD, wycofał się z nich po tzw. ""sprawie Jaruckiej"". Była asystentka Cimoszewicza poinformowała komisję śledczą ds. PKN Orlen, że na prośbę polityka zmieniła jego oświadczenie majątkowe i usunęła z niego informację o posiadaniu akcji paliwowej spółki. Ostatecznie kobieta została skazana w 2010 r. na 1,5 roku więzienia w zawieszeniu na 5 lat m.in. za składanie fałszywych zeznań. Aleksander Kwaśniewski przyznaje, że ""bardzo dobrze wspomina"" partię SdRP, która powstała po samorozwiązaniu PZPR. Jej przekształcenie w SLD uważa za ""zwycięstwo aparatu nad ludźmi bardziej niezależnie myślącymi"". Jednocześnie nadmienia, że ""Leszek Miller bardzo dążył do tego, by stworzyć partię SLD"", która ""dała szansę aparatczykom, dla których władza była celem samym w sobie"". - Oni spowodowali wydarzenia godne pożałowania. SLD działało wtedy w otoczeniu niezbyt przychylnych mediów, które wiele z tych rzeczy nagłaśniały ponad miarę. Trzeba sobie jednak powiedzieć jedno: to były niegodne ekscesy ludzi partii, a nie całego ruchu politycznego, który chce łamać demokrację - uważa były prezydent. Polityk wyznaje w wywiadzie, że pozostaje w dobrych kontaktach z Leszkiem Moczulskim, autorem rozwinięcia skrótu PZPR jako ""Płatni Zdrajcy Pachołki Rosji"". - Czasem wpada i pogadamy. To bardzo ciekawy, oryginalnie myślący człowiek (...). W ogóle dobry polityk, za jakiego się uważam, powinien mieć dobrą pamięć, ale nie być pamiętliwy. Kiedyś Moczulski nazywał nas zdrajcami i robił to, co robił - wspomina Kwaśniewski. Leszek Moczulski jako lider KPN ""rozszyfrował"" skrót PZPR w 1992 r. podczas sejmowej debaty o potępieniu wprowadzenia w 1981 r. stanu wojennego. Na znak protestu posłowie SLD opuścili salę obrad, następnie kierując do sądu pozwy o naruszenie dóbr osobistych. Cała rozmowa Piotra Witwickiego z Aleksandrem Kwaśniewskim w ""Plusie Minusie"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/aleksander-kwasniewski-komentuje-doniesienia-do-rzeczy/wsdkjnj,"Aleksander Kwaśniewski komentuje doniesienia ""Do Rzeczy""","Mamy do czynienia z niekończącą się historią. W artykule ""Do Rzeczy"" nie ma nic nowego. Informacje o nieuczciwościach finansowych to absolutna nieprawda - mówił dziś w Radiu Zet Aleksander Kwaśniewski, odnosząc się do ostatnich medialnych doniesień o przełomie w śledztwie ws. ""willi Kwaśniewskich"".","- Urzędy skarbowe kontrolowały nas nieustannie przez 12 lat, nigdy nic nie znaleziono. Nie ma żadnych nowych faktów, są tylko nowe koncepcje - komentował były prezydent, według którego ""prokuratura musi tkwić w śledztwie"" ze względów politycznych. - To rodzaj zemsty politycznej prowadzonej od 2006 r. przez Zbigniewa Ziobrę, który generalnie nienawidzi formacji, z której się wywodzę i pewnie też nienawidzi mnie, choć ja z nim żadnych osobistych porachunków nie mam - podkreślał Kwaśniewski. Były prezydent jest przekonany, że śledztwo ws. willi w Kazimierzu Dolnym wpisuje się w ""stałą koncepcję politycznego deprecjonowana"" jego osoby. Polityk uważa również, że umieszczenie zdjęcia jego i jego żony na okładce ""Do Rzeczy"" miało cel komercyjny, a tygodnik liczył na lepszą sprzedaż gazety ze zdjęciem Kwaśniewskich na pierwszej stronie. W rozmowie z Konradem Piaseckim Kwaśniewski poinformował również, że nie wystartuje w najbliższych wyborach do europarlamentu, podkreślił jednak, że wspiera polityków opozycji - wśród nich Bronisława Komorowskiego, Włodzimierza Cimoszewicza czy Leszka Millera - którzy mają takie plany. - Mnie to nie kusi, bo mam bardzo dużo zobowiązań, których w tym momencie życia nie mogę porzucić. Może za pięć lat - zapowiedział. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/nowe-ustalenia-prokuratury-ws-willi-kwasniewskich/r6c1f6z,"Nowe ustalenia prokuratury ws. ""willi Kwaśniewskich""","Śledczy mają informacje o transakcjach finansowych z kilkunastu rachunków bankowych oraz szczegółową analizę połączeń telefonicznych. Czy będzie przełom w postępowaniu dotyczącym byłego prezydenta Aleksandra Kwaśniewskiego i jego małżonki? - pisze ""Do Rzeczy"".","""Do Rzeczy"" podaje, że śledztwo katowickiej prokuratury regionalnej w sprawie potocznie nazywanej ""willą Kwaśniewskich"" będzie przedłużone o kolejne pół roku. Jak wynika z ustaleń gazety, w śledztwie prowadzonym wokół b. prezydenta Aleksandra Kwaśniewskiego i jego małżonki ""zaczyna robić się gorąco"". ""Postępowanie - na razie prowadzone w sprawie, nikomu nie przedstawiono zarzutów - koncentruje się wokół nich oraz grupy 10-11 osób od lat z nimi blisko związanych lub współpracujących"" - czytamy. Informatorzy ""Do Rzeczy"" twierdzą, że kolejne materiały, które teraz zostaną poddane szczegółowej analizie, w coraz większym stopniu mogą uprawdopodobnić podejrzenia, iż Kwaśniewscy mogli ukrywać przed instytucjami podatkowymi majątek - luksusową willę w Kazimierzu Dolnym, a pomagać im w tym mogło kilka osób, m.in. Marek M., były prezes Budimexu, który formalnie występował jako właściciel wspomnianej nieruchomości, oraz Maria J., opiekująca się willą. Według wiedzy informatorów analiza połączeń ""potwierdziła bardzo częste kontakty Jolanty Kwaśniewskiej z rencistką Marią J., a także następujące po tym kontakty Marii J. z Markiem M. występującym jako formalny właściciel domu"". Jak wskazuje gazeta, w polskim wymiarze sprawiedliwości analiza połączeń telefonicznych uważana jest za bardzo wiarygodne zestawienie, ""zwłaszcza jeśli jest ona potwierdzona także innymi danymi wskazującymi na widocznie »połączenia« osób występujących w śledztwie"". ""Do Rzeczy"" podkreśla, że katowicka prokuratura kompletuje już takie dane - chodzi o informacje bankowe dotyczące transakcji na kontach bankowych z ostatnich kilkunastu lat. To, co szczególnie interesuje śledczych to m.in. fakt, czy dochodziło do przelewów między Jolantą Kwaśniewską a Marią J. i jej synem Janem J., a także Markiem M., oraz czy na konta tych osób mogły trafiać pieniądze z kont osób związanych z kierowaną przez Kwaśniewską fundacją Porozumienie bez Barier. ""Z materiałów operacyjnych CBA zebranych w trakcie operacji o kryptonimie Krystyna wynika bowiem, że Maria J. miała wielokrotnie kontaktować się z Kwaśniewską właśnie w sprawie rozliczeń finansowych dotyczących willi w Kazimierzu, co może potwierdzać, iż to rodzina Kwaśniewskich faktycznie była właścicielem luksusowej nieruchomości, decydującym o realizacji zobowiązań, zaś Maria J. odgrywała tylko rolę pośrednika"" - czytamy. Więcej o śledztwie ws. willi Kwaśniewskich w dzisiejszym wydaniu ""Do Rzeczy"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jolanta i Aleksander Kwaśniewscy,
https://wiadomosci.onet.pl/kraj/sondaz-sw-research-kto-byl-najlepszym-prezydentem-iii-rp/xksvpb3,Sondaż SW Research: kto był najlepszym prezydentem III RP?,"Najlepszym prezydentem w dziejach III Rzeczypospolitej był Aleksander Kwaśniewski - wynika z badania przeprowadzonego przez SW Research dla portalu rp.pl. Na drugim miejscu znalazł się Andrzej Duda, niewiele mniej respondentów wskazało na Lecha Kaczyńskiego.","Ponad 36 proc. badanych uważa, że to Kwaśniewski najlepiej sprawował urząd prezydenta. 11,9 proc. postawiło na Andrzeja Dudę, a 11,7 proc. - na Lecha Kaczyńskiego. Na czwartym miejscu znalazł się Lech Wałęsa (7,8 proc.), na piątym zaś - Bronisław Komorowski (4,8 proc.). Najmniej głosów uzyskał Wojciech Jaruzelski - generała najwyżej ceni 1,9 proc. badanych. Ponad 25 proc. respondentów wybrało odpowiedź ""nie wiem/trudno powiedzieć"". Chcesz być na bieżąco z najważniejszymi informacjami dnia? Polub Onet Wiadomości na Facebooku!","Kwaśniewski, Wałęsa, Komorowski",
https://wiadomosci.onet.pl/kraj/aleksander-kwasniewski-komentuje-slowa-arcybiskupa-henryka-hosera/350rb43,Aleksander Kwaśniewski komentuje słowa arcybiskupa Henryka Hosera,"- To trzeba być bez serca, wypowiadając takie słowa - w ten sposób Kwaśniewski skomentował wypowiedź arcybiskupa Henryka Hosera. Przypomnijmy, że zdaniem duchownego ""strajk rodziców dorosłych dzieci niepełnosprawnych odbywa się w miejscach niestosownych, a jego uczestników łączy brak dialogu"".","Arcybiskup Henryk Hoser zapytany w sobotę przez Krzysztofa Ziemca z radia RMF o protest niepełnosprawnych, powiedział, że ""kościół nie jest stroną w tym sporze"". - Uczestniczymy jedynie jako ci, którzy prowadzą zakłady dla osób niepełnosprawnych. Tak to rozpatrując, Kościół wnosi wiele dobra do tego sporu - powiedział Hoser. Dodał, że ""strajkujący powinni zniuansować oczekiwania, tak jak to proponuje rząd. - Decyzje muszą być oparte o ustawy, prawa. To wszystko wymaga czasu. A oni chcą żywej gotówki natychmiast - zaznaczył. Kwaśniewski skomentował słowa Hosera w programie Moniki Olejniki ""Kropka nad i"". Stwierdził, że ""to trzeba być bez serca, by wypowiadać takie słowa"". Były prezydent powiedział też, że ""niepełnosprawnym należą się te pieniądze, mimo, że obecny budżet jest napięty"". - Jeśli ktoś ma choć ciuteczkę wyobraźni, to zrozumie, taką matkę, która musi opiekować się takim dzieckiem i odczuwać każdego dnia strach za nie - stwierdził. - Ten rząd, który miał pieniądze na bardzo wiele programów, naprawdę przejrzał na oczy i widzi, że jest krucho. Jesteśmy w gorszej sytuacji, niż ta władza, szastając pieniędzmi na prawo i lewo, nam opowiada - mówił Kwaśniewski. Jego zdaniem ""prawdopodobnie jesteśmy wprowadzani w błąd przez Morawieckiego i minister finansów Teresę Czerwińską, którzy opowiadają, że jest świetnie"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski skomentował protest rodziców dorosłych dzieci niepełnosprawnych,
https://wiadomosci.onet.pl/tylko-w-onecie/kwasniewski-czuje-sie-inwigilowany-przez-sluzby-na-zlecenie-pis/4mbyt7c,Kwaśniewski: czuję się inwigilowany przez służby na zlecenie PiS,"Czuję się inwigilowany przez służby, a obecna władza robi wszystko, by ""coś wisiało nad Kwaśniewski"" - przyznaje w obszernym wywiadzie dla Onetu były prezydent Aleksander Kwaśniewski. Jak podkreśla w rozmowie z Andrzejem Gajcym dzisiaj mamy nie system kanclerski czy prezydencki, ale system nowogrodzki, w którym o wszystkim decyduje jeden człowiek - Jarosław Kaczyński.","Andrzej Gajcy: Ciągnie pana do polityki jak przysłowiowego wilka do lasu? Aleksander Kwaśniewski: Wie pan, w jakimś sensie wciąż jestem w polityce. Jak ktoś był prezydentem, to w tej polityce zawsze tkwi, więc trudno mówić tu o jakiejś tęsknocie. Pytam raczej o powrót do aktywnej polityki? Zajmowanie stołków i stanowisk to już nie dla mnie i powiem szczerze, że za tym nie tęsknię. Dziś komentuję i doradzam tym wszystkim, którzy chcą słuchać moich rad. A przyznam panu, że jest wielu takich aktywnych polityków i to z różnych ugrupowań. Nie tylko z lewicy, ale - i tu pana zaskoczę - nawet z prawej strony. Tu mnie pan rzeczywiście zaskoczył. Kto na przykład z prawej strony przychodzi po poradę do Aleksandra Kwaśniewskiego? (śmiech) Oczywiście panu nie powiem. Raz, że wchodzi, zdaje się, nowa ustawa o ochronie danych osobowych… …proszę nie zasłaniać się w tym przypadku ustawą. Wie pan, uznaję polskie życie polityczne za dość chore, w związku z tym nie chcę nikomu robić niechcący przykrości, a przede wszystkim problemów. Po co mam podejmować ryzyko, że ktoś po naszej rozmowie będzie miał kłopoty. Ale te kontakty mam także z politykami prawicy i jeśli ktoś ma ochotę wpaść do mnie do biura i porozmawiać, to zapraszam. Zapewniam dyskrecję. To może z nazwiskami z lewej strony będzie łatwiej. Doradza pan Robertowi Biedroniowi? Kibicuję mu i czasami rozmawiamy. Robert Biedroń ma podstawowe zadanie: odnowić swój mandat w Słupsku i pokazać, że jego cztery lata prezydentury zostały przez wyborców tego miasta ocenione pozytywnie. To będzie wówczas dla niego fundament do budowania czegoś znacznie większego na przyszłość. Czego? Ostatnio Robert Biedroń powiedział, że będzie tym, który zatrzyma PiS i odsunie to ugrupowanie od władzy. Też tak pan to widzi? Ambicje w polityce to dobra cecha i godna szacunku. Biedroń jest w dobrym wieku, w którym mając już doświadczenie parlamentarne i samorządowe oraz wdzięk i łatwość w przekonywaniu ludzi do swoich pomysłów, może myśleć o daleko idących planach. Aż takich? Nie wiem tego. Ma moje wsparcie, ale to nie oznacza, że nie kibicuję także SLD w powrocie to parlamentu… …widzę, że stara miłość nie rdzewieje. (śmiech) Wie pan, wszystko dobre co dzieje się na lewicy mnie cieszy. Martwi za to, że zdolność do dialogu między różnymi środowiskami lewicowymi jest dość ograniczona. Staram się to przełamać, co nie jest, muszę przyznać, łatwe. To co będzie dalej z Sojuszem Lewicy Demokratycznej? Jeśli wierzyć sondażom, do których mam spory jednak dystans, to wyraźnie pokazują one, że jest jakaś jaskółka nadziei dla lewicy. Ostatnie decyzje PiS, jak na przykład ustawa degradacyjna czy działalność IPN, to wszystko powoduje, że elektorat nostalgiczny, który ma ciągle poczucie więzi z PRL, a przynajmniej nie chce doprowadzić do całkowitego przekreślenia swojego dorobku i życiorysów, zaczyna być aktywniejszy. Wydaje się, że SLD na trwałe znajduje się już ponad progiem wyborczym. Czyli wierzy pan w powrót SLD do politycznej ekstraklasy? Tak, wierzę w powrót SLD do Sejmu. A na przeszkodzie nie staną inne ruchy na lewicy? Na razie nie widać realnego zagrożenia. Na pewno Partia Razem nie zrezygnuje ze swojej odrębności i będzie próbowała apelować do młodego pokolenia z postulatami socjalistycznymi i równościowymi. Zobaczymy, na ile im się to uda. To będzie ciekawy eksperyment. Takim eksperymentem też jest zaangażowanie się w politykę Moniki Jaruzelskiej? Uważam, że ci, którzy ją przekonali do tego, mogą mówić o sukcesie. Rozumiem, że była to inicjatywa SLD i to trzeba przyznać, że pozyskanie tak wyrazistej osoby dla tej formacji jest ważne. Nie wszyscy jednak na lewicy podzielają pański entuzjazm. Krytykowane są jej niektóre wypowiedzi, które z kolei ja oceniam jako racjonalne. W moim przekonaniu oczekiwanie, że w bardzo katolickiej Polsce można doprowadzić do istotnej liberalizacji ustawy antyaborcyjnej, jest po prostu nierealistyczne. Monika Jaruzelska mówiąc, że trzeba bronić tego kompromisu, jaki jest, zachowuje się jak bardzo realistyczna osoba i w przyszłości mam nadzieję jako realistyczny polityk. Jej nazwisko nie będzie zbyt dużym obciążeniem? W jednych środowiskach na pewno będzie obciążeniem, lecz w innych atutem i wielką pomocą. Jak spojrzy pan na różne oceny stanu wojennego, to mimo uporczywej działalności IPN i całej współczesnej propagandy, to część Polaków uważa Wojciecha Jaruzelskiego za człowieka niegodnego i którego trzeba degradować, a inna i to chyba zdecydowanie większa uważa, że podjął dramatyczną decyzję, chroniąc kraj przed zagrożeniem ze strony Związku Radzieckiego. Można polemizować z tą oceną. Wracając natomiast do Moniki Jaruzelskiej, niektórzy boją się, że jej romans z lewicą skończy się jak historia Magdaleny Ogórek. To jest niemożliwe. Dlaczego? Bo projekt z Magdaleną Ogórek był chybiony od samego początku. Jednak Magdalena Ogórek była kandydatką lewicy na prezydenta. Ale przecież nie ja za tym głosowałem. Uważam, że coś podobnego nie może się więcej wydarzyć. Monika Jaruzelska poznała politykę z tej chyba najbardziej brutalnej strony. Bycie córką Wojciecha Jaruzelskiego w latach 80. to nie było łatwe brzemię, a ona dała sobie z tym radę. Mówimy o osobie, która ma bardzo wiele walorów osobistych i mocne życiowe doświadczenie. Na przykład jakie? Niemalże razem szliśmy w kondukcie żałobnym, kiedy był pogrzeb Wojciecha Jaruzelskiego. Szedłem za nią na Powązkach, na których po jednej stronie alei stali zwolennicy generała, a po drugiej na grobach jego przeciwnicy z obrzydliwymi okrzykami i z pluciem w jej stronę. Ona to wszystko z niezwykłą godnością przeżyła. Jeżeli ktoś to przejdzie, to nie jest celebrytą, lecz ciężko doświadczonym człowiekiem. Zatem taka wolta, jaka miała miejsce z panią Ogórek, zupełnie SLD nie grozi. Co nie oznacza, że nie będzie różnic poglądów. Poza tym chciałbym, abyśmy przestali koloryzować te związki z lewicą pani Ogórek i zaczęli mówić o nich prawdę. To wcale nie były jakieś silne związki. Jak to nie były? Polegały na tym, że w kilku miejscach odbyła staż, poprowadziła jedną czy dwie imprezy polityczne lewicy i ku zaskoczeniu wszystkich została wyznaczona na kandydatkę w wyborach prezydenckich. Żartuje pan, prawda? Nie żartuję, bo to prawda. Od początku uważałem to za nieporozumienie i tak to się zresztą skończyło. SLD przyszło zapłacić za tę decyzję dużą cenę, którą płaci do dzisiaj. Partia straciła powagę także w swoim tradycyjnym elektoracie. Zmieniając wątek, to wielkimi krokami zbliża się referendum konstytucyjne, którego pomysłodawcą jest prezydent Andrzej Duda. Czy pana zdaniem konstytucja z 1997 roku, która powstawała pod pańskimi skrzydłami, dzisiaj jest do wymiany? Wcale nie jestem przekonany, że to referendum konstytucyjne w ogóle się odbędzie. Patrząc, jak PiS kłóci się z prezydentem Dudą, takiej pewności dzisiaj nie ma. Andrzej Duda wolałby system prezydencki, a PiS – kanclerski... I na końcu pozostanie tak, jak jest. Poza tym referendum konstytucyjne może być doskonałą okazją dla opozycji do zjednoczenia się w imię obrony demokracji. Wystarczy tylko namówić Polaków do braku udziału w takim referendum, by zakończyło się ono klapą. PiS zapewne dostrzega to zagrożenie. Czyli nie wierzy pan, że dobrej zmianie uda się zmienić konstytucję? Szczerze wątpię. A wymaga ona dzisiaj pana zdaniem korekty? Konstytucja nie jest dziełem nienaruszalnym, lecz powinna być otoczona wyjątkową stabilnością, dlatego że znam kraje, gdzie konstytucja jest zmieniana po każdych wyborach. Nikt dzisiaj na Ukrainie nie wie, co w tej konstytucji jest i jak ona wygląda. Zatem sam fakt, że obecna konstytucja obowiązuje od 1997 roku, to jest plus, a nie żaden minus. No tak, ale przez te 21 lat jednak trochę się sytuacja polityczna zmieniła. Jesteśmy choćby członkiem Unii Europejskiej. Nie powinna ona zostać jednak w jakieś mierze zaktualizowana? Powinna ona być przede wszystkim szanowana, a nie jest. To jest podstawowy problem. Jeśli chodzi natomiast o debatę konstytucyjną, to ona powinna się toczyć, lecz w oderwaniu od bieżącej polityki. Powinniśmy dać sobie cztery lata, a więc całą kadencję Sejmu na działanie komisji konstytucyjnej z udziałem zarówno parlamentarzystów, wybitnych konstytucjonalistów oraz NGO-ów itd. Niech dyskutują i przedstawią propozycje zmian, a decyzję o tym, czy zmieniać, czy nie zmieniać konstytucji powinien podjąć kolejny Sejm. Za czymś takim byłbym bardzo. Natomiast to, co dzisiaj się dzieje, to jest bardzo niebezpieczne. Dlaczego? Po pierwsze, władza, poczynając od prezydenta, obowiązującą konstytucję lekceważy. Jest to przykład dla wszystkich kolejnych, że tak można. Moim zdaniem tak właśnie nie można. Po drugie, argumenty przeciwko tej konstytucji są partyjne: nie myśmy tę konstytucję przygotowywali, w związku z tym my przyjmiemy swoją konstytucję. Obawia się pan konstytucji w wersji PiS i prezydenta Dudy? Dziś trudno powiedzieć, jaka ona może być. Zapewne będzie mniej demokratyczna i mniej obywatelska niż ta, którą dzisiaj mamy. A wolałby pan system kanclerski czy prezydencki? Mogą być oczywiście różne systemy i myśmy wówczas też o tym dyskutowali. Mogę powiedzieć, dlaczego wtedy w 1997 roku przyjęliśmy system mieszany. Z jednej strony mieliśmy prezydenta Lecha Wałęsę i naprawdę nie było wielu chętnych, aby powierzyć prezydentowi więcej władzy, by stworzyć system prezydencki. A z drugiej strony nie było warunków, żeby stworzyć system kanclerski, bo mieliśmy bardzo rozdrobnioną scenę polityczną i niestabilne rządy. Dzisiaj te przesłanki jednak się zmieniły? Wie pan, dzisiaj to mnie w ogóle śmieszy, gdyż uważam tę dyskusję za szczyt absurdu, który powinien zostać wpisany do Księgi Guinnessa. Bo dzisiaj mamy nie system kanclerski czy prezydencki, ale system nowogrodzki. Co to za różnica, czy więcej władzy będzie miał rząd, czy prezydent, jak i tak o wszystkim decyduje Jarosław Kaczyński. To jest robienie ludziom wody z mózgu. A nie jest tak, że myślenie o konstytucji, która by wszystkie problemy rozstrzygnęła, to jest jakaś jednak fikcja? Oczywiście, bo musiałaby być to licząca setki stron, a może nawet i więcej instrukcja obsługi, której i tak nikt by nie przeczytał. Konstytucja opiera się o konkretne przepisy prawne, ale także o ducha, który związany jest z dobrą wolą wszystkich, którzy w niej uczestniczą. Nie najlepsza konstytucja w rękach ludzi dobrej woli będzie działać, najlepsza w rękach złych nie będzie respektowana. I to jest odpowiedź na pytanie o cały ten spór. Podobają się panu obietnice socjalne zwane ""piątką Morawieckiego""? Jeśli nas na to stać, to dobrze, ale obawiam się, że nikt poważnie tego nie policzył. To, co proponuje PiS, jest jednak niebezpieczne. Na całym świecie premierzy czy szefowie rządów mieli swój hamulec w postaci kogoś, kto naprawdę liczył pieniądze i mówił, na co możemy sobie pozwolić. Zazwyczaj w Polsce taką rolę pełnili ministrowie finansów, ludzie z kompetencjami i charakterem, którzy mówili, że obiecać można wiele, ale nie na wszystkie obietnice nas po prostu stać, bo inaczej wszystko może się zawalić. Mam dzisiaj wrażenie, że w PiS nie ma nikogo, kto by powiedział: ""Hola, hola. Nie otwierajmy aż tylu skarbonek"". Czuje, że teraz przejedzie się pan po 500 plus, które dla wielu rodzin okazało się jednak realną pomocą? To dobrze, że wprowadzono 500 plus. Ale jak słyszę, że teraz ma być 300 zł na każde dziecko na wyprawkę szkolną lub gdy czytam o tej ""piątce Morawieckiego"", to pytam, skąd weźmiemy na to pieniądze? Przecież sam Morawiecki mówił nie tak dawno, że musimy zmienić model gospodarki na bardziej innowacyjny. A co to oznacza? No przecież pieniądze. Więcej inwestycji, pomoc start-upom, repolonizacja. Wie pan, nie jestem ministrem finansów, ale przecież te wszystkie obietnice już dawno przekroczyły dzisiejsze możliwości tego państwa, a przede wszystkim możliwości za parę lat w przyszłości. Nie chcę być teraz złośliwy, ale hasłem PiS w kampanii było ""Polska w ruinie"". No to skoro była w ruinie, to skąd teraz nagle taki wzrost i możliwości finansowe. Choćby z uszczelnienia VAT-u? No dobrze, ale rozumiem, że proces uszczelniania VAT-u w ciągu dwóch lub trzech lat się kończy i już wtedy dodatkowych pieniędzy nie będzie. Natomiast jest koniunktura gospodarcza na świecie i na szczęście w dobrej kondycji polska gospodarka, która nie jest zasługą tylko tego rządu, ale wszystkich poprzednich. Zatem oczekiwałbym, aby PiS otwarcie powiedział, że tej ruiny nie było. Ponadto chciałbym, skoro jest tak dobrze, aby ktoś z kierownictwa PiS, może nawet prezes Jarosław Kaczyński, wyszedł i powiedział, że przez te 30 lat transformacji wszyscy, miliony ludzi i wszyscy rządzący stworzyliśmy zamożne państwo. A miało nie być złośliwości. Trochę żartuję. Nie wierzę w aż tak duże bogactwo naszego kraju, ale takiego gestu rządzących wobec osiągnięć poprzedników brakuje. A czy nie jest tak, że dzisiaj polityką zarówno w Polsce, jak i na świecie rządzi przede wszystkim PR? Tak jest oczywiście. Te wszystkie obietnice to jest po prostu czysty PR, a jak wychodzą afery, to przykrywamy je kolejnymi obietnicami: tu damy, a tu rozdamy. Kiedyś anarchiści mówili: ruch jest wszystkim, cel jest niczym. Dzisiaj cel jest niczym, a PR jest wszystkim. Ja się takiej polityki obawiam. Do tego dochodzi czynnik strachu, który uruchomiony, zawsze odgrywa ważną rolę. O czym pan konkretnie teraz mówi? Mówię o dobieraniu się do polityków opozycji czy dziennikarzy. To jest także stawianie przed normalnymi ludźmi pytania: czy chcecie być bohaterami, czy normalnie i spokojnie żyć? Przecież jest praca, względny spokój i niczego w zasadzie nie brakuje. Myślę, że rok 2018 będzie naznaczony takimi działaniami, które mają wprowadzić czynnik strachu. Kto nie chce być z nami, czyli z dobrą zmianą, ten jest przeciwko nam i lekko mieć nie będzie. A pan śpi spokojnie? Tak, śpię spokojnie. A pańska żona? Także. Czyli nie obawia się pan wyników śledztwa w sprawie tzw. willi Kwaśniewskich, które ostatnio nabrało tempa? Nie, bowiem ta sprawa ma już 12 lat, nie zaszły żadne nowe okoliczności i nie ma nowych faktów. Poza tym przez te 12 lat nigdy ja ani moja żona w tej sprawie nie zostaliśmy przesłuchani. Dlaczego? Nie wiem. A jest pan gotowy stanąć przed prokuraturą? Jak zostanę wezwany, to będę musiał oczywiście stanąć. Ale powiem szczerze, że będę się zachowywał adekwatnie do tego wszystkiego, co się dzieje i co słyszę. To znaczy? W moim przekonaniu sprawa ma charakter wyłącznie polityczny. Celem jest gonienie mnie, dyskredytowanie i aby coś wisiało nad Kwaśniewskim. Śledczy mają jednak inne zdanie niż pan. Prokuratura ma dysponować nowymi nieznanymi wcześniej dokumentami dot. przepływów finansowych oraz nowymi zeznaniami świadków, które mają potwierdzać ustalenia CBA, że to Kwaśniewscy kupili willę w Kazimierzu Dolnym. Niech sprawdzają, proszę bardzo. Nic takiego nie miało miejsca. Zastępca koordynatora ds. służb specjalnych Maciej Wąsik mówi wprost, że materiał zebrany przez CBA jednoznacznie wskazywał, że nieruchomość w Kazimierzu dolnym w rzeczywistości należała do Jolanty Kwaśniewskiej. I to jest nieprawda. Maciej Wąsik kłamie? Myli się. A ja mogę też powiedzieć, że widziałem ministra Wąsika na zdjęciu, z którego wynika to, co wynika. To jest mniej więcej taka opowieść. Jednak zdaje sobie pan sprawę, że ta cała historia o willi w Kazimierzu nie jest jasna, a wiele materiałów zgromadzonych przez CBA, choćby nagrań, na których są wypowiedzi pańskiej żony, a także przesłanki, że pieniądze za zakup nieruchomości odnalazły się w siedzibie Royal Wilanów, wskazują na to, że Kwaśniewscy mieli coś z tym wspólnego. Powiem tylko tyle: nic takiego nie miało miejsca. Wie pan, ja w tych moich wypowiedziach muszę być ostrożny, bo nie chcę dawać amunicji moim przeciwnikom czy prokuraturze. Poza tym wiem doskonale również, że wobec mnie mogą być stosowane techniki operacyjne i z dużym prawdopodobieństwem muszę przyjąć i pan także, że jak ze sobą rozmawiamy, to jesteśmy podsłuchiwani. Czuje się pan inwigilowany przez służby? Tak, czuję. To kontynuując wątek podsłuchów i taśm. Czy jest pan zadowolony z wyroku sądu, który orzekł, że tygodnik ""Do Rzeczy"" nie powinien publikować pełnej pikantnych szczegółów rozmowy pana i Ryszarda Kalisza z 2013 roku podsłuchanej w restauracji Sowa & Przyjaciele? Tak, jestem. Ta rozmowa była zupełnie prywatna i nielegalnie nagrana. Wykorzystano to nagranie jako część walki politycznej i nie mam ku temu żadnych wątpliwości. W jednym z wątków rozmowy, Kalisz – powołując się na spotkanie z szefem Służby Kontrwywiadu Wojskowego gen. Januszem Noskiem – mówił, że gen. Nosek ma dowód na korupcję Tomasza Siemoniaka (wówczas szef MON) i ""bardzo duże podejrzenie jeszcze wyżej"". O czym wtedy panowie mówiliście? Nie wiem. Zresztą ten wątek, który pan cytuje, pojawił się chyba dopiero w trzeciej godzinie naszej rozmowy przy winie i nie można mu nadawać nie wiem jak poważnego znaczenia. Doskonale pan wie, że przy tego typu biesiadnych rozmowach jest się naprawdę szczerym. Oczywiście jest się szczerym, ale z ogromną skłonnością do przesady. Ryszard Kalisz żartował sobie w ten sposób, blefował? Może żartował, a może blefował. Ale nawet przyjmując, że macie taki nielegalny materiał, to jest pytanie, na ile dziennikarz ma możliwość korzystania z niego wprost? Czym innym jest śledztwo dziennikarskie, ale cytowanie takiego materiału wprost i przypisywanie mu nie wiadomo jakiego znaczenia, jest po prostu niepoważne i jest nadużyciem, co zresztą sąd potwierdził. Powiem więcej, takie postępowanie dziennikarzy rujnuje dopiero życie publiczne, bo jeśli zaczniemy się wszyscy podsłuchiwać i publikować, to zamienimy i tak to niełatwe życie na ziemi w zupełne piekło. Finałem tego będą nielegalne transmisje z konfesjonału znanych ludzi czy celebrytów. Nie ma pan wrażenia, że takie biesiadne rozmowy są tylko źródłem pańskich kłopotów? Wcześniej przy sprawie willi w Kazimierzu problemów narobił panu Józef Oleksy, w tym przypadku Ryszard Kalisz. Dlatego uważam, że podsłuchiwanie, nagrywanie, a potem publikowanie prywatnych rozmów jest nadużyciem. Dla mnie takie postępowanie jest niesmaczne i nieetyczne. A jak tam pana amerykańskie kłopoty? To nie są żadne kłopoty. Amerykańscy śledczy, którzy przesłuchują Paula Manaforta – byłego szefa kampanii Donalda Trumpa, twierdzą, że miał pan z nim dość bliskie kontakty w ramach ""grupy Habsburg"". To Manafort ma kłopoty, nie ja. Jeśli jednak jest prawdą co twierdzą amerykańscy prokuratorzy, powołując się na dokumenty, że Manafort opłacał m.in. pana oraz Alfreda Gusenbauera (były kanclerz Austrii) i Romano Prodiego (były premier Włoch i dawny szef Komisji Europejskiej), to raczej pan może mieć kłopoty? Po pierwsze, nic nie wiem o ""grupie Habsburg"" i pytałem o to moich kolegów, którzy razem ze mną zostali do tego grona zaliczeni. Oni nic na ten temat nie wiedzą. Być może Manafort tak sobie nazwał jakieś swoje inicjatywy. Ale Manaforta pan poznał? Tak poznałem go, gdy pełniłem razem z Patem Coxem swoją misję na Ukrainie w latach 2012-2013. On był wtedy doradcą prezydenta Ukrainy Wiktora Janukowycza i to my – mówiąc szczerze – chcieliśmy wykorzystać Manaforta, by pomógł nam uwolnić więźniów politycznych, m.in. Julię Tymoszenko, bo wiedzieliśmy, że z jego opinią Janukowycz się liczy. Powiem panu więcej: Manafort był wtedy wielkim zwolennikiem podpisania umowy stowarzyszeniowej UE z Ukrainą tak jak sam Janukowycz. Co się zmieniło w wyniku rosyjskich nacisków. Ostatni raz widzieliśmy się jesienią 2013 roku. Od tego momentu nie miał pan z nim kontaktu? Nie. Dopiero gdy został szefem kampanii Donalda Trumpa, wzbudziło to moje zainteresowanie. A wracając jeszcze do lat 2012-2013, uczestniczyłem w wielu spotkaniach czy konferencjach, ale czy były one wówczas organizowane i opłacane przez Manaforta, tego nie wiem. Być może tak było. Czasami jako uczestnicy otrzymywaliśmy honorarium czy zwrot kosztów. To pewnie wszystko jest w tych dokumentach, którymi dysponują amerykańscy prokuratorzy. Więc tutaj nie ma sprawy. Tym bardziej że wszystkie konferencje, w jakich uczestniczyłem, były publiczne. Nie mam sobie absolutnie nic do zarzucenia. Mówiłem tam o Ukrainie to, co wcześniej i dziś. Moje poglądy w sprawie suwerenności i europejskości Ukrainy są mocne i niezmienne. Czyli nigdy nie brał pan pieniędzy od Manaforta za rzekomy lobbing? Nie, nigdy. To, że się z nim kilkukrotnie spotkałem, było wtedy ważne i nie widzę w tym nic złego. Tym bardziej że w tym okresie, o którym mówiłem, Manafort był zwolennikiem zbliżenia Ukrainy z Unią, co było wprost w kontrze do Putina. Pamiętam to bardzo dobrze i w tej kwestii i za tamten czas mógłbym go nawet bronić.",Aleksander Kwaśniewski,
https://wiadomosci.onet.pl/kraj/afera-podsluchowa-wyrok-ws-nagrania-kwasniewski-kalisz/59md30f,Wyrok sądu ws. publikacji nielegalnego nagrania rozmowy Kwaśniewski-Kalisz,"Sąd Apelacyjny w Warszawie uznał, że nagranie rozmowy byłego prezydenta Polski i Ryszarda Kalisza nie powinno zostać opublikowane. Sprawa dotyczy publikacji tygodnika ""Sieci"".","Chodzi o nagranie z restauracji Sowa & Przyjaciele. We fragmencie, który szczególnie przykuł uwagę opinii publicznej, Kalisz mówi - powołując się na szefa SKW gen. Janusza Noska - o dowodach na korupcję Tomasza Siemoniaka (wówczas szef MON) oraz ""bardzo duże podejrzenie jeszcze wyżej"". Za opublikowane nagranie politycy pozwali tygodnik. Wyrok sądu, który nakazuje publikację oświadczenia ws. Kalisza i Kwaśniewskiego oraz usunięcie ze strony tygodnika nagrania ich rozmowy, jest prawomocny. Wcześniej w drugiej połowie 2016 r. Sąd Okręgowy w Warszawie uznał, że choć tygodnik naruszył dobra osobiste nagranych polityków, to upublicznione informacje były ważne na tyle, by nie karać dziennikarzy i wydawcy. Rozmowy polityków z warszawskiej restauracji zostały nagrane nielegalnie. Seria publikacji w mediach tych nagrań rozpoczęła tzw. aferę podsłuchową. Kulisy nagrywania rozmów polityków i biznesmenów odsłonił w rozmowie z Onetem Konrad Lassota – były sommelier w restauracji Amber Room i jeden z autorów nagrań. – Wiele osób będzie zaprzeczało, że w ogóle było w restauracji albo że do takich spotkań dochodziło. Książki rezerwacji oraz monitoringi są jednak mniej zawodne niż ludzka pamięć – mówił w rozmowie z dziennikarzem Rafałem Zychalem. ""Donald Tusk omijał wizyty w restauracjach i miejscach, w których może zostać zauważony. Przez rok widziałem go tylko raz w Pałacu Sobańskich. Był zaledwie przez krótką chwilę i w większym gronie (...) Według mojej wiedzy nie ma żadnych nagrań Tuska z Klubu Polskiej Rady Biznesu czy restauracji Sowa & Przyjaciele"" - zdradzał. Więcej w ""Nagrania, które wstrząsnęły Polską. Konrad Lassota: Byli bezkarni. To był ich chleb powszedni. Serdecznie polecamy! Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski i Ryszard Kalisz,
https://wiadomosci.onet.pl/kraj/kwasniewski-to-bedzie-sie-odbijac-na-polsko-amerykanskich-stosunkach-przez-wiele-lat/w1zhcdy,Kwaśniewski: to będzie się odbijać na polsko-amerykańskich stosunkach przez wiele lat,"Współczuję ministrowi spraw zagranicznych, wobec oczywistych faktów musi brnąć... mijać się z prawdą - skomentował w wywiadzie dla telewizji TVN 24 były prezydent Aleksander Kwaśniewski dzisiejsze wypowiedzi Jacka Czaputowicza o notatce polskiej ambasady w Waszyngtonie, ujawnionej przez redakcję Onetu. Były prezydent odniósł się także do słów Morawieckiego o roku 1968. - Szaleństwo, które uprawia premier Morawiecki, polega na tym, że on próbuje zakwestionować ciągłość państwa polskiego.","- Polska znalazła się w gronie sojuszników, do których są pretensje - Kwaśniewski powiedział o relacjach z USA. - Polskie władze uczyniły coś, czego partnerzy nie rozumieją. Zła ustawa, niepotrzebna ustawa została przyjęta przez sejm, ale mamy senat - powiedział były prezydent. Sugerował on, że pospieszne przeprowadzenie nowelizacji przez senat to arogancja. - To będzie się odbijać na polsko-amerykańskich stosunkach przez wiele lat - ocenił Kwaśniewski. - Szaleństwo, które uprawia premier Morawiecki, polega na tym, że on próbuje zakwestionować ciągłość państwa polskiego - Aleksander Kwaśniewski skomentował słowa premiera, który stwierdził, że w 1968 roku ""państwa polskiego nie było"". - Miałem 14 lat, pamiętam Marzec 1968. To nie jest tak, że na wiecach byli tylko członkowie PZPR - mówił o wydarzeniach sprzed 50 lat Kwaśniewski. - Ja to dobrze pamiętam, wylała się fala antysemityzmu, porachunków wzajemnych. - My brniemy w stronę fikcji, która każe mówić sobie samym, że wszystko, co dobre to my sami, a co złe to obcy - mówił były prezydent na antenie TVN 24. - To znaczy, że nigdy nie wyciągniemy żadnych wniosków - dodał. - Partia, która buduje swoją pozycję na populizmie, musi poślizgnąć się na takich sprawach - mówił o nagrodach dla ministrów i narzekaniach na niskie zarobki w resortach były prezydent. - Ten rząd jest niewolnikiem populizmu, który sam wyprodukował. - Ja naprawdę uważam, że zamrażanie płac wysokich urzędników w Polsce, które trwa od lat, jest błędem - dodał Kwaśniewski - To jest skandal - Kwaśniewski odpowiedział na pytanie o ustawę degradacyjną. - To jest taki poziom braku moralności, zrozumienia dla historii. PiS nie znosi komunistów, ale komunistom nie przyszło w ogóle do głowy, żeby degradować marszałka Piłsudskiego - powiedział emerytowany polityk. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander,
https://wiadomosci.onet.pl/tylko-w-onecie/kwasniewski-pod-lupa-amerykanow/z1653xp,Kwaśniewski pod lupą Amerykanów,"Specprokurator badający ingerencję Rosji w amerykańskie wybory prezydenckie zaczął sprawdzać powiązania finansowe kilku byłych europejskich liderów z szefem kampanii Donalda Trumpa. Według informacji Onetu, w tym gronie jest Aleksander Kwaśniewski.","To najważniejsze śledztwo prowadzone dziś w USA - specprokurator Robert Mueller bada powiązania otoczenia Donalda Trumpa z Rosjanami podczas kampanii prezydenckiej w USA. Głównym podejrzanym jest szef sztabu Trumpa, lobbysta Paul Manafort. Początkowo Mueller przedstawił Manafortowi zarzuty kryminalne związane z jego działalnością w roli konsultanta politycznego na Ukrainie, gdzie przez kilka lat doradzał prorosyjskiemu prezydentowi Wiktorowi Janukowyczowi. Usłyszał zarzuty spiskowania przeciwko USA, prania brudnych pieniędzy i popełnienia oszustw podatkowych. Ale śledztwo zatacza coraz szersze kręgi. W piątek Paul Manafort usłyszał nowe zarzuty. Dotyczą one nieformalnego opłacania z tajnych kont kilku wysokich rangą europejskich polityków. Prokuratorzy twierdzą, że Manafort, z pomocą biznesowego partnera Ricka Gatesa, ""potajemnie utrzymywał grupę byłych polityków europejskich na stanowiskach sprzyjających Ukrainie, w tym lobbując w Stanach Zjednoczonych"". Nieformalna nazwa to ""grupa Habsburg"" - miała działać tak, by cele lobbystów wyglądały na racjonalne zalecenia poparte obiektywnymi analizami. Manafort miał zapłacić politykom 2 mln euro. ""Grupa Habsburg"" miała być kierowana przez polityka, w aktach określanego jako ""zagraniczny polityk A"". Kto nim był? Prawdopodobnie były kanclerz Austrii Alfred Gusenbauer. Według naszych informacji w gronie polityków, którzy znaleźli się pod lupą amerykańskiej prokuratury, są również były prezydent Polski Aleksander Kwaśniewski oraz były premier Włoch i dawny szef Komisji Europejskiej Romano Prodi. Wszyscy są związani z europejską lewicą i dobrze się znają. Współpracują w misjach na Wschodzie, m.in. za wysokie honoraria doradzają władzom Kazachstanu. W rozmowie z Onetem Kwaśniewski przyznaje, że zna Manaforta. - Poznaliśmy się w 2012 r., kiedy wraz z byłym szefem Parlamentu Europejskiego Patem Coxem prowadziliśmy na Ukrainie misję, która miała za zadanie przekonanie Janukowycza do zwolnienia z więzienia liderki opozycji Julii Tymoszenko. Spotykaliśmy się kilka razy, licząc, że Manafort pomoże przekonać Janukowycza. Nie widziałem się z nim od listopada 2013 r., gdy Janukowycz odmówił podpisania umowy stowarzyszeniowej z UE i wybuchł Majdan. Pytamy: - Wszystko wskazuje na to, że Amerykanie sprawdzają pańskie związki finansowe z Manafortem. - Żadne pieniądze nie wchodzą w grę. Układów finansowych ani politycznych z nim nie miałem. To jakieś nieporozumienie. Mogę tylko spekulować. W latach 2012-13 organizowanych było wiele debat i konferencji na temat Ukrainy. Brałem w nich udział, czasem z Prodim, czasem z Gusenbauerem. Oczywiście, braliśmy honoraria. Może Manafort opłacał je przez swoje firmy? Ale to były publiczne, jawne debaty. - A coś panu mówi hasło ""Grupa Habsburg""? - Być może Manafort używał takiego określenia, ale ja go nie znam. Z kolei Romano Prodi oświadczył, że wraz z Gusenbauerem starali się zbliżyć Ukrainę i Unię Europejską. Dodał jednak, że fundusze, które otrzymał od Gusenbauera według jego wiedzy nie pochodziły od Manaforta. - Wynagrodzenie wynikało z normalnych stosunków prywatnych, jakie z nim miałem - mówił Prodi. Jak stwierdził, ""nigdy nie otrzymał zapłaty od żadnej grupy lobbingowej z USA"". Także były kanclerz Austrii w rozmowie z BBC, zaprzeczył, że był kiedykolwiek zaangażowany w działalność Manaforta na Ukrainie. Przyznał jednak, że dwukrotnie się z nim spotkał i rozmawiał na temat Ukrainy. Nowy akt oskarżenia wobec byłego szefa sztabu Trumpa pojawił się niecałe dwie godziny po tym, jak Gates przyznał się do dwóch zarzucanych mu przestępstw i zobowiązał się do współpracy ze śledczymi w sprawie Rosji i wyborów prezydenckich w 2016 roku. Manafort nie przyznaje się do winy. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/opinie/best-of-tomasz-lis-aleksander-kwasniewski-tomasz-nalecz-i-roman-giertych-goscmi/h23jg52,"Best of ""Tomasz Lis."". Aleksander Kwaśniewski, Tomasz Nałęcz i Roman Giertych gośćmi odcinka","Goście redaktora naczelnego ""Newsweeka"" komentowali gorące wydarzenie w kraju: m.in. kontrowersyjną ustawę o IPN i sprawę wybicia szyb w mieszkaniu Michała Tuska. Zapraszamy do obejrzenia najciekawszych fragmentów programu.",,,
https://wiadomosci.onet.pl/kraj/aleksander-kwasniewski-o-nowelizacji-ustawy-o-ipn-wiecej-niz-strzal-samobojczy/x71xdd1,Aleksander Kwaśniewski o nowelizacji ustawy o IPN: więcej niż strzał samobójczy,"– Kolosalne straty wizerunkowe. (...) Więcej niż strzał samobójczy. Błędna polityka, że ""nie będzie Niemiec pluł nam w twarz"", a Żyd pisał ustawy – mówił w trakcie wywiadu dla TOK FM Aleksander Kwaśniewski, komentując kryzys w relacjach Polski z Izraelem.","Dziś w nocy Senat poparł bez poprawek nowelizację ustawy o IPN, która wprowadza kary grzywny lub więzienia do lat trzech za przypisywanie polskiemu narodowi lub państwu odpowiedzialności m.in. za zbrodnie popełnione przez III Rzeszę Niemiecką. – Praktyczny pożytek z tej ustawy bliski jest zeru – ocenił Kwaśniewski. – Bo jak ją stosować? – pytał, zwracając jednocześnie uwagę, że ustawa obowiązywać będzie tylko w Polsce, a w ocenie Kwaśniewskiego w kraju nie ma bardzo wielu przypadków, które kwalifikowałyby się do zapisów ustawy. – Poza tym ustawa przeleżała ponad rok, przyjęto ją bez konsultacji, a nawet jak one były, to o nich zapomniano – mówił dalej były prezydent. Kwaśniewski przestrzegał przed nastrojami antysemickimi, nawiązując do wydarzeń z PRL. – To wszystko po prostu niezwykle niebezpieczne. (...) Z historii zresztą też wiemy – z wydarzeń Marca'68 – kiedy wydawało się, że chodzi o rozgrywkę wewnątrz PZPR, a skończyło się katastrofą. Z Polski wyjechało wielu wartościowych ludzi – mówił, gdy padły (jeszcze w 1967 r.) słynne słowa Gomułki o ""syjonistycznej V kolumnie"". Moczar porównał działania armii izraelskiej do metod hitlerowców, a Polaków pochodzenia żydowskiego oskarżano m.in. o nadużycia w UB. W efekcie rozpoczęło się zwalnianie z pracy osób pochodzenia żydowskiego, a nawet tych, którzy wyrażali sympatię dla Żydów. – Polska w sprawach żydowskich, antysemityzmu musi być szczególnie wyczulona – podkreślił dziś Kwaśniewski. – To wszystko, co się teraz dzieje, to jest brak profesjonalizmu ludzi, którzy sprawują władzę. Brakuje legislacyjnego profesjonalizmu. Odnosząc się z kolei do apelu Andrzeja Dudy i jego roli w procesie legislacyjny ws. ustawy IPN, Kwaśniewski stwierdził, że prezydent musi wyjść z inicjatywą. – Ustawa jest do zawetowania. Prezydent może przekonać, że jest to ustawa pozbawiona sensu. Obawiam się jednak, że prezydent nie przywróci normalności. Obawiam się, że to będzie tak, jak mówił marszałek Karczewski – wprowadzimy w życie, a jak się nie będzie sprawdzać, to zmienimy coś. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Kwaśniewski skrytykował nowelizację ustawy o IPN,
https://wiadomosci.onet.pl/kraj/willa-kwasniewskich-nowe-dowody-w-sprawie/jsy1qp3,"""Gazeta Polska"": nowe dowody w sprawie willi Kwaśniewskich","Trwa dochodzenie w sprawie tzw. wilii Kwaśniewskich. Prokuratura przesłuchuje kolejnych świadków i analizuje zignorowane wcześniej dokumenty. W trakcie postępowania pojawiły się nowe dowody potwierdzające wcześniejsze ustalenia CBA. Jolanta i Aleksander Kwaśniewscy na razie nie zostali przesłuchani – informuje ""Gazeta Polska"".","Nowe dowody to przede wszystkim dokumenty dotyczące przepływów finansowych oraz zeznania świadków. Wynika z nich, że Kwaśniewscy nie dysponowali aż tak dużymi środkami finansowymi, by jednocześnie nabyć apartament w Wilanowie oraz luksusową posiadłość w Kazimierzu. Prokuratura nie wyklucza, że sprawa może dotyczyć prania pieniędzy pochodzących z przestępstwa. Według ""Gazety Polskiej"" w czasie dochodzenia prowadzonego w latach 2007– 2010 śledczy nie wykonali wielu czynności, które jednoznacznie wynikały z zebranego materiału dowodowego. Nie przeprowadzono wówczas analizy przepływów finansowych i nie przesłuchano wszystkich świadków. Ostatecznie dochodzenie zostało umorzone. Teraz zaczyna się właściwie od początku. Po przeanalizowaniu całego materiału i przeprowadzeniu niezbędnych działań prokuratura zdecyduje, czy w sprawie zostaną postawione zarzuty. Sprawa majątku Jolanty i Aleksandra Kwaśniewskich ciągnie się od ponad dekady. Podstawą do wszczęcia postępowania było nagranie rozmowy Józefa Oleksego z Aleksandrem Gudzowatym. Były premier sugerował w niej, że Kwaśniewscy ukrywają część swojego majątku. Śledczy próbowali wówczas dowieść, że była para prezydencka willę w Kazimierzu nabyła na podstawioną osobę. W 2009 r. agenci CBA przygotowali prowokację, która miała dowieść winy byłego prezydenta i jego żony. Operacja zakończyła się jednak kompromitacją służb, a Kwaśniewskim nigdy nie postawiono zarzutów. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/aleksander-kwasniewski-o-sporze-na-linii-polska-izrael/4l7zmss,Aleksander Kwaśniewski o sporze na linii Polska-Izrael,"Były prezydent był gościem Radia Zet, gdzie komentował sprzeciw Izraela wobec nowelizacji ustawy o IPN. - Trzeba protestować i wyjaśniać, ale nie wolno palić mostów i uciekać w politykę historyczną, która buduje nastrój nacjonalistyczny - powiedział Kwaśniewski.","Sejm przyjął w piątek nowelizację, która wprowadza karę grzywny lub karę do trzech lat więzienia za słowa ""polskie obozy śmierci"". Ustawa trafi teraz do dalszego procedowania w Senacie. Zgodnie z ustawą każdy, kto publicznie i wbrew faktom przypisuje polskiemu narodowi lub państwu polskiemu odpowiedzialność lub współodpowiedzialność za zbrodnie popełnione przez III Rzeszę Niemiecką lub inne zbrodnie przeciwko ludzkości, pokojowi i zbrodnie wojenne - będzie podlegał karze grzywny lub pozbawienia wolności do lat trzech. Taka sama kara grozi za ""rażące pomniejszanie odpowiedzialności rzeczywistych sprawców tych zbrodni"". W sobotę ambasador Izraela Anna Azari, podczas obchodów 73. rocznicy wyzwolenia Auschwitz, zaapelowała o zmianę w przyjętej przez Sejm nowelizacji Natomiast premier Izraela Benjamin Netanjahu poinstruował izraelskiego ambasadora w Warszawie, by spotkał się z premierem Mateuszem Morawieckim i zaapelował o wycofanie projektu ustawy. Wczoraj wieczorem doszło do rozmowy na linii Morawiecki-Netanjahu. - Trzeba protestować i wyjaśniać, ale nie wolno palić mostów i uciekać w politykę historyczną, która buduje nastrój nacjonalistyczny - ocenił dziś na antenie Radia Zet Aleksander Kwaśniewski. - Byłoby dobrze, żeby problem rozwiązać. Dla Izraela oraz wielu wpływowych środowisk żydowskich kwestie pamięci historycznej, a zwłaszcza Holocaustu, są niebagatelne. Dobrze stałoby się, gdyby po naszej stronie zrozumieć, że nie da się prowadzić polityki historycznej, nie zważając na wrażliwość partnerów, których to dotyczy - stwierdził były prezydent. - To jest moment, w którym czas na rozmowę i znalezienie jakiegoś wyjścia. Tu nie chodzi o określenie ""polskie obozy śmierci"". To, co jest zapisane w ustawie, jest niezwykle pojemne. Gdyby traktować bardzo szeroko ten przepis, oznaczałoby to, że jakiekolwiek badania dot. choćby Jedwabnego, byłoby w gruncie rzeczy niemożliwe - wyjaśnił Kwaśniewski. Jego zdaniem wyjście jest jedno: ""rozumiejąc uwagi i nieporozumienia narosłe wokół tego, należy powołać grupę polityczno-historyczną w tej sprawie"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/tylko-w-onecie/prezydenci-polski-tomasz-nalecz-o-straznikach-rzeczypospolitej/wp0sbj8,Nie tylko Komorowski. Tomasz Nałęcz o blaskach i cieniach prezydentury,"Przez ostatnie blisko 30 lat, Polska miała sześciu prezydentów. Tomasz Nałęcz postanowił opisać blaski i cienie kolejnych prezydentur. Przy okazji odsłania też dość szczelnie zakrywane kulisy kadencji Bronisława Komorowskiego. Wiele z sytuacji, które były dotąd tajemnicą gabinetów, opisuje wręcz za namową byłego prezydenta. - On zrozumiał, że w imię prawdy historycznej o niektórych rzeczach trzeba powiedzieć głośno. Że warto ten makijaż zmyć. I ja to zrobiłem - mówi rozmowie z Onetem.","Rafał Zychal (Onet): Mimo różnych układów politycznych, starć na szczytach władzy, od blisko 30 lat to premier, nie prezydent skupia w swoich rękach realną władzę w Polsce. Może to właśnie szefowie kolejnych rządów, a nie głowy państwa powinny być bohaterami pańskiej opowieści? Tomasz Nałęcz: Jeśli popatrzymy na doświadczenie tego już prawie trzydziestolecia, to widzimy, że wśród premierów były postaci znaczące, ale jednak są też tacy, których dziś już nie pamiętamy. A prezydentów wymieni każdy. Zresztą policzmy – premierów było już pewnie blisko 20, a prezydentów zaledwie pięciu, teraz mamy szóstego. W tej różnicy liczb nie ma przypadku. Dlaczego? Polski ład ustrojowy, ale także rzeczywistość polityczna, tak funkcjonują, że tym czynnikiem stabilizującym, zapewniającym w państwie ciągłość, jest prezydent, nie premier. Choć i książka o premierach byłaby równie ciekawa. Ale zanim skupimy się na kolejnych prezydentach, zostańmy jeszcze na moment na gruncie politologicznym. Nie tak dawno prezydent Duda wyszedł z propozycją referendum i tym samym otworzył dyskusję na temat ustroju Polski. Który z modeli jest panu bliższy – jednak obecny, parlamentarno-gabinetowy, czy może właśnie prezydencki? Moja odpowiedź jest dość oczywista – ja już ten model wybrałem i to w dość wiążący sposób. Gdy w 1997 roku uchwalano obecną konstytucję, byłem posłem i głosowałem za nią. Kierowałem się wtedy doświadczeniem pierwszych lat wolnej Polski i uważałem, że najlepszy będzie właśnie model władzy zrównoważonej. I nie mam też wątpliwości teraz – ten system się sprawdza. Udowadnia to także moja książka. W jaki sposób? Podam jeden przykład, już trochę przykurzony, więc niebudzący już takich emocji. To lata 1993-1995, a konkretniej – rok 1993. Wtedy, Polacy rozczarowani rządami partii solidarnościowych, udzielili większego poparcia ugrupowaniom wywodzącym się ze starego układu, z PRL – SLD oraz PSL. Wydawało się, że Polska znalazła się na wirażu, że może nastąpić jakieś uwstecznienie zmian. Może nie powrót do dawnych czasów, bo to było niemożliwe, ale spowolnienie tempa zmian w kraju. Zwłaszcza świat patrzył na to uważnie. I wtedy tym czynnikiem stabilizującym, gwarantem kontynuowania zmian, był solidarnościowy prezydent - Lech Wałęsa. Potem było podobnie w przypadku rządu AWS. Reformy rządu Buzka budziły pewne opory społeczne. Wtedy ci Polacy, którzy uważali, że te zmiany nie idą w dobrym kierunku, znajdowali oparcie w prezydencie Kwaśniewskim. To pokazuje, że ten pomysł, by wbudowywać mechanizmy stabilizujące kurs państwa, się po prostu sprawdził. Oczywiście, nie wiem, jak potoczyłaby się historia, gdyby np. Lech Wałęsa miał absolutną moc zmieniania Polski. Albo podobna siła znalazłaby się w rękach rządów AWS czy premiera Millera. Zresztą, to równoważenie się władz, wzajemne patrzenie sobie na ręce, odbywało się także w gronie polityków wywodzących się z jednego obozu. Słynna  ""szorstka przyjaźń"" między Kwaśniewskim i Millerem Tak. Ale w istocie rzeczy, to były jednak poważne różnice polityczne między nimi. Kiedy obaj stali na czele lewicy, współpracowali ze sobą. Ale kiedy Polacy postawili ich na różnych urzędach, a z nimi były związane inne obowiązki, to ci dwaj politycy równoważyli swoje poczynania. Kiedy prezydentowi Kwaśniewskiemu wydawało się, że premier Miller prowadzi politykę w niebezpiecznym kierunku, to naciskał na pedał hamulca. Moim zdaniem trafnie i słusznie. I to się Polsce opłacało. Dziś nasz kraj przypomina samochód, w którym władze mają dwa pedały – gazu i hamulca. Ten pierwszy raczej należy do rządu i premiera. Ale jest też ten drugi, z którego można skorzystać, gdy sytuacja jest groźna. I za niego odpowiada prezydent. Ja bym nie chciał wsiąść do samochodu, w którym jest tylko pedał gazu. Jako kierowca wiem, że pedał hamulca się czasem przydaje. Przechodząc już do samej książki. Jak ona została odebrana przez jej bohaterów? Czy czytali oni fragmenty przed publikacją? Zwłaszcza Bronisław Komorowski, z którym miał pan przecież najbliższe związki. Marzyło mi się, żeby robocza wersja tekstu trafiła do każdego z prezydentów. Nie było to możliwe. Wiedziałem doskonale, że Lech Wałęsa odmawia tego typu współpracy z historykami. Jeśli zaś chodzi o Andrzeja Dudę, to nie miałem wątpliwości, że nie będzie chciał być czytelnikiem mojego tekstu. Siłą rzeczy poprosiłem o zapoznanie się z tekstem i ewentualne uwagi dwóch prezydentów - Aleksandra Kwaśniewskiego i Bronisława Komorowskiego. I jak oni zareagowali na tę prośbę? Obaj się zgodzili. Odbyliśmy wiele rozmów i to było dla mnie niezwykle pouczające. Zwłaszcza potrzebowałem takiej rozmowy w przypadku prezydenta Komorowskiego, bo przecież pracowałem w jego ekipie. A z urzędem prezydenta jest tak, że wiele rzeczy dzieje się na scenie, ale równie wiele – za kulisami. I właśnie te rzeczy nie zawsze przedostają się do opinii publicznej. Co więcej, choć często są one bardzo ważne, to rzadko są zaświadczone jakąś dokumentacją. Dlatego właśnie zdecydowałem się skorzystać z mojej wiedzy zza kulis, ale jednocześnie chciałem być lojalny wobec prezydenta. To Bronisław Komorowski mógł zdecydować, czy w swoich pracach badawczych nie posunąłem się za daleko. Tak się jednak nie stało. Przyznam, że czyniłem to z duszą na ramieniu. Jednak bardzo miło się rozczarowałem. Prezydent Komorowski zdecydował się, żeby odsłonić tych rzeczy zza kulis jeszcze więcej. Rozmawiałem z nimi wielokrotnie i ostateczna wersja książki, zwłaszcza rozdział, w którym opisuję jego prezydenturę, za sprawą jego uwag i przyzwolenia na powiedzenie więcej, uległ sporej zmianie. Co konkretnie się w niej zmieniło? Na co mógł Pan sobie pozwolić? Choćby ta część książki, która dotyczy kampanii wyborczej z 2015 roku. Czytelnik sam może się przekonać, że mam bardzo krytyczny osąd tej kampanii, ale w pierwszej wersji książki on był jednak dużo łagodniejszy. Sporo o tym rozmawialiśmy z Bronisławem Komorowskim i zrozumiałem, że mogę napisać to, co myślę, choć na pewno w mojej ocenie jest jakiś subiektywizm. Rozbudowałem więc tę część, a oceny są bardziej dosadne niż w pierwotnej wersji. Ale moim zdaniem prawdziwsze niż były początkowo. Prześledźmy więc losy kolejnych bohaterów. Na początek Wojciech Jaruzelski – prezydent nieco zapomniany. Jego kilkunastomiesięczne urzędowanie w roli głowy państwa jest dość skąpo opisane. Ma pan rację. Prezydentura Wojciecha Jaruzelskiego jest niemalże zupełnie zapomniana. Nie dlatego, że sama postać jest zapomniana, bo tak oczywiście nie jest. Ale dlatego, że z długiej politycznej działalności generała, w publicznej świadomości pozostaje komunistyczny dyktator i autor stanu wojennego. Natomiast z tej pamięci prezydentura wyparowuje. Dlaczego? Publiczną pamięć o Jaruzelskim podtrzymują głównie ludzie, którzy mają o nim niezwykle krytyczne zdanie, zwłaszcza w ostatnich latach. I ta prezydentura nie pasuje im do tego krytycznego wizerunku. A to był bardzo ciekawy etap jego kariery, niemal ostatni, bo po nim już była tylko polityczna emerytura. Warto też pamiętać, że model prezydentury był inaczej pomyślany i zapisany w konstytucji PRL, niż potem generał Jaruzelski ją sprawował. To był element porozumienia zawartego przy okrągłym stole i gwarant zachowania władzy w rekach komunistów. Pamiętajmy, że to był urząd restaurowany u schyłku PRL. Przez dziesiątki lat go nie było, bo komuniści darzyli ten urząd wrogością. Ale kiedy Jaruzelski postanowił przeprowadzić wielką operację dopuszczenia opozycji solidarnościowej do udziału w życiu publicznym i politycznym, to wymyślono, że asekuracją przed ryzykiem związanym z takim posunięciem, będzie właśnie urząd prezydenta. Stąd też wynika fakt, że wyposażono go w ogromne kompetencje. W gruncie rzeczy Polska stawała się republiką prezydencką. Tyle tylko, że chwilę później obóz rządowy sromotnie przegrał wybory. Wtedy Jaruzelski w pierwszej kolejności, ale i jego współpracownicy też, zrozumieli, że trzeba oddać władzę ""Solidarności"", żeby uchronić kraj przed ogromnym zamieszaniem o trudnych do przewidzenia konsekwencjach. Mimo takiej władzy w ręku, Jaruzelski właściwie nie korzystał z niej. Owszem, może przez kilka pierwszych miesięcy próbował egzekwować część swoich uprawnień, ale praktycznie od końca 1989 roku bardzo lojalnie współpracował z rządem Tadeusza Mazowieckiego i ekipą solidarnościową. Najlepszym tego świadectwem jest błyskawiczne podpisanie nowelizacji konstytucji, która w praktyce usuwała z przestrzeni publicznej i politycznej niemal wszystkie skamieliny komunizmu. Znosiła też samą nazwę PRL i przywracała Rzeczpospolitą Polską. Nie bronił się też przed ustąpieniem z urzędu Tak, a miał jeszcze wystarczająco dużo kompetencji i możliwości, żeby opóźniać swoje odejście, czy choćby rozgrywać podzielony już obóz solidarnościowy. Trwała przecież tzw. wojna na górze. Ale on tego nie robił. Dbał tylko o jedno – żeby jego odejście miało formę prawną, a wybór nowego prezydenta, przekazania władzy, odbyło się zgodne z literą prawa. I ta zmiana tak właśnie wyglądała. W gruncie rzeczy, Jaruzelski był jedynym prezydentem, który nie walczył o przedłużenie swojej kadencji, a tym bardziej o reelekcję. A pamiętajmy, że jego kadencja została radykalnie skrócona, bo wtedy wynosiła aż sześć lat. W grudniu 1990 roku jego miejsce zajmuje Lech Wałęsa – ikona ""Solidarności"" i pierwszy demokratycznie wybrany prezydent. Ale jego kadencja nie okazała się pasmem sukcesów. ""Piękne zapowiedzi, zgrzebna realizacja"" – tak pan ją podsumowuje w swojej książce. A jak ocenia ją pan dziś, z pewnego dystansu? Tutaj dotykamy problemu, który mnie nurtował w przypadku opisu wszystkich prezydentów, może z wyjątkiem Andrzeja Dudy, czyli moich osobistych relacji z kolejnymi prezydentami. Nie ukrywam tego w książce, że znałem wszystkich prezydentów z wyjątkiem obecnego. Do każdego z nich mam też jakiś osobisty stosunek. Mówię to dlatego przy Lechu Wałęsie, bo należałem do zdecydowanych krytyków jego prezydentury. Jako poseł był pan po drugiej stronie politycznej barykady. W tamtym czasie byłem posłem Unii Pracy, czyli ugrupowania, które przestrzegało przed autorytarnymi zapędami Lecha Wałęsy. Przypomnijmy sobie choćby sytuację ze stycznia i lutego 1995 roku, kiedy Wałęsa publicznie groził użyciem wojska przeciwko parlamentowi, jeśli ten nie będzie mu się chciał podporządkować. Posłowie szykowali się do obrony gmachu Sejmu. To były moje osobiste doświadczenia, pamięć świadka historii. Ale pisząc książkę, bazowałem na dokumentach, nie tylko na pamięci historycznej. Bardzo się ten obraz zmienił? Muszę przyznać, że w przypadku wszystkich prezydentów, mój osąd uległ poważnej zmianie. Ale w przypadku Lecha Wałęsy ta zmiana była największa. Miałem w pamięci zakodowane wspomnienia o złej prezydenturze. Natomiast ona w trakcie prac badawczych mi wypiękniała. Aż tak? Ja jej nie idealizuję, oczywiście dostrzegam i jej mankamenty, choć bardziej wiążę je z otoczeniem prezydenta, a nie samą osobą Lecha Wałęsy. Natomiast nie ma prezydenta idealnego. Każdy z nich miał swoje blaski i cienie. Ale przy wszystkich mankamentach, to właśnie prezydentura Wałęsy zyskała najwięcej. I tym co, decyduje o jej ocenie, są jednak blaski. Niewątpliwie, Polska dzięki  prezydentowi Wałęsie  była krajem bezpieczniejszym, niż mogła być bez niego. Mimo tych atutów Lech Wałęsa przegrał walkę o reelekcję. Co go zgubiło? Charakter? A może po prostu okoliczności, w których Polacy dokonywali wyboru były już inne, stąd potrzeba innego przywódcy? Najkrócej mówiąc, na Wałęsie zemściło się niedocenienie roli otoczenia. Zresztą trzeba przyznać, że on absolutnie nie miał do niego szczęścia. A skuteczne urzędowanie prezydenta nie zależy tylko od jego osobistych przymiotów, talentu, intencji czy wad. Żeby móc skutecznie działać, musi on mieć w ręku narzędzie w postaci kancelarii – dobrze zorganizowanej, skutecznie działającej, lojalnej, pracującej na jego rzecz, a nie żyjącej własnymi ambicjami. To widać gołym okiem, gdy się popatrzy na te kilka prezydentur – znacznie bardziej pozytywny jest dorobek tych prezydentów, którzy potrafili sobie właściwie zorganizować zaplecze. Pod tym względem, Lech Wałęsa jest na szarym końcu. Gdzie popełnił błąd? Wałęsa skupił wokół siebie ekipę, która po chwili niemal całkowicie go opuściła. Bo przecież Jarosław Kaczyński zbudował kancelarię z osób, które już po kilkunastu miesiącach, z nim samym na czele, stali się śmiertelnymi wrogami prezydenta. A z walki z Lechem Wałęsą uczynili swoją życiową misję. Po tym rozstaniu w Wałęsie powstał głęboki uraz, jak to zwykle u człowieka tak głęboko zdradzonego. Bo przecież to on wyciągnął, wręcz z uszy, na szczyt samego Kaczyńskiego, który był politykiem z drugiego szeregu. Uczynił go jedną z najważniejszych osób w państwie. I jeśli tacy współpracownicy człowieka zdradzą, to nabiera się urazy. Pamiętajmy też, że Lech Wałęsa w ogóle jest człowiekiem podejrzliwym, nieufnym. Został więc na szczycie sam. Tak, potem nie próbował już odbudować ekipy współpracowników, ale budował dwór. A dworzanie nie są po to, żeby współpracować z monarchą, ale żeby mu służyć. Owszem, jak się popatrzy na poszczególne kancelarie, to te elementy dworu zawsze widać. Ale u Wałęsy on był najbardziej rozbudowany. Paradoksalnie prezydent był więc bardzo samotny, choć otaczało go wiele osób. Tylko one, zamiast pracą, były zajęte intrygami, wzajemną rywalizacją, czy odgadywaniem, jakie pochlebstwo trzeba powiedzieć szefowi. I ten samotny Lech Wałęsa zderzył się z całą maszynerią przygotowaną przez SLD, na czele której stał wybitny polityk, jakim był Aleksander Kwaśniewski. I przegrał. To był zresztą dla wszystkich szok. Wydawało się, że w pięć lat po upadku komunizmu taka osoba, wywodząca się z dawnego systemu, nie ma prawa wygrać. Na dodatek z takim herosem. To była walka Dawida z Goliatem. I tak, jak w tej biblijnej przypowieści, ten słabszy jednak wygrał. Pragmatyczny, sprytny, umiejący wyciągać wnioski z błędów poprzedników, albo, jak sam pan pisze – mistrz politycznej laparoskopii. Co jeszcze było kluczem do podwójnego zwycięstwa Aleksandra Kwaśniewskiego? Jego sukces, ale i odmienność wynikały z wielu rzeczy, także z doświadczeń prezydentury Wałęsy, który rządził przez konflikt. On się świetnie odnajdywał w sytuacjach konfliktowych i sam o sobie mówił, że najpierw wznieca wojny, a potem je gasi. Tyle tylko, że my wiemy, że w czasie wojny nie można niczego zbudować. Wojna ma to do siebie, że burzy, nie buduje. A Aleksander Kwaśniewski starał się sprawować władzę unikając konfliktów. To w ogóle jest możliwe? Oczywiście, konflikty były, bo nie da się ich zupełnie uniknąć. Ale filozofią jego urzędowania było rozładowywanie konfliktów. Proszę zauważyć, że nawet jeśli wchodził on w sytuacje konfliktowe, nawet jak zadawał ciosy, to starannie wszystko maskował. Kwaśniewski zawsze starannie dbał o to, by występować jako potulny baranek. I Polacy to docenili. Mieli już dość bezustannych konfliktów, wojen i wodza, który ciągle wyciągał ich na bitwy. Chcieli już wrócić do domu, pocieszyć się żoną, dziećmi, konsumować dobra, które na tych wojnach zdobyli. I to był jeden z powodów takiego sukcesu Aleksandra Kwaśniewskiego. Pamiętajmy, że w 1995 roku on wygrał w kampanii wyborczej, która niesłychanie podzieliła społeczeństwo. Zyskał większość, ale ta różnica była naprawdę nieduża. Prawie połowa Polaków odmówiła mu swojego poparcia i uważała jego wybór za nieszczęście. Mija pięć lat i w cuglach wygrywa walkę o reelekcję. Po raz pierwszy do wyłonienia zwycięzcy nie była potrzebna druga tura. Tego wyczynu nie powtórzył żaden z jego następców. I to jest wręcz fascynujące, jak szybko Aleksander Kwaśniewski najpierw zneutralizował tych, którzy darzyli go wrogością, a potem sporą część z nich przeciągnął na swoją stronę. Stąd ten triumf w pierwszej turze. Wcześniej nawet Lech Wałęsa, który występował przecież w roli postaci niemal analogicznej do Józefa Piłsudskiego czy Tadeusza Kościuszki, musiał stoczyć bój w dwóch turach. Sam był przekonany, że wygra w pierwszej i potem nie krył zawodu. To wszystko pokazuje, jak wielką drogę przebył Aleksander Kwaśniewski. Trzecia kadencja Kwaśniewskiego nie była możliwa, Polacy musieli wybrać kogoś nowego. Postawili na Lecha Kaczyńskiego. To sprawiło, że mieliśmy do czynienia z kolejną ciekawą sytuacji – dwóch braci objęło najważniejsze stanowiska w kraju. Każda prezydentura ma jakiś swój znak szczególny. W przypadku Lecha Kaczyńskiego jest nim bliźniacze uzależnienie od brata. To w ogóle jest fenomen, unikalne doświadczenie w skali świata. Owszem, na szczytach władzy zdarzali się bracia, ale do tego momentu historia nie znała przypadku, by najwyższe urzędy w państwie piastowali bracia bliźniacy. A bez opisania i wyjaśnienia kwestii bliźniaczego uzależnienia nie da się poprawnie zrozumieć tej prezydentury. Jak ono wyglądało w praktyce? W jaki sposób się objawiało? Gdy pracowałem nad książką, zacząłem czytać nie prace politologiczne, ale te z dziedziny genetyki. To zupełnie inna dziedzina wiedzy, ale pasjonująca. Rozmawiałem też z profesorami, genetykami, którzy zajmują się tą problematyką. W związkach bliźniaczych na ogół jest tak, że jeden z braci dominuje. W tej relacji taką osobą był Jarosław Kaczyński. Ale trzeba podkreślić, że to uzależnienie było dwustronne. Bo tak jak Lech Kaczyński wiele rzeczy jako prezydent robił kierując się interesem brata, tak i Jarosław Kaczyński nie był w pełni suwerenny. Podejmował bowiem często decyzje dotyczące partii bardziej kierując się interesem brata, niż własnego ugrupowania. I ta zależność rzutowała na prezydenturę Lecha Kaczyńskiego. Bo choć był on państwowcem i starał się w swoim urzędowaniu być osobą suwerenną, to nie pozwalała mu na to biologia. A tej bariery nie jesteśmy w stanie przekroczyć. Ja bardzo wyraźnie podkreślam – on był uzależniony od brata, nie od PiS-u. Może mało się o tym mówi, ale Lech Kaczyński w ogóle nie przepadał za partiami politycznymi. Dlaczego? Uważał, że zachowują się podobnie, jak Sienkiewicz opisał egoizm polskiej magnaterii w ""Potopie"". Włożył wtedy w usta Bogusława Radziwiłła słynne słowa – że Rzeczpospolita to jest ""postaw czerwonego sukna"", który każdy ciągnie w swoją stronę, dbając o to, żeby jak najwięcej tego materiału zostało w jego rękach. I on właśnie tak postrzegał partie. A że najlepiej znał PiS, to najbardziej nie lubił jego. Widać to choćby po tym, że postawił się władzom, może nie samemu bratu, bo on niczego mu nie narzucał, i blokował przyjście do kancelarii działaczy PiS. Bo on uważał, że oni będą tam pilnowali właśnie interesu partii, a nie prezydenta i Rzeczypospolitej. Mimo tych rodzinnych zależności, Lech Kaczyński potrafił postawić się bratu. Wiele było takich sytuacji, kiedy to jednak Lech Kaczyński stawiał na swoim. Choćby słynna różnica zdań między braćmi w sprawie Radia Maryja. Warto przypomnieć, że jeszcze w latach dziewięćdziesiątych, zwłaszcza Jarosław, należał do zdecydowanych krytyków tej rozgłośni. Po 2005 roku rozpoczął on jednak coraz bardziej ognisty flirt polityczny z ojcem Rydzykiem. Jego brat patrzył na to z dystansem, ale starał się nie krytykować brata. Rzecz się ulała, gdy Tadeusz Rydzyk brutalnie skrytykował prezydentową Marię Kaczyńską za jej stanowisko w sprawie aborcji. To niewątpliwie dotknęło prezydenta i postawiło brata w kłopotliwej sytuacji. Ale Jarosław nie ujął się za swoją bratową. W tej sytuacji wybrał interes polityczny. Najciekawszym fragmentem książki jest jednak ten, który opisuje kulisy prezydentury Bronisława Komorowskiego. Z racji tego, że był pan jego doradcą, poznał pan wiele sytuacji zakulisowych. Interesujące jest to, jak pisze pan o relacjach Tuska i Komorowskiego. One wcale nie były tak idealne, jak się niektórym mogło wydawać. Relacje między premierem a prezydentem to rzecz najważniejsza. Ona zresztą wynika z przepisów konstytucji. I rzeczywiście, opis relacji Tuska i Komorowskiego może być tym fragmentem, którym czytelnik będzie najbardziej zaskoczony. Bo właśnie taka jest publiczna pamięć o tych relacjach – bezkolizyjna, harmonijna współpraca. Stąd też późniejsze przyprawianie Bronisławowi Komorowskiemu gęby bezwolnego narzędzia w ręku Tuska. Skoro nie było awantur i konfliktów, to musiała być podległość. A to nie jest prawda. To jak one wyglądały? Prezydent nigdy nie ukrywał swoich emocjonalnych związków z Platformą Obywatelską. Ale uznał, że warunkiem dobrego sprawowania prezydentury jest autonomiczność tego urzędu i przecięcie pępowiny łączącej go ze swoim środowiskiem. Charakterystyczne jest to, że wszystkie środowiska, od SLD po PO, oczekiwały od urzędującego prezydenta jakiegoś bonusu. Wychodziły bowiem z założenia, że skoro wynieśli tę osobę na tak eksponowane stanowisko, to ona jest im winna jakieś długi wdzięczności. I to jest problem wszystkich prezydentów – na ile i jak długo takie zobowiązania spłacać. Wszyscy prezydenci aż do kadencji Andrzeja Dudy uważali, że trzeba to zrobić w miarę szybko, bo inaczej nie będzie można normalnie spełniać swoich obowiązków. I tak też zrobił Bronisław Komorowski – był coraz bardziej autonomiczny i siłą rzeczy dochodziło do sytuacji konfliktowych. Ale obu panom udawało się je utrzymać w zaciszu gabinetów. Bronisław Komorowski miał w pamięci doświadczenia z przeszłości, choćby z lat 2005-2010, kiedy w rywalizacji między prezydentem i premierem dochodziło do sytuacji wręcz żenujących. Wystarczy przypomnieć słynną wojnę o krzesło w Brukseli. Choć wtedy merytoryczne racje były po stronie Donalda Tuska, to zrobiono to wszystko w gorszący sposób. Nieprzypadkowo więc już kilkanaście godzin później sam Tusk przepraszał za to Polaków. Bo to właśnie przede wszystkim Polska doznała uszczerbku w wyniku tej wojny o krzesło. Dlatego właśnie Bronisław Komorowski uważał, że powinnością prezydenta jest unikanie uzewnętrzniania różnicy zdań. Od tego są gabinety i tam trzeba to robić – twardo bronić swoich racji, forsować swoje stanowiska. Natomiast na zewnątrz nie pokazywać sporu, żeby nie było despektu dla państwa. Nie chodziło o żadną obłudę. Takiej współpracy wymaga przecież konstytucja. Dostał pan zgodę od byłego prezydenta, by te spory tak otwarcie opisać. Ja wiedziałem jak ten obraz Komorowskiego, jako bezwolnego narzędzia w rękach Tuska, jest nieprawdziwy. Postanowiłem się z tym stereotypem rozprawić. Ale to wymagało przezwyciężania pewnej bariery, którą sam Bronisław Komorowski nałożył – właśnie bariery dyskretności. Ale i on sam już zrozumiał, że w imię prawdy historycznej o niektórych rzeczach trzeba powiedzieć głośno. Że warto ten makijaż zmyć. I ja to w swojej książce zrobiłem. Kwestia ""szorstkiej przyjaźni"" obu panów to jeden wątek. Ale jeszcze bardziej zaskakujące jest to, jak rozprawia się pan z kampanią wyborczą prezydenta Komorowskiego. Nie brakuje tam mocnych słów. Gdzie tkwił jej największy błąd? Grzechem pierworodnym, który na Bronisławie Komorowskim dość brutalnie się zemścił, było całkowite oddanie tej kampanii w ręce Platformy Obywatelskiej. To było zresztą poniekąd wymuszone, zgodnie z zasadą - kto daje pieniądze na kampanię, ten ją organizuję. PO nie była wtedy w zbyt komfortowej sytuacji – traciła w sondażach i wymyśliła sobie, że podreperuje swoją popularność, posiłkując się popularnością prezydenta. Pamiętajmy, że wtedy zaufanie do Bronisława Komorowskiego było o wiele większe niż do samej Platformy, prawie dwukrotnie większe. To sprawiło, że liderzy PO doszli do wniosku, że prezydent ma drugą kadencję w kieszeni i nie ma powodu zajmować się popularyzowaniem jego kandydatury. Lepiej wykorzystać tę popularność do zwiększenia poparcia dla samej Platformy. I to się szybko zemściło. Najlepszym przykładem był ten idiotyczny pomysł 16 ""Bronkobusów"". W kampanii prezydenckiej startuje jedna osoba i okręt flagowy może być tylko jeden. A tu zarządzono, że będzie ich 16. Wiadomo, że prezydenta nie podzielimy na 16 kawałków. I potem dochodziło do sytuacji, że do jakiejś miejscowości przyjeżdżał taki ""Bronkobus"" i wszyscy uważali, że za chwilę wysiądzie z niego prezydent. A tu niespodzianka! W drzwiach pojawiał się poseł czy miejscowy samorządowiec, którego wszyscy mieli po dziurki w nosie i tylko czekali na wybory, żeby mu podać czarną polewkę. Szybko okazało się, że ta stratega nie spopularyzowała PO, ale ściągnęła notowania Komorowskiego w rejony, które zajmowała Platforma. To wystarczyło, by te wybory przegrać. W wyborach prezydenckich wszyscy grają na prezydenta. Dlatego właśnie Aleksander Kwaśniewski wygrał w pierwszej turze w 2000 roku. Mądra partia, mniej popularna niż jej kandydat, chowa się w jego cieniu. Robi kampanię, ale nie stemplując jej swoimi znakami. A PO tak ostemplowała kampanię Bronisława Komorowskiego, że zredukowała jego poparcie i zafundowała mu porażkę. Chcesz być na bieżąco z najważniejszymi informacjami dnia? Polub Onet Wiadomości na Facebooku! Błędów jednak było więcej. Zgadza się. W sytuacji, gdy jego poparcie zaczęło spadać, to i sam prezydent zaczął zachowywać się bardziej nerwowo. Popełniał coraz więcej błędów. Piszę o tym otwarcie. Sam za największy błąd uważam decyzję o zarządzeniu referendum. To było tuż po pierwszej turze. Choć jest to czysto intuicyjne, bo nie ma dokładnych badań, ale mam takie przeczucie, że gdyby nie ta nieszczęśliwa decyzja, to być może ten wynik byłby inny. Teza nie do zweryfikowania, ale wciąż uważam, że to był błąd. Ostatni z bohaterów książki, urzędujący prezydent Andrzej Duda, jest opisany w sposób nieco odmienny – nie w formie odrębnego rozdziału, ale epilogu. Skąd taka decyzja? Jak już wspominałem, każda z prezydentur miała swoje blaski i cienie. Moim zdaniem, w przypadku wszystkich prezydentur było jednak tych blasków więcej. Może z wyjątkiem właśnie Andrzeja Dudy, choć zastrzegam, że niechętnie ten epilog napisałem. Dlaczego? Cała książka nosi tytuł ""Strażnicy Rzeczypospolitej"". Uważam, że wszyscy prezydenci, poczynając od Jaruzelskiego, a na Komorowskim kończąc, chcieli być i w mniejszym czy większym stopniu takimi strażnikami byli. Potrafili rozgraniczyć interes państwa, od interesu środowiska, z którego się wywodzili. Natomiast Andrzej Duda całkowicie utożsamił interes Rzeczypospolitej z interesem partii, z której pochodzi – czyli z interesem PiS. Na tym polega kłopot i dramat tej prezydentury. Pomiędzy urzędem prezydenta, który dba o całą Rzeczpospolitą, a interesem partyjnym jest przepaść. Z samego terminu ""partia"" wynika pewien partykularyzm – ""pars"", czyli po łacinie ""część"". Nie ma takiej partii, która reprezentowałaby interes całego społeczeństwa, chyba że w systemach totalitarnych. Społeczeństwo jest różnorodne, jeden lubi kolor czerwony, inny czarny, a kolejny – zielony. I nie ma takiego społeczeństwa, w którym wszyscy by lubili ten sam kolor. Urząd prezydenta jest tak pomyślany, że jest to prezydent od wszystkich kolorów. A szef partii, jest szefem ugrupowania od jednego koloru. Poza tym jako historyk wiem, że nie powinno się pisać pracy naukowej o procesie, który jeszcze się nie zakończył. My wtedy przystępujemy do pracy, gdy, jak mówił wieszcz, dany temat ""jak tytuń się uleży, jak figa ucukruje"". Prezydentura Andrzeja Dudy ciągle trwa i może ewoluować, więc ostateczny osąd może być inny, niż po roku czy dwóch. Dlatego też jego urzędowanie podsumowałem nie normalnym rozdziałem, ale właśnie epilogiem. Ale jednej rzeczy w książce nie zauważyłem - ani słowem nie wspomina pan o swojej przygodzie z wyścigiem do Pałacu Prezydenckiego. A wypada przypomnieć, że w 2009 roku zgłosił pan swoją kandydaturę. Możemy spekulować, ale w tym wyścigu mógł pan zmierzyć się ze swoim późniejszym szefem. Nie ma nawet o czym mówić i w książce nie ma o tym śladu. To zupełnie marginalna rzecz. Mój start nie wiązał się z realnym ubieganiem się o ten urząd, a bardziej z pewnym działaniem wewnątrz środowiska centrolewicowego. Tak to jest w kampaniach prezydenckich, że one przyciągają uwagę i są nierzadko wykorzystywane jako wstęp do innych rozgrywek. W tej fazie przedkampanijnej są takie e ruchy na scenie politycznej, różni ludzie deklarują chęć startu. Ja mam do tego epizodu stosowny dystans. Ale poruszył pan ważną rzecz – pisząc książkę, ja w ogóle miałem problem z kwestią mojego osobistego uczestnictwa w polityce. Co z tym zrobić? Zresztą uważny czytelnik dostrzeże, że zdecydowałem się, żeby moja osoba w ogóle się nie pojawiła w tej narracji. Nawet na najmniejszym marginesie. Skąd taka decyzja? Zrobiłem to bardzo rygorystycznie. Jest przecież jedna sytuacja, w której moje nazwisko wręcz powinno paść – chodzi o opis afery Rywina. To było kluczowe wydarzenie dla przetasowania się polskiej sceny polityczne i prezydenta Kwaśniewskiego. Oczywiście, mogłem o niej w ogóle nie pisać, ale wybrałem inny model. Jak pan zapewne dostrzegł, w książce w ogóle nie pada nazwisko przewodniczącego komisji śledczej. Ale na całą narrację nie ma to żadnego wpływu. Uważam, że to był dobry wybór. Bo to zawsze jest niebezpieczeństwo, że w takiej sytuacji człowiek będzie chciał wykorzystać okazję, nawet nieświadomie, by przedstawić się w korzystniejszym świetle.",Tomasz Nałęcz,
https://wiadomosci.onet.pl/kraj/aleksander-kwasniewski-mamy-do-czynienia-ze-zjawiskiem-rewolucyjnym/fsgwzjp,Aleksander Kwaśniewski: mamy do czynienia ze zjawiskiem rewolucyjnym,"- Zamiast łagodnej wymiany grup i elit mamy zjawisko dość rewolucyjne - powiedział dziś Aleksander Kwaśniewski w rozmowie z Jackiem Żakowskim dla radia TOK FM. Były prezydent stwierdził, że w Polsce przed 2015 rokiem dokonała się petryfikacja układu. Dojście PiS-u do władzy przyczyniło się do nastąpienia rewolucji kadrowej. - Kosztownej - podkreślił Kwaśniewski.","- Zmiana 2015 jest swoistą rewolucją kulturową, jest rewolucją kadrową - powiedział były prezydent. Dodał, że ""zamiast łagodnej wymiany grup elit mamy zjawisko dość rewolucyjne"". Oceniając rządy PiS-u podkreślił, że najgorszym skutkiem ostatnich dwuletnich rządów jest pogłębiający się podział społeczny. - Nie było takiego przed rokiem 1989 - zaznaczył Kwaśniewski. - Od 2005 roku tracimy umiejętność porozumienia ponadpartyjnego. Nie ma partnera po drugiej stronie - tylko wróg, którego należy zniszczyć. Utraciliśmy zdolność do wysłuchiwania się nawzajem - zaznaczył były prezydent. - Zniknęli dotychczasowi patroni dialogu: Kościół katolicki i środowiska autorytetów, teraz przywiązane do każdej ze stron - dodał. Kwaśniewski podkreślił w rozmowie z TOK FM, że dużą rolę powinien odgrywać tu prezydent. - To on powinien dbać o dialog ponad podziałami - zaznaczył. Dziennikarz rozmawiał z prezydentem także nt. potencjału zjednoczeniowego opozycji. - Bądźmy realistami. Ten potencjał istnieje - jest młode pokolenie polityków (...) ludzie dobrze wykształceni, rozważni politycznie, wrażliwi społecznie. Zostały dwa lata do wyborów. Już teraz jest czas na rozmowy wśród polityków opozycji - przekonywał były prezydent. Dodał: - Teraz jest czas na ""knucie"". - Mój apel jest taki: przez te najbliższe sześć miesięcy nie zajmować się sondażami, tylko rozmawiać. Szukać tego, co może być częścią wspólną. To jest też czas, by pokazać nowe twarze - które są, tylko wymagają większej reklamy - zakończył Kwaśniewski. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Były prezydent Aleksander Kwaśniewski był dziś gościem Poranka radia TOK FM,
https://wiadomosci.onet.pl/tylko-w-onecie/sledztwo-w-sprawie-majatku-kwasniewskich-przedluzone/g5wsxn7,Śledztwo w sprawie majątku Kwaśniewskich przedłużone,"Prokuratura przedłużyła śledztwo w sprawie majątku Jolanty i Aleksandra Kwaśniewskich. W obozie władzy panuje przekonanie, że była prezydencka para ukrywa nielegalnie zdobytą fortunę.","Śledztwo w sprawie podejrzenia przestępstw skarbowych i prania pieniędzy przez Kwaśniewskich zostało wszczęte pod koniec minionego roku. Niedawno prokuratura zdecydowała się je przedłużyć do 3 grudnia, ale może być dalej przedłużane. — Trwa zaawansowane postępowanie dowodowe, w którego toku przesłuchiwani są kolejni świadkowie. Postępowanie w dalszym ciągu jest prowadzone w sprawie, a nie przeciwko konkretnym osobom — informuje prok. Ireneusz Kunert z Prokuratury Regionalnej w Katowicach, która prowadzi śledztwo. Śląska prokuratura to jedna z najbardziej zaufanych jednostek prokuratora generalnego Zbigniewa Ziobry. Co na to Kwaśniewski? — Zarówno ja, jak i moja żona rozliczamy się co roku z urzędem skarbowym i żadnych nieprawidłowości nie ma. Są na to dokumenty, które przecież można sprawdzić. W całej tej sprawie chodzi o to, by znaleźć bat na Kwaśniewskich — mówił kilka miesięcy temu Onetowi. Sprawa podejrzeń wobec majątku Kwaśniewskich ciągnie się od ponad dekady. Pretekstem do wszczęcia pierwszego formalnego postępowania w tej sprawie była rozmowa lidera SLD Józefa Oleksego z biznesmenem Aleksandrem Gudzowatym przeprowadzona jesienią 2006 r., czyli za poprzednich rządów PiS. Rozmowę nagrała ochrona Gudzowatego i taśma trafiła do mediów. Oleksy mówi na nagraniu, że Kwaśniewscy ukrywają część swojego majątku. Śledztwo zostało wszczęte w wakacje 2007 r. Szczególnie intensywnie CBA próbowało dowieść, że Kwaśniewscy posiadają willę w Kazimierzu Dolnym na podstawioną osobę. Prokuratura przeanalizowała wówczas wszystkie transakcje na kontach osób podejrzewanych o krycie prezydenckiej pary. Chodziło o przyjaciółkę Kwaśniewskiej Marię J., która była właścicielką willi od lat 80. oraz Marka Michałowskiego, ówczesnego szefa Budimeksu, który — wedle dokumentów — odkupił od niej dom za 1,5 miliona złotych we wrześniu 2007 r. CBA uważało, że to fikcyjna operacja. Michałowski miał być figurantem, a w rzeczywistości dom od Marii J. kupili Kwaśniewscy. Prokuratorzy sprawdzili operacje bankowe Michałowskiego i nie znaleźli transakcji, potwierdzających zapłatę za willę. Ustalono za to, że Maria J. zaczęła robić zakupy przekraczające jej dochody. CBA uznało, że wydawała pieniądze, które Kwaśniewscy zapłacili jej nielegalnie za przejęcie willi. Z inicjatywy prokuratury sprawą tą zainteresował się Urząd Kontroli Skarbowej w Lublinie. Równocześnie CBA założyło Marii J. podsłuch. Maria J. — która pozostawała opiekunką domu — miała się skarżyć synowi telefonicznie, że Kwaśniewscy zalegają z bieżącymi opłatami za prąd, wodę i ochronę domu. Kwaśniewska miała także instruować Marię J. przy przedłużaniu pakietu telewizji kablowej, by w pakiecie było „dużo kanałów sportowych dla Olka”. — Nie twierdzę, że te słowa nie padły, ale pytanie jest: w jakim kontekście. Nie jest tajemnicą, że my w tym domu często bywaliśmy — broni się Kwaśniewski. Podstawieni agenci na czele ze słynnym agentem Tomkiem — czyli późniejszym posłem PiS Tomaszem Kaczmarkiem — zastawili pułapkę na Kwaśniewskich. Latem 2009 r. agent Tomek podając się za biznesmena, złożył ofertę odkupienia domu za 3,1 mln zł — oficjalnie 1,6 mln zł plus dodatkowe 1,5 mln nielegalnie, w walizce. Gdyby walizka trafiła do Kwaśniewskich, byłby to dla CBA dowód, że to oni byli właścicielami willi i ukrywają dochody. Tyle że operacja zakończyła się kompromitacją. Syn Marii J. przełożył pieniądze z walizki, w której znajdował się nadajnik GPS, do bagażnika samochodu. W ten sposób CBA straciło możliwość ustalenia, do kogo trafią pieniądze. Ówczesny szef CBA Mariusz Kamiński — a dzisiejszy koordynator specsłużb — twierdzi, że po przerwaniu operacji, pieniądze z walizki zostały znalezione w siedzibie agencji Royal Wilanów, założonej przez Kwaśniewską w latach 90. Część bohaterów tej historii została skazana za przestępstwa skarbowe. Ale Kwaśniewskimi prokuratura się nie zajęła. — Wówczas śledczy prześwietlili wszystkie dokumenty finansowe i skarbowe. I nic nie znaleziono. Teraz po latach wraca się do tej sprawy w zasadzie bez żadnego racjonalnego powodu, bo żadne nowe fakty nie mają miejsca — oburzał się kilka miesięcy temu w rozmowie z Onetem Kwaśniewski. Rzeczywiście, po odzyskaniu władzy i przejęciu kontroli nad prokuraturą PiS wznowił dochodzenie, prześwietlając majątek Kwaśniewskich. Jak twierdzi prok. Ireneusz Kunert, Kwaśniewscy nie byli dotychczas w toku tej sprawy przesłuchiwani. To może oznaczać, że prokuratura liczy na to, że zgromadzi dowody, by przesłuchać ich już jako podejrzanych. — Zarzutu prania pieniędzy mnie i mojej żonie nie da się udowodnić, bo niczego takiego nie było — twierdzi Kwaśniewski. Przekonuje, że wraz z żoną miał propozycję kupna willi w Kazimierzu, lecz z niej nie skorzystał. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Jolanta Kwaśniewska i Aleksander Kwaśniewski,
https://wiadomosci.onet.pl/kraj/aleksander-kwasniewski-o-relacjach-z-lechem-walesa/xlxw83s,Aleksander Kwaśniewski o relacjach z Lechem Wałęsą,"- To są kompletne bzdury. Radziłbym Lechowi Wałęsie, żeby tak pisał i działał, aby później nie musiał przepraszać ludzi po śmierci - stwierdził na antenie TVN24 Aleksander Kwaśniewski na temat ostatnich słów Wałęsy. Były prezydent w swojej książce napisał, że podejrzewał Kwaśniewskiego o związki z Rosją, a w celu ich ujawnienia sprowokował akcję przeciwko Józefowi Oleksemu, który miał ""sypnąć Kwaśniewskiego"".","-Lech Wałęsa, poza sobą, nie potrafi mówić o ludziach w sympatyczny, wyważony sposób - ocenił Aleksander Kwaśniewski w programie ""Jeden na jeden"". Dodał, że nie podoba mu się typ opinii, jakie wygłasza były prezydent, jednak nie chcę z nim konfliktu i poda mu rękę. W obozie PiS toczy się dyskusja, czy w Polsce powinien obowiązywać system kanclerski, czy prezydencki. W opinii Aleksandra Kwaśniewskiego jest to komiczne. - Żyjemy w kraju, w którym nie mamy ani jednego, ani drugiego systemu. Dziś i tak mamy system nowogrodzki i to jest paranoja konstytucyjna. Mamy władzę poza systemem - stwierdził. Były prezydent skomentował sprawę konfliktu na linii Andrzej Duda - MON. - Wina jest po jednej stronie. Wybór takiego ministra od razu oznacza konflikt. Antoni Macierewicz to człowiek konfliktu - ocenił Kwaśniewski. Nie przewiduje on jednak, że obecny minister obrony może zostać zdymisjonowany. Wpływ na to ma jego działalność w sprawie Smoleńska, dzięki czemu kontroluje pewną część elektoratu. - Jestem bardziej po stronie Dudy, choć to, co zaproponował, to nie jest antidotum. Zapisy nadal są niekonstytucyjne i dalej jest to czystka w KRS i SN. Jest to zgniły kompromis, aby obie strony wyszły z twarzą - skomentował Aleksander Kwaśniewski projekty Andrzeja Dudy dotyczące sądownictwa. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/aleksander-kwasniewski-dwie-kadencje-pis-prawdopodobne/4962bk0,Aleksander Kwaśniewski: dwie kadencje PiS prawdopodobne,"- Dwie kadencje PiS wydają się bardziej prawdopodobne niż jedna - powiedział Aleksander Kwaśniewski. Były prezydent w rozmowie z tygodnikiem ""Wprost"" skrytykował także opozycję za brak alternatywnego programu. Widzi również szansę w Robercie Biedroniu, który może zostać liderem lewicy.","Były prezydent negatywnie ocenia projekty ustaw autorstwa Andrzeja Dudy. - To zgniły kompromis. Efekt kalkulacji prezydenta, do jakiego stopnia może się wybić na niezależność, a jednocześnie nie podpaść za bardzo swojemu obozowi - stwierdził. Kwaśniewski krytykuje pomysł przeprowadzenia referendum konstytucyjnego. Przypomina także, że większość inicjatorów referendów ponosiło porażki. Za przykłady podaje Matteo Renziego, Jaquesa Chiraca i Davida Camerona. Aleksander Kwaśniewski przyznał, że zdarza mu się doradzać politykom opozycji. - Tłumaczę, że opozycja nie może budować swej pozycji wyłącznie jako kontra do PiS. Chyba w największym stopniu ten błąd popełnia Grzegorz Schetyna. Dziś nie wystarczy być anty-PiS-em, trzeba pokazać alternatywny program - ocenił. Jednocześnie dodał, że obecnie żadna partia tego nie pokazuje. - Jeśli miałbym przewidywać przyszłość, dwie kadencje PiS wydają mi się dziś bardziej prawdopodobne niż jedna - stwierdził. Były prezydent został również zapytany o szanse na zjednoczenie lewicy. - Szczerze mówiąc, nie bardzo w nie wierzę. Mówię to z żalem, ale trudno mi sobie wyobrazić porozumienie Włodzimierza Czarzastego i Adriana Zandberga. Lewicy brakuje dialogu, za dużo tam wzajemnych uprzedzeń - ocenił. - Ma talent, umie zjednywać ludzi. Ma wszelkie szanse, żeby być poważnym polskim politykiem, do prezydentury kraju ma jednak jeszcze daleką drogę - tak o Robercie Biedroniu wypowiedział się Kwaśniewski. - Jeśli nawet nie wygra wyborów prezydenckich, ale uzyska w nich dobry wynik, może zostać naturalnym liderem lewicy - dodał. Kwaśniewski ocenił, że jeśli będzie odpowiednia atmosfera, to w wyborach prezydenckich w 2020 roku mógłby ""na zwieńczenie swojej kariery politycznej"" wystartować Jarosław Kaczyński. Warunkiem, zdaniem byłego prezydenta, byłby jednak sukces PiS w wyborach parlamentarnych w 2019 roku. Więcej w dzisiejszym wydaniu ""Wprost"". Chcesz być na bieżąco z najważniejszymi informacjami dnia? Polub Onet Wiadomości na Facebooku!",Aleksander Kwaśniewski,
https://wiadomosci.onet.pl/kraj/aleksander-kwasniewski-najtrudniejsza-przeszlosc-nie-powinna-niszczyc-szans-na-dobra/xd4vjzg,Aleksander Kwaśniewski: najtrudniejsza przeszłość nie powinna niszczyć szans na dobrą przyszłość,"Niezmiennie potrzebny jest dialog, dobra wola i zrozumienie, że najtrudniejsza przeszłość nie powinna niszczyć szans na dobrą przyszłość - czytamy w komentarzu gościnnym Aleksandra Kwaśniewskiego w Deutsche Welle.","Przewidywalność w czasie chaosu, odpowiedzialność w czasach niebezpiecznych, odwaga decyzji w czasach nowych i nieznanych wyzwań. Takie w hasłowym skrócie są moje oczekiwania wobec Niemiec. Czy wyborcy niemieccy myślą podobnie zobaczymy wkrótce. Wybory w Niemczech nie wywołują takich emocji jak wcześniejsze w Holandii, Anglii czy Francji. I bardzo dobrze. Krajobraz polityczny jest dość stabilny i to daje nam w Europie pewność, że główne kierunki polityki nie zmienią się. To ważne, bowiem ostatnie lata są pełne turbulencji, zjawisk kryzysowych, fali populizmu, wzmacniającego się egoizmu narodowego w wielu krajach oraz rosnącej słabości tradycyjnych partii i elit politycznych. Niemcy, nie wolne od niekorzystnych zjawisk, pozostają miejscem, które zachowuje stabilność, wierność wartościom europejskim i posiada niezbędny potencjał, żeby sprostać trudnym problemom. Wyborów oczekuję jednak z niecierpliwością wynikającą z przekonania, że z rozwiązaniem piętrzących się kłopotów w Europie i poza nią dłużej uciekać nie można. Po wyborach oczekuję rychłych projektów wzmocnienia integracji oraz ich szybkiej realizacji. Europa - jak nigdy wcześniej  - potrzebuje pierwszoplanowego i silnego niemieckiego zaangażowania. Do odegrania kluczowej roli predestynuje Niemcy pozycja największego europejskiego mocarstw gospodarczego, doświadczenie państwa ""motoru"" - wraz z Francją – integracji europejskiej oraz wynikające         z historii wyczulenie i rozumienie problemów Europy Środkowej i Wschodniej. Niemcy posiadają ugruntowany autorytet w polityce międzynarodowej, zaś niemiecki pragmatyzm może sprzyjać wzmocnieniu ważnych dla całej Europy relacji transatlantyckich. Szereg europejskich problemów trzeba rozwiązywać równocześnie. Na pierwszy plan wysuwają się kwestie związane z wielką falą migracyjną. Migracje pobudziły w Europie ruchy odśrodkowe oraz wzrost populizmu i nacjonalizmu. Tłem dla migracji są konflikty na obszarach okalających Europę oraz demograficzny boom w Afryce, który wymaga wielkiego programu dla tego kontynentu. Drugi priorytetowy temat to rozwój europejskiej współpracy obronnej i skoordynowana walka z terroryzmem to interes wszystkich. Trzeci to pokonanie konsekwencji kryzysu ekonomicznego ostatnich lat -  rosnących nierówności, bezrobocie młodych, załamanie zaufania do instytucji wolnego rynku. Po czwarte trzeba podjąć reformy, które pomogą Europie skutecznie konkurować w zmieniającym się świecie, to wymaga nakładów na edukację, badania naukowe, nowe technologie, skutecznych metod ich wdrażania. Stawka jest wysoka. Spór między zwolennikami europejskiej integracji a populistami i nacjonalistami będzie trwał, wzmagał się. Od Niemiec oczekuję, że będą stać na straży jedności Europy i jej fundamentalnych wartości, nawet jeżeli będzie to Europa różnych prędkości, że będą przeciwko wznoszeniu barier, pogłębianiu podziałów, rosnącemu protekcjonizmowi, polityce wykluczenia. I na koniec – Polska i Niemcy. Jestem dumny, że byłem częścią wielkiego projektu polsko-niemieckiego pojednania. Po ponad tysiącu lat trudnego sąsiedztwa jesteśmy razem w UE i NATO. Jesteśmy sojusznikami. To zobowiązuje. Demokracja ma swoje różne okresy i epizody, ale niezmiennie potrzebny jest dialog, dobra wola i zrozumienie, że najtrudniejsza przeszłość nie powinna niszczyć szans na dobrą przyszłość. Oczekuję, że Niemcy po wyborach taki dialog i współpracę w atmosferze i realiach, które stworzyliśmy po 1989 r. będą prowadzić, a odzew z Polski będzie bardziej pragmatyczny i europejski a niżeli w ostatnich dwóch latach.",Były prezydent Polski opublikował komentarz w niemiecki Deutsche Welle,
https://wiadomosci.onet.pl/kraj/kwasniewski-o-reparacjach-wojennych-nie-nalezy-sie-kopac-z-niemcami/znqt5t3,Kwaśniewski o reparacjach wojennych: nie należy się kopać z Niemcami,"Absolutnie nie należy się dzisiaj kopać z Niemcami. Nie należy psuć stosunków, walczyć o rzeczy niemożliwe do osiągnięcia - powiedział były prezydent Aleksander Kwaśniewski, odnosząc się do kwestii reparacji.","- Absolutnie nie należy się dzisiaj kopać z Niemcami. Nie należy psuć stosunków, walczyć o rzeczy niemożliwe do osiągnięcia. Należy cieszyć się, że nareszcie mamy z Niemcami normalne, sąsiedzkie relacje i że jesteśmy dla nich partnerem gospodarczym; większym niż Rosja. To zadziwiające, ale mamy większe obroty handlowe z Niemcami niż Rosja - powiedział na antenie TVN 24 BiS Aleksander Kwaśniewski pytany o reparacje wojenne. Były prezydent odniósł się do tego, co dziś mówi się w Polsce na temat reparacji od Niemiec. - To nie jest obliczone na tych weteranów, którzy przeżyli wojnę. To jest obliczone na tych, którzy nie mają pamięci historycznej, którymi łatwo manipulować. Bo wywołanie takiego ducha: że nam się należą pieniądze, a ktoś nam nie daje - to stwarza właśnie taką merkantylną reakcję: no to ma dać. A to, że jest to w ogóle nie do uzyskania, że jest niemożliwe i że zepsuje relacje, które mają dużo większy wymiar niż tylko pieniądze, to o tym się w ogóle nie mówi - ocenił Kwaśniewski. Przypomniał też, że jako prezydent uczestniczył w 2004 roku w ostatnim etapie rozmów na temat odszkodowań wojennych od Niemiec. - To, co załatwialiśmy ze Schroederem (...) to była kwestia odszkodowań wobec pracowników przymusowych. I to zostało załatwione, mimo że kanclerz Schroeder był pod silnym naciskiem, by tego nie robić, bo były umowy z 1953 roku. I wtedy deklaracja obu stron była taka, że sprawy politycznie i prawnie są załatwione - podkreślił Kwaśniewski. W jego opinii pamięć o krzywdzie, jakiej Polacy doznali ze strony Niemców w trakcie II wojny światowej, zawsze będzie żywa. - Roszczenia w rozumieniu, że jesteśmy ofiarami II wojny światowej i Niemcy zrobili nam dużo krzywdy, będą w naszej świadomości istniały zawsze. Niemcy pamiętają o swojej winie. Powinniśmy być bardzo precyzyjni ws. podtrzymania moralnej odpowiedzialności Niemców, ale w sposób odpowiedzialny, pamiętając o tym, co udało się osiągnąć. Nie powinniśmy pomijać polsko-niemieckiego pojednania. To ma większą wartość niż wymyślone miliardy odszkodowań – powiedział i zapewnił, że ""pokój z Niemcami jest więcej wart niż pieniądze"". Pytany o słowa marszałka Stanisława Karczewskiego ws. reparacji, powiedział, że ""to podejście więcej niż kupieckie"". - Z tego nic dobrego nie wyniknie - zapewnił. - Nie chcę być rzecznikiem Niemiec, chcę być rzecznikiem polskiego interesu narodowego. Nie chcę podlegać szantażowi patriotycznemu, który (...) mówi, że każdy, kto powie inne zdanie, że Niemcy są źli i są nam winni pieniądze, to zdrajca lub szpieg. To nie ma sensu - dodał. Kwaśniewski był pytany także o to, jak miałyby być obliczane reparacje. - Rachunek jest bardzo skomplikowany - ocenił. Według niego pomiędzy Polską a Niemcami nie będzie żadnych rozmów w sprawie odszkodowań. - Niemcy mówią, że temat jest wyczerpany, a Polska chce wracać do tematu. Trzeba by więc zwrócić się do trybunałów międzynarodowych - powiedział Kwaśniewski.",Aleksander Kwaśniewski,
https://wiadomosci.onet.pl/kraj/kwasniewski-partia-prezydencka-moze-przeorac-polska-scene-polityczna/8e2jv90,"Kwaśniewski: partia prezydencka może ""przeorać"" polską scenę polityczną","- Wokół prezydenta Dudy może się zgromadzić pewien obóz i to ""przeora"" polską scenę polityczną - mówił Aleksander Kwaśniewski w Radiu Zet. Były prezydent zaznaczył jednocześnie, że jego zdaniem taki scenariusz jest mało prawdopodobny.","Gość Konrada Piaseckiego skomentował spór wokół reformy sądownictwa. - Skończy się on jakimś kompromisem, bliżej ""PiS-owskim"" niż prezydenckim - stwierdził Kwaśniewski. - Co będzie dalej (ws. reformy sądów - red.), to dobre pytanie. Prawdziwa batalia zaczyna się w tej chwili. Jeżeli prezydent będzie twardo bronił swojego stanowiska, to dobrze - ocenił Kwaśniewski. Były prezydent przyznał też, że Andrzej Duda wybija się na niezależność, choć ""wyrywanie się spod wpływów prezesa PiS to nie jest chleb z masłem"". Kwaśniewski mówił też, że nie został zaproszony do komitetu organizacyjnego obchodów setnej rocznicy odzyskania przez Polskę niepodległości. - Nie było zaproszenia ani wobec mnie, ani małej grupy trzech byłych prezydentów. Uważam, że to nie buduje wspólnoty. Powinien być taki gest ze strony Dudy - ocenił gość Radia Zet. Kwaśniewski mówił też o polskiej opozycji. - Jest za bardzo podzielona i za mało jest świeżego pomysłu, który byłby alternatywą dla tego, co jest. Dzisiaj jednoczenie to dyskusje zastępcze. Ważne, żeby był dialog. Samo hasło, że trzeba odsunąć PiS od władzy, to za mało. Dobre idee polityczne są konieczne - powiedział Aleksander Kwaśniewski w Radiu Zet. 24 lipca Andrzej Duda zawetował ustawy o Krajowej Radzie Sądownictwa i Sądzie Najwyższym. Argumentował to między innymi nadmiernymi - jego zdaniem - kompetencjami ministra sprawiedliwości, zapisanymi w ustawach. Równocześnie zapowiedział przygotowanie swoich projektów w ciągu dwóch miesięcy od weta.",Aleksander Kwaśniewski,
https://wiadomosci.onet.pl/kraj/aleksander-kwasniewski-ke-ma-prawo-ukarac-polske/e11s5k3,Aleksander Kwaśniewski: KE ma prawo ukarać Polskę,"- Sprawa śledztwa IPN ws. Wałęsy jest kolejną tragedią i to kolejne PiS-owskie kłamstwo - powiedział Aleksander Kwaśniewski. Były prezydent dodał, że liderem ""Solidarności"" był Lech Wałęsa, a nie Lech Kaczyński. W programie ""Kropka nad i"" na antenie TVN24 Kwaśniewski stwierdził, że KE ma prawo ukarać Polskę. Były prezydent odniósł się także do sprawy reparacji od Niemiec, które uznał za ""nierealistyczny cel"".","- Nie chciałbym, żeby KE ukarała nas, jednak ma do tego prawo. UE ma prawo monitorowania sytuacji demokracji w różnych krajach. Dziś z tego korzysta, bo ma do tego powody. To, co stało się z TK i sądownictwem, to są dowody, że nie stosujemy i omijamy konstytucję - stwierdził Kwaśniewski. Dodał, że czeka na to, jak będą wyglądały ustawy, które zaproponuje Andrzej Duda oraz na to, co stanie się z nimi w Sejmie. Aleksander Kwaśniewski stwierdził, że w obecnej sytuacji ""Polska marginalizuje swoją pozycję w Europie"". - Badania pokazują, że Polacy chcą być w UE i można powiedzieć, że PiS idzie pod prąd. Wyszliśmy z głównego nurtu, na naszych oczach rozpada się Grupa Wyszehradzka i zostaniemy sami. Uważam, że jak przyjdzie co do czego to Viktor Orban, który jest pragmatyczny, nie będzie chciał szarżować na rzecz swoich polskich bratanków - ocenił. Kwaśniewski dodał także, że ""najwięksi w Europie nie chcą sankcji dla Polski, bo wiedzą, że to broń obosieczna"". Były prezydent zaapelował do Beaty Szydło i Emmanuela Macrona o to, aby zaczęli mówić o wspólnych zyskach, ""a nie o tym, kto komu nadepnął na odcisk"". Jednocześnie skrytykował polski rząd za politykę zagraniczną. - Twarda polityka nic nam nie da, oprócz tego, że spodoba się twardemu elektoratowi PiS - powiedział Kwaśniewski. - Reparacje są nierealistycznym celem. Nie da się ich poważnie omawiać - ocenił były prezydent. Kwaśniewski na antenie TVN24 odniósł się także do konfliktu między Antonim Macierewiczem a Andrzejem Dudą. - Szef MON nigdy nie uznał zwierzchnictwa prezydenta. A prezydent zrozumiał, że albo abdykuje, albo będzie miał na coś wpływ. Konstytucja mówi wprost, że w sprawie wojska prezydent współpracuje z ministrem obrony. Na końcu powinni się spotkać i dogadać - powiedział.",Aleksander Kwaśniewski,
http://wiadomosci.onet.pl/kraj/aleksander-kwasniewski-o-trzech-plaszczyznach-porozumienia-dla-opozycji/2wdepn8,Aleksander Kwaśniewski o trzech płaszczyznach porozumienia dla opozycji,"- Jeżeli szukamy szansy na wyjście z niebezpiecznego zakrętu, współpraca środowisk, które są przeciwko PiS, jest koniecznością - stwierdził w programie ""Tomasz Lis."" Aleksander Kwaśniewski. Były prezydent w rozmowie z redaktorem naczelnym ""Newsweeka"" wymienił trzy kwestie, które jego zdaniem powinny zjednoczyć opozycję. - Demokratyczne instytucje, Europa, odsunięcie PiS od władzy - wyliczał.",,,
https://wiadomosci.onet.pl/kraj/aleksander-kwasniewski-o-wystapieniu-beaty-szydlo/h7kbzpq,Aleksander Kwaśniewski o wystąpieniu Beaty Szydło,"Słowa kierowane do UE to są kłamstwa. Ze strony polskiej premier nie słyszę empatii - powiedział w programie ""Fakty po faktach"" TVN24 Aleksander Kwaśniewski, odnosząc się do wystąpienia sejmowego Beaty Szydło. - Dzisiaj słuchając pani premier zrozumiałem, że w Polsce urodziła się nasza wersja madame Le Pen. To jest ten język, to są dokładnie te same argumenty - stwierdził. Były prezydent skrytykował także retorykę polskiego rządu w sprawie relokacji uchodźców. - Niedobrze mi się robi, jak tego słucham - przyznał.","Aleksander Kwaśniewski w programie ""Fakty po faktach"" skomentował działania rządzących po ujawnieniu przez ""Superwizjer"" dramatycznych okoliczności śmierci Igora Stachowiaka na wrocławskiej komendzie. - Satysfakcją dla rodziny powinny być jasne słowa przeprosin. Pamiętamy, jak często w innych przypadkach ministrowie tego rządu interweniowali natychmiast. Były konferencje prasowe itd. - stwierdził. Były prezydent porównał reakcję rządzących do sytuacji po śmierci Magdaleny Żuk. - Ta sprawa też będzie trwała długo, ale akcja rządowa była szybka, bo liczono na punkty i zyski na popularności. Myślę, że był też taki dosyć nieprzyzwoity podtekst, że być może uda się to skierować w stronę oskarżenia innych, obcych, islam - dodał. Jak ocenił Kwaśniewski, to co się dzieje ws. śmierci Igora Stachowiaka jest ze strony rządzących hipokryzją. - Rozumiem, że trudne sprawy wyjaśnia się długo, ale przez rok nie uczyniono w tu niczego - stwierdził. Sprawy przekazywane są osobom niekompetentnym - to jest mój zarzut do władz - ocenił Kwaśniewski. Były prezydent podkreślił, że jego zdaniem w Polsce nie ma teraz powodów, by z najważniejszych stanowisk miało miejsce ""rewolucyjne wymiatanie"". - Ta władza nie urodziła się wczoraj. To nie są ludzie, którzy nie byli elitami. Ich rewolucyjny zapał polega na konsolidowaniu swojej władzy - powiedział. Kwaśniewski odniósł się także do kontrowersji wokół szefa MON Antoniego Macierewicza. - Stopień upartyjnienia spraw kadrowych w wojsku jest nie do zaakceptowania. Za to bym zwolnił ministra Macierewicza. Jesteśmy w takiej sytuacji na świecie, że opowiadanie, że rozbudujemy siły i za parę lat sami się obronimy, jest nieprawdziwe. Dzieje się źle, jest chaos, nie mamy zagwarantowanego bezpieczeństwa - ocenił Kwaśniewski. Pytany o dzisiejsze wystąpienie premier Szydło, która podczas debaty nad wotum nieufności dla szefa MON odniosła się do wczorajszego zamachu w Manchesterze, były prezydent nie krył oburzenia. - Te słowa kierowane do UE to są kłamstwa. Ze strony polskiej premier nie słyszę empatii - stwierdził. - Dzisiaj słuchając pani premier zrozumiałem, że w Polsce urodziła się nasza wersja madame Le Pen. To jest ten język, to są dokładnie te same argumenty - ocenił. Kwaśniewski odniósł się także do sprawy relokacji uchodźców. - W UE obowiązuje zasada ciągłości - i słusznie - dodał. Były prezydent skrytykował także retorykę polskiego rządu w tej sprawie. - Niedobrze mi się robi, jak tego słucham - podsumował. - Polska nie zgodzi się na żadne szantaże ze strony Unii Europejskiej. Nie będziemy uczestniczyć w szaleństwie brukselskich elit. My chcemy pomagać ludziom, a nie elitom politycznym - podkreśliła podczas dzisiejszego wystąpienia w Sejmie premier Szydło. Jak mówiła rząd PiS uważa, że ""najskuteczniejsza pomoc jest tam, gdzie ten problem ma swój początek"". -Chcemy pomagać i pomagamy i będziemy rozwijać pomoc humanitarną - zapewniła. Premier apelowała również do elit politycznych w Europie. - Mam odwagę zadać elitom politycznym pytanie w Europie: dokąd zmierzacie, dokąd zmierzasz, Europo? Powstań z kolan i obudź się z letargu, bo w przeciwnym razie codziennie będziesz opłakiwała swoje dzieci - mówiła premier. - Jeżeli nie dostrzegacie tego, że dzisiaj zagrożenie terrorystyczne jest faktem, który każdego dnia może dotknąć każde państwo w Europie i uważacie, że Polska nie powinna się bronić, to idziecie ręka w rękę z tymi, którzy wymierzają tę broń przeciwko Europie, przeciwko nam wszystkim - powiedziała szefowa rządu zwracając się do opozycji. Wskazała, że ""bezpieczna Polska to wielkie zadanie i nie wolno go wykorzystać do bieżącej politycznej awantury, nie wolno tego robić, bo spokój i bezpieczeństwo obywateli nigdy nie może być zakładnikiem politycznego cynizmu"". - Dlatego chcę powiedzieć o tym, co jest dla nas fundamentalne, co dziś, szczególnie po wydarzeniach, które miały miejsce w Manchesterze, po kolejnym ataku terrorystycznym, kiedy zginęli niewinni ludzie - mówiła premier. Wskazała, że zamachowcy uderzyli w niewinnych ludzi, w tym w dzieci. - Chcecie się na to zgodzić, chcecie doprowadzić do tego, by Polska była bezbronna? Dzisiaj ta debata nad wotum nieufności wobec ministra obrony jest przede wszystkim debatą nad stanem bezpieczeństwa Polski. Tak, my to bezpieczeństwo z dnia na dzień odbudowujemy i nie dopuścimy do tego, żeby polskie dzieci nie mogły bezpiecznie pójść do klubu, do szkoły czy na plac zabaw. Nigdy się na to nie zgodzimy - oświadczyła premier. Premier mówiła również, że nie ma nic cenniejszego niż wolność ojczyzny i bezpieczeństwo Polaków. - I właśnie Antoni Macierewicz jest tym politykiem, który gwarantuje, że polska armia zostanie odbudowana, będzie sprawna, będzie silna, będzie ważnym elementem Sojuszu Północnoatlantyckiego, i będziemy mogli się czuć bezpiecznie, my, tutaj w Polsce - powiedziała szefowa rządu. - Ale bezpiecznie będzie mogła czuć się Europa, bo bycie w UE, to nie znaczy zgadzanie się na poprawność polityczną, tylko to jest branie odpowiedzialności również wtedy, kiedy elity polityczne w Brukseli tej odpowiedzialności brać nie mogą, zaślepione poprawnością polityczną – dodała premier. Oświadczyła, że Polska nie da się zaszantażować i nie ulegnie poprawności politycznej. - Czas wreszcie powiedzieć sobie jasno, że Polska będzie bezpieczna wtedy, kiedy będzie miała silną armię, kiedy wszystkie służby będą odpowiednio przygotowane, wyposażone do tego, by bronić bezpieczeństwa Polaków – mówiła Szydło. - Musimy sobie wszyscy odpowiedzieć na tej sali, wszyscy w Europie: czy chcemy polityków, którzy mówią, że musimy przyzwyczaić się do ataków, a zamachy terrorystyczne, nazywając je incydentami, czy chcemy polityków silnych, którzy dostrzegają zagrożenie i skutecznie z nimi walczą, a takim jest Antoni Macierewicz – oświadczyła premier.",Aleksander Kwaśniewski,
https://wiadomosci.onet.pl/kraj/aleksander-kwasniewski-ujawnia-kulisy-prac-nad-konstytucja/myc8kjc,Aleksander Kwaśniewski ujawnia kulisy prac nad konstytucją,"Były prezydent Polski Aleksander Kwaśniewski w wywiadzie dla tygodnika ""Przegląd"" wspominał prace nad kształtem obecnej konstytucji. Wyraził też obawy, że PiS zamierza podporządkować sobie ustawę zasadniczą pod swoje rządy: - Erdoğan i Putin ze swoimi pomysłami będą przy nich wyglądać jak wielcy demokraci. To będzie już tak niedemokratyczne, że nie da się tego obronić przed Radą Europejską, przed Komisją Europejską, przed światem – mówił.","Panie prezydencie, wszyscy chcą bronić konstytucji z 1997 r.! I lewica, i Platforma, i Nowoczesna… Jest pan zadowolony? Czuję przede wszystkim satysfakcję, że 20 lat temu dobrze odczytaliśmy sytuację i uznaliśmy, że tylko w tamtej kadencji, 1993-1997, była możliwość zbudowania większości konstytucyjnej. I to się udało, konstytucja jest rzeczywiście demokratyczna, z szerokim zakresem praw i wolności obywatelskich. W dodatku przetrwała 20 lat, co w polskich warunkach nie jest normą. Najdłużej, bo 24 lata, obowiązywała ta z 1952 r. Tylko że nią władza się nie przejmowała. Konstytucja 3 maja, którą czcimy, w ogóle nie weszła w życie i przyśpieszyła rozbiór Polski, Konstytucja marcowa z 1921 r. została obalona zamachem majowym, a kwietniowa z 1935 r. była antydemokratyczna. Następną już pisano z uwagami Józefa Stalina. Historia polskich konstytucji jest mało szczęśliwa. I oto mamy ustawę zasadniczą, która działa przez 20 lat, moim zdaniem – dobrze. Jest ona też pierwszą i jedyną przyjętą przez ogólnonarodowe referendum. Oczywiste więc, że z tego powodu jestem dumny, jako jeden ze zbiorowych ojców tego dzieła. Jako przewodniczący komisji konstytucyjnej, a później jako prezydent, który uczestniczył w pracach nad nią. Napisanie konstytucji, a potem jej uchwalenie nie jest łatwe. Musi być sprzyjający moment, musi się zgrać ileś czynników. Tak było w tamtym czasie? W roku 1989 zmieniliśmy ustrój polityczny państwa. Opieranie nowego ustroju Polski na szczątkach wcześniejszej konstytucji i na tzw. Małej Konstytucji, która określała rolę i relacje naczelnych organów państwa, było skazywaniem się na prowizorkę, bardzo zresztą nieefektywną. Pomogły nam trochę błędy prawicy, której ugrupowania w roku 1993 nie przeszły do parlamentu. W Sejmie mieliśmy więc nadreprezentację SLD, PSL i jeszcze Unii Pracy; te trzy ugrupowania tworzyły już większość konstytucyjną. To ułatwiało sprawę. Miałem przeczucie, że w takiej sytuacji można konstytucję uchwalić i dlatego bardzo zabiegałem, żeby zostać przewodniczącym komisji konstytucyjnej. Choć mój optymizm zderzał się z wątpliwościami sceptyków. Pamiętam rozmowę z Bronisławem Geremkiem, który w poprzedniej kadencji był przewodniczącym komisji konstytucyjnej i który wieszczył: ""To nie ma prawa się udać"". Mazowiecki z kolei, który później odegrał piękną rolę w pracach nad konstytucją, mówił: ""Wie pan, to będzie niedobrze, bo ten Sejm jest taki jednoboki"". Owszem, to była prawda, ale wyszliśmy z tego bardzo dobrym pomysłem. Otóż zmieniając ustawę o sposobie przyjmowania konstytucji, dołączyliśmy wszystkie projekty zgłoszone w poprzedniej kadencji. Chociaż w Sejmie obowiązuje zasada dyskontynuacji, czyli na zakończenie kadencji wszystkie niezałatwione sprawy idą do kosza. A my przejęliśmy projekty z poprzedniej kadencji. W związku z tym pracowaliśmy nad siedmioma projektami, łącznie z tym Alicji Grześkowiak, mówiącym o wyższości prawa naturalnego nad prawem stanowionym. Mało tego, wprowadziliśmy też możliwość wniesienia tzw. projektu ludowego, czyli przez zbieranie podpisów. Solidarność to wykorzystała i wniosła swój projekt. Czyli maksymalnie spluralizowaliśmy procedurę stanowienia konstytucji. I – co też ważne i co dedykuję obecnie myślącym o nowej konstytucji – poświęciliśmy na to cztery lata. A ponieważ pracowaliśmy również nad projektami z poprzedniej kadencji, to de facto mowa o pracy trwającej sześć lat. Tak zresztą do dziś uważam – uruchamiając debatę konstytucyjną, trzeba myśleć w perspektywie kilku lat, a nie kilku miesięcy, jak prezydent Duda. Mówienie o konstytucji, że będziemy tak debatować, by mieć projekt na lato przyszłego roku, jest niedojrzałe i niepoważne. Przystępując do prac nad konstytucją, miał pan swoją wizję, do której przekonywał innych, czy przyjął pan zasadę, że komisja pracuje wspólnie? To była oczywiście poważna dyskusja. Teraz w czasie wyjazdów spotykam się ze studentami i oni pytają, jakie punkty były kontrowersyjne. Otóż tak naprawdę jedynym punktem niewywołującym różnicy zdań był artykuł mówiący, że stolicą Polski jest Warszawa. Cała reszta była sporem. Mniejszym lub większym. Stosunkowo szybko ustaliliśmy określenie definiujące sens ustroju państwa – że Polska jest demokratycznym państwem prawa, urzeczywistniającym zasady sprawiedliwości społecznej. Za to niemal do końca kontrowersyjne były relacje państwo-Kościół. Kontrowersje wzbudzały relacje naczelnych organów władzy, czyli prezydenta, rządu, parlamentu, oraz kwestie zakresu wolności i praw obywatelskich. A także możliwość delegowania uprawnień ze strony państwa polskiego na rzecz organizacji międzynarodowej. W domyśle była to Unia Europejska, ale pamiętajmy: mówiliśmy o tym siedem lat przed wejściem Polski do Unii i dwa lata przed wejściem do NATO. Właściwie nie pamiętam artykułu, nad którym nie byłoby dyskusji. Prasa o tych dyskusjach sporo pisała. Trzeba pamiętać o jeszcze jednym: każda konstytucja powstaje w bardzo czytelnym, wpływającym na nią kontekście historycznym. Co było kontekstem historycznym dla konstytucji z 1997 r.? Po pierwsze, doświadczenia PRL. Dlatego zakres wolności obywatelskich jest tak szeroki. Żeby nie można było wrócić do praktyk z okresu PRL, słusznie krytykowanych. Dlatego np. w Polsce nie wolno odebrać obywatelstwa. Jeżeli jesteś Polakiem, nie ma takiej władzy, która mogłaby ci odebrać obywatelstwo. Choć zapewne Krystyna Pawłowicz chętnie by je niektórym odebrała, wskazuje takich w swoich wpisach. W konstytucji znalazły się dziesiątki rzeczy będących prostą reakcją na doświadczenia PRL. A reakcja na pierwsze lata III RP? Świeższy kontekst? Proszę bardzo! Dlaczego pojawił się system mieszany w relacjach między prezydentem a rządem? Mieliśmy wtedy żywe doświadczenia prezydentury Lecha Wałęsy i działań Lecha Falandysza, jego głównego doradcy prawnego. Zresztą był on także doradcą w naszej komisji. Przykład tej prezydentury był więc ostatnim argumentem, którego można by użyć na rzecz wzmacniania roli prezydenta w Polsce. Można zapytać, czemu nie wzmocniono rządu, czyli nie doprowadzono do systemu kanclerskiego. Ano dlatego, że mieliśmy pełną niestabilność sceny politycznej, zmieniające się rządy. Pierwszy parlament był złożony z dwudziestu kilku ugrupowań. Nie mogliśmy zatem iść w stronę prezydenta, który miał skłonności do nadużywania uprawnień, ani za bardzo wzmocnić rządu, któremu brakowało stabilności. Stąd konstrukcja mieszana, mająca równoważyć te dwie słabości. Ale wzmocniliście rząd, utrudniając jego odwołanie. Wprowadziliśmy zasadę, która później uratowała kilka rządów, czyli konstruktywnego wotum nieufności. Można proponować odwołanie rządu, pod warunkiem, że wskaże się kandydata na premiera. To wystarczająco studziło zapędy. A dwóm rządom, Buzka i Belki, pozwoliło być rządami mniejszościowymi i działać całkiem skutecznie. Ustabilizowaliśmy więc sytuację polityczną i to był ten kontekst bieżący. Jestem przekonany, że gdyby dzisiaj ktoś pisał konstytucję, cały spór z Trybunałem Konstytucyjnym również znalazłby echo w zapisach, tak żeby nie było żadnych wątpliwości, jak wybiera się sędziów do Trybunału i jakie obowiązki ma tu prezydent. Mówi pan o atmosferze kompromisu panującej w komisji konstytucyjnej. Musiała ona się opierać na współpracy z Unią Wolności. To była wówczas główna opozycja w Sejmie. W pracach komisji istotne było kilka rzeczy. Po pierwsze, naprawdę zebrały się w niej wybitne postacie. Z naszej strony Cimoszewicz, Jaskiernia, Mazurkiewicz. Ale byli i Rokita, i Mazowiecki, i Bugaj. Była pani Grześkowiak. To samo dotyczyło zespołu doradców. Tych wszystkich, którzy pracowali nad konstytucją. W tym gronie byli i Działocha, i Sarnecki, i Falandysz, i Wiktor Osiatyński… Zapewniliśmy w komisji i pluralizm, i wysoką jakość. Po drugie, istotny był ten duch okrągłostołowy. Dyskutowano w gronie ludzi, którzy uważali, że kompromis jest oznaką nie słabości, ale mądrości, a w takim ucieraniu się, w dialogu, powstają najlepsze rozwiązania. I proszę też pamiętać, że jeżeli praca nad jakimś dziełem trwa tyle czasu, to ona w sposób naturalny wciąga. Na końcu jest poczucie wspólnej sprawy. Chyba że wcześniej ludzie się pokłócą. Ale wtedy kończy się to z hukiem, po drodze. Dlatego ważne jest, by wszyscy mieli poczucie, że uczestniczą w czymś oczekiwanym i wielkim. To później rodziło nadzwyczajne inicjatywy. Na początku zgodziliśmy się, że konstytucja powinna mieć preambułę. Później, gdy zaczęliśmy szukać odpowiednich sformułowań, byliśmy już tak tym zmęczeni, że zaczęliśmy się pytać: w zasadzie, dlaczego konstytucja musi mieć preambułę? Przecież może nie mieć… A później Mazowiecki przyniósł projekt, którego autorem była grupa związana ze Znakiem, i okazało się, że można znaleźć coś tak trafnego i kompromisowego, że kiedy później pracowano nad konstytucją europejską, traktowano naszą preambułę jako coś, co jest w stanie pogodzić wszystkich. I stojący na straży świeckości rząd francuski, i Watykan, który bardzo oczekuje odwołania do Pana Boga. Okazuje się, że metodą kompromisową można znaleźć sformułowania, które nikogo nie ranią i dają, mimo różnic, poczucie wspólnoty. A Marian Krzaklewski wychodził i wołał, że Boga nie ma w konstytucji i że targowica! To było straszne. Konstytucja kończyła się referendum. Jak historia świata pokazuje, nie ma referendum, które nie dotyczyłoby spraw bieżących. Konstytucja może być o plamach na Księżycu, a i tak będzie dotyczyć tego, czy lubimy rząd, czy nie. Tamto referendum konstytucyjne zostało wlane w całą batalię, która dotyczyła wyborów roku 1997, gdzie AWS twardo walczyła o władzę z SLD i PSL i uważała, że zwycięstwo w referendum konstytucyjnym umocni dotychczasowy obóz władzy, a porażka – osłabi. Krzaklewski grał na porażkę. Argumenty merytoryczne w ogóle się nie liczyły. Opowieści o targowicy, o bezeceństwach, jakie tam się znajdują, okazały się całkowicie nieprawdziwe. A najlepszym tego dowodem jest to, że z tej konstytucji pełnymi garściami korzystał najpierw rząd AWS Buzka, później rząd PiS – i dzisiaj też rząd PiS z niej korzysta. Oni zostali wybrani na podstawie tej konstytucji, ale jej nadużywają, łamią ją bez oporów. Zastanawia mnie troska PiS o napisanie własnej konstytucji. Jeżeli ta partia nie liczy się z żadną konstytucją, żadnym dokumentem, to po co się głowi? – Mam wrażenie, że w koncepcji Jarosława Kaczyńskiego konstytucja jest ważna, bo ma być śladem na przyszłość. Bardziej użytecznym niż liczne pomniki, które są stawiane w miastach i wioskach. Zauważmy, jak to Kaczyński tłumaczy – na razie skromnie, ale przecież za chwilę będzie gromko – że to, z czym mieliśmy do czynienia od 1989 r., III RP, jest postkomunizmem. W związku z tym obecna konstytucja też jest postkomunistyczna. A ponieważ wychodzimy z postkomunizmu na rzecz, hm… kaczyzmu (nie wiem, jak oni chcą to nazwać, bo widać, że jak ognia unikają określenia IV RP), ta konstytucja jest ważna. Tak będą to przedstawiać. Dzisiaj jesteśmy w takiej sytuacji, że jakiekolwiek referendum ogłoszone przez władzę będzie pozamerytoryczne, bo okaże się plebiscytem. Na zasadzie: jesteś za czy przeciwko obecnej władzy? To nawet kuszące! Ja jestem bardzo szczęśliwy, bo należę do nielicznej grupy polityków, którzy wygrali dwa referenda. Wygrałem referendum europejskie, choć baliśmy się o frekwencję. Referendum konstytucyjne wygraliśmy w dużej mierze dzięki temu, że zrezygnowaliśmy z progu 50%. Natomiast proszę popatrzeć, co się zdarzyło z referendami w Europie w ostatnim czasie. Wszystkie zostały przez władze przegrane. Dlatego, że dotyczyły nie tego, czego dotyczyły. Cameron ratował swoją pozycję w partii i myślał, że jego popularność wystarczy. I zgotował nam wszystkim ciężki los. We Włoszech Matteo Renzi, który wierzył, że jego gwiazda tak błyszczy, że zagłosują za nim i przyjmą reformy konstytucyjne, przegrał i odszedł z rządu. Holendrzy zrobili referendum w sprawie Ukrainy, w którym, podejrzewam, część głosujących nawet nie wiedziała, gdzie leży ten piękny kraj, a głosowali przeciwko władzy. I tak dalej. Dlatego nad takimi referendami, które szybko mogą się stać plebiscytem pod tytułem czy lubisz władzę, czy nie, władza powinna mocno się zastanowić. A nad referendum, które chciałby przeprowadzić prezydent Duda? Pomysł prezydenta Dudy trzeba nazwać, używając najdelikatniejszych w świecie określeń, niedojrzałym. Dlatego że konstytucja z 1997 r. w art. 235 przewiduje precyzyjnie sposób jej zmiany: dwie trzecie w jednej izbie, bezwzględna większość w drugiej izbie, referendum itd. Jeżeli referendum miałoby dotyczyć takiego pytania, które, jak rozumiem, miałoby uruchomić proces dyskusji, to zastanawiam się, po co? Mogłoby ono brzmieć: czy jesteś za zmianą konstytucji? Jakkolwiek by jednak brzmiało, przekształci się w głosowanie nad władzą. Za PiS lub przeciw. A oceniam, że dzisiaj w Polsce jest więcej przeciwników niż zwolenników PiS, czyli władza sama sobie prokuruje kłopot. Co więcej, takie referendum jest mało użyteczne, bo gdy większość powie: zmieniajmy, to oznacza, że trzeba powołać komisję konstytucyjną, która musi pracować parę lat, potem przedłożyć projekt izbie, tam musi być większość konstytucyjna, a ona musi przedłożyć to narodowi. Naród zaś ten projekt musi przegłosować. Po co więc na początku robić referendum skoro i tak musi ono być na końcu? Prezydent Duda idzie dalej – mówi, że trzeba zadać wiele pytań i na tej podstawie będziemy pisać konstytucję. No to jest już zupełna paranoja. Dlatego że konstytucja musi być dziełem spójnym. Nie może być wyrazem emocji ludzi w roku 2018. Bo jakie mogą być pytania? Chcesz więcej władzy prezydenta czy mniej? Chcesz systemu kanclerskiego? Chcesz więcej wolności obywatelskich? To mniej więcej tak, jakby zrobić sondaż uliczny. Prezydent w tej kwestii zachowuje się w sposób nieodpowiedzialny. Jest oczywiście pytanie, czy w tym szaleństwie nie ma metody. A metoda może polegać na tym, że prezydent, który ma świadomość, że przekroczył zasady konstytucyjne, i to kilkakrotnie, chce doprowadzić do zmiany konstytucji, bo sądzenie tej władzy za złamanie konstytucji, która już nie istnieje, byłoby ekwilibrystyczne. A czy PiS nie zaczyna traktować ustawy zasadniczej tak jak innych instytucji, które niszczył, które stały się celem zmasowanego ataku? Jak Trybunału Konstytucyjnego, sędziów? Chodzi o zdezawuowanie bardzo ważnego elementu funkcjonowania systemu. Konstytucji się nie zmieni, tylko będzie miała epitety: postkomunistyczna, stalinowska… W ten sposób zarzuty nieprzestrzegania konstytucji wyblakną. Bo czego mamy przestrzegać? Tego postkomunistycznego prawa? Taka jest intencja. Kaczyński tego nie ukrywa. Gdy powiedział, że konstytucja jest postkomunistyczna itd., oczywiście była to zapowiedź jej deprecjonowania, obrzydzania. Tylko jeżeli ma to prowadzić do uznania przez władzę, że skoro konstytucja jest postkomunistyczna, to rządzący nie muszą jej stosować, będziemy mieli do czynienia z końcem państwa prawa. Z czystą bolszewią. PiS ma swój projekt konstytucji, co prawda ukryty, ale w każdej chwili może go ogłosić i poddać pod referendum. To już teoretyzowanie. Jeżeli oni ten projekt przedstawią do referendum, ogłaszając, że wprowadzą to jako prawo... Bez prac w Sejmie, bez głosowania w parlamencie, w którym zresztą nie mają konstytucyjnej większości… Erdoğan i Putin ze swoimi pomysłami będą wtedy przy nich wyglądać jak wielcy demokraci. To będzie już tak niedemokratyczne, że nie da się tego obronić przed Radą Europejską, przed Komisją Europejską, przed światem. Oczywiście władza może powiedzieć, że jej na tym nie zależy. Ale ma to swoje konsekwencje, Polska wtedy wypada z Unii Europejskiej. Jako państwo niedemokratyczne. I co moi rodacy, którzy kochają wolność, zrobią w tej sytuacji? Koledzy w PiS mogą sobie marzyć, że będą rządzić dziesiątki lat, tylko że to musi zostać zaakceptowane przez społeczeństwo o niezwykłym instynkcie niezależności, indywidualizmu. Jeżeli Polacy mają do wyboru indywidualizm albo omnipotencję państwa, wybiorą indywidualizm. To jest w naszym DNA. Nie mogę więc sobie wyobrazić, że taki naród nagle wobec PiS zachowa się potulnie. Kaczyński to wie! Najbardziej nerwowe reakcje prezesa i jego otoczenia były nie wtedy, kiedy w Sejmie toczyły się awantury, tylko kiedy na ulice wychodził KOD, czarne parasolki czy jeszcze ktoś inny. Może więc, widząc, jak wygląda dzisiejsza władza, jakie ma realne poparcie, ile ma otwartych frontów i kłopotów, traktujemy te wszystkie zagrożenia zbyt serio? Dlatego proponuję nie panikować, tylko patrzeć tej władzy uważnie na ręce i organizować się, współpracować! W moim przekonaniu to, że Polska jest w Unii, że jesteśmy obserwowani przez świat, ogranicza możliwości szaleństwa. Ale przed jednym warto PiS przestrzec – tu zaczyna się manipulowanie przy grubych sprawach. Trybunał był grubą sprawą, a konstytucja jest jeszcze grubszą. Bo to fundament. Tworzenie się wokół konstytucji frontu, który chce jej bronić, jest więc kwestią nie mojej satysfakcji, ale politycznej, obywatelskiej, historycznej konieczności. To dzisiaj polska racja stanu.",Były prezydent RP Aleksander Kwaśniewski,
https://wiadomosci.onet.pl/kraj/aleksander-kwasniewski-ocenil-pomysl-andrzeja-dudy-ws-referendum/hzthlzk,Kwaśniewski ocenił pomysł Dudy ws. referendum konstytucyjnego,"- Wszystkie kraje, które zdecydowały się frymarczyć konstytucją, mamy bliski przykład Ukrainy, przeżywały z tego powodu ogromne kłopoty - mówił Aleksander Kwaśniewski na antenie Radia Zet. Pomysł prezydenta Dudy dotyczący referendum ws. zmiany konstytucji nazwał ""niepoważnym, niedojrzałym i nieodpowiedzialnym"". - Konstytucja nie jest niewzruszalna, ale trzeba do tego podejść poważnie, nie PR-owsko - powiedział Kwaśniewski.","- Konstytucja jest wartością samą w sobie, tak jak wartością jest stabilność konstytucyjna - mówił były prezydent w rozmowie z Konradem Piaseckim. Kwaśniewski ocenił, że pomysł przeprowadzenia referendum wspólnie z wyborami samorządowymi jest ""śmieszny"". - Jeśli referendum miałoby być choć trochę poważne, to trzeba o tym rozmawiać, po latach dyskusji wyciągnąć wnioski. A to jest PR-owy koncept, pomysł na ożywienie prezydentury - stwierdził Kwaśniewski. - Debata musi trwać, mieć swoich autorów, postaci, które przedstawią swoje racje - przekonywał. Były prezydent bronił też obecnie obowiązującej konstytucji. - Najlepsza konstytucja, jeśli trafi do ludzi złej woli, będzie źle działać - mówił. Na zarzuty o niedookreślenie kompetencji najważniejszych osób w państwie, odparł: Konstytucja zakłada obowiązek współpracy. - Współpraca jest obowiązkiem tych ludzi. Jeśli minister obrony narodowej nie chce współpracować ze zwierzchnikiem sił zbrojnych, powinien zostać odwołany - przekonywał. - Poza krajami zmierzającymi szparko w stronę autorytaryzmu, jak Turcja i Rosja, wszędzie tak jest. System ""check and balance"" to nie nasz wymysł - mówił. Podał przykład USA, gdzie Kongres może kontrolować i blokować poczynania prezydenta. Aleksander Kwaśniewski uważa, że pomysł Grzegorza Schetyny, by opozycja wystawiła wspólne listy w wyborach samorządowych, jest możliwy do zrealizowania. - Gdyby były wspólne listy, jako obywatel chętnie bym wsparł, jako polityk mógłbym udzielić rad - powiedział. Odżegnywał się jednak od pomysłu powrotu do czynnej polityki. - Oczekiwania społeczeństwa wobec byłych prezydentów są inne, niż występowanie na listach wyborczych - powiedział. Według Kwaśniewskiego, opozycja ma trzy płaszczyzny, na których może się porozumieć, pomimo różnic w innych sferach. Jako pierwszą wymienił obronę obecnej konstytucji, następnie wskazał na proeuropejskość oraz chęć odsunięcia PiS od władzy. Według byłego prezydenta, to wystarczy do zawarcia taktycznego porozumienia.",Aleksander Kwaśniewski,
https://wiadomosci.onet.pl/kraj/aleksander-kwasniewski-komisja-ds-misiewicza-to-pluton-egzekucyjny/et86jl1,"Aleksander Kwaśniewski: komisja ds. Misiewicza to ""pluton egzekucyjny""","Pan Misiewicz zrobił błyskawiczną karierę, ale takie kariery też szybko się kończą – powiedział były prezydent Aleksander Kwaśniewski w programie ""Kropka nad i"" w TVN24. - Komisja wygląda jak ""pluton egzekucyjny"", to nie jest dobra wiadomość dla Antoniego Macierewicza – dodał.","Były prezydent odniósł się w ten sposób do dzisiejszej decyzji prezesa PiS Jarosława Kaczyńskiego o zawieszeniu Bartłomieja Misiewicza w prawach członka partii i powołaniu komisji zajmującej się sprawą jego zatrudnienia w PGZ. - Pan Bartłomiej Misiewicz zrobił błyskawiczną karierę, ale takie kariery szybko się kończą – stwierdził Kwaśniewski. - Komisja wygląda jak ""pluton egzekucyjny"", w którego składzie jest prawdziwy dream team - to nie jest dobra wiadomość dla Antoniego Macierewicza – dodał. - Nie było reakcji na ekscesy Misiewicza, z tego powodu pozycja Antoniego Macierewicza w rządzie mocno osłabła – uważa były prezydent. Były prezydent mówił też w TVN24 o zbyt szybkich, jego zdaniem, zmianach w polskiej armii. - Antoni Macierewicz niewątpliwie szkodzi polskiej armii, te zmiany, kierowane silnym antykomunizmem, dokonywane są w zbyt szybkim tempie. Nie da się w żaden sposób zastąpić doświadczenia z poligonu – mówił. - Generałowie odchodzą, bo nie są w stanie dogadać się z ministrem. Nieznane są mechanizmy awansu kolejnych wojskowych. Awanse wojskowe też powinny podlegać ocenie opinii publicznej. ""Epidemia"" odejść z ""przyczyn prywatnych"" powinna była wzbudzić ciekawość prezydenta, powinien był zająć się tą sprawą – stwierdził Kwaśniewski. Aleksander Kwaśniewski był pytany przez Monikę Olejnik o ustalenia komisji podsmoleńskiej i rolę szefa MON w budowaniu elektoratu. - Religia smoleńska to jedno z głównych spoiw elektoratu PiS-u, właśnie to utrzymuje Macierewicza na stanowisku. Gdyby wydarzyło się jakieś ""trzęsienie ziemi"", szef MON, zakładając nową partię, wyprowadziłby z PiS-u jakieś 10 proc. wyborców – powiedział. - Komisja Laska i komisja Berczyńskiego powinny się ze sobą skonfrontować. Duża część ludzi jest pogubiona, zaszokowana tym wszystkim. Udział obu stron i niezależnych ekspertów, byłby czymś pozytywnym – uważa Kwaśniewski. - To, co dzieje się w tej chwili, to wielka manipulacja. Mam nadzieję, że wyborcy kiedyś się wściekną i wyjdą z tej paranoi – dodał były prezydent. Aleksander Kwaśniewski odniósł się też do samych tez podkomisji smoleńskiej o wybuchu bomby termobarycznej na pokładzie prezydenckiego Tu-154M. - Jeśli to był zamach, nasi sojusznicy dawno by o tym wiedzieli. To robienie ludziom wody z mózgu. Podział, który wprowadza poprzez Smoleńsk PiS, w Polsce będziemy załatwiać pokoleniami. Stracimy wielki kapitał społeczny, to strata nie do nadrobienia. PiS zawłaszczyło tragedię i dzieli Polaków na lepszych i gorszych –zakończył.",Były prezydent Aleksander Kwaśniewski,
https://wiadomosci.onet.pl/tylko-w-onecie/konstytucja-z-1997-r-historia-sporu-o-kompromis/ydz0jl2,Konstytucja. Historia sporu o kompromis,"Od lat niemal każdy parlament proponował zmianę konstytucji. Zaciekłość sporu, jaki towarzyszył jej uchwaleniu, była wprost proporcjonalna do rangi sprawy, której on dotyczył. Przyjęta dosłownie o włos, kwestionowana, ale mimo to wciąż obowiązująca. Oto krótka historia prowizorki, która wytrzymała lata oraz sporu o kompromis, który przetrwał dwie dekady.","Ustalenia zawarte podczas obrad Okrągłego Stołu, a chwilę później wyniki wyborów czerwcowych, sprawiły, że obowiązująca od 1952 roku konstytucja szybko traciła aktualność. Pierwszej istotnej zmiany dokonały jeszcze władze PRL – w kwietniu 1989 r. do ustawy zasadniczej wprowadzono zapisy dotyczące Senatu oraz prezydenta. W ten sposób zrealizowano porozumienie zawarte w Pałacu Namiestnikowskim. To był jednak początek. Kolejna fala zmian, także tych symbolicznych, nadeszła w grudniu 1989 roku. Wtedy właśnie ""Polską Rzeczpospolitą Ludową"" zastąpiła ""Rzeczpospolita Polska"", a orzeł w godle narodowym odzyskał koronę. Zniknęły też zapisy, które przez lata były fundamentem Polski Ludowej – zwłaszcza te dotyczące kierowniczej roli partii, przyjaźni z ZSRR czy socjalistycznego charakteru państwa. Zasady ustrojowe napisano na nowo, wprowadzając choćby zapis o demokratycznym państwie prawnym, swobodzie działania partii, swobodzie gospodarczej i ochronie wolności. Wydawało się, że po tych zmianach politycy pójdą za ciosem i na nową konstytucję nie będzie trzeba czekać długo. Wielu liczyło, że uda się ją przyjąć w symbolicznym dniu – w maju 1991 roku wypadała bowiem 200. rocznica u uchwalenia przez Sejm Wielki Konstytucji 3 maja. Tak się jednak nie stało. Brak zgody między politykami o to, jak ostatecznie nowa ustawa zasadnicza ma wyglądać, sprawił, że przyszło nam poczekać na nią dłużej niż inne kraje, które wychodziły z komunizmu, choćby Czechy, Słowacja, Bułgaria czy Rumunia. Jednak jeszcze dłużej od Polaków czekali Węgrzy, bo aż do 2011 roku. Pierwsze podejście do napisania nowej konstytucji miało miejsce jeszcze na fali czerwcowego sukcesu ""Solidarności"". Powołano nawet dwie komisje konstytucyjne – w Sejmie oraz Senacie. Na czele tej, która pracowała w niższej izbie, stanął Bronisław Geremek. Szybko jednak okazało się, że pierwotny entuzjazm minął, a na drodze do nowej ustawy zasadniczej pojawia się coraz więcej problemów i sporów. Także o to, jak nowy ustrój Polski ma właściwie wyglądać. Nie bez znaczenia dla upadku tego pierwszego podejścia były także głosy, głównie pochodzące spoza Sejmu, które kwestionowały jego prawo do uchwalenia nowej konstytucji. Wszystko dlatego, że jego skład został wyłoniony w tylko częściowo wolnych wyborach. Zdecydowano się więc postawić na pewne prowizorium, którego elementem był wspomniany już pakiet grudniowych nowelizacji wciąż obowiązującej konstytucji z roku 1952 roku. Kolejnym czynnikiem, który wpłynął na opóźnienie, było skrócenie kadencji i nowe, już w pełni wolne wybory. Zaplanowano je na październik 1991 roku. Przyniosły one jednak wyjątkowo rozdrobniony Sejm, w którym zasiadło ponad 20 ugrupowań. To nie wróżyło sukcesu w pracach nad konstytucją. I tak też się stało – spory między posłami, ale także i niekryjącym swoich ambicji prezydentem Lechem Wałęsą, błyskawicznie przybrały na sile. Sejm I kadencji zdołał jednak uchwalić dwie ustawy, które zbliżyły nasz kraj do nowej konstytucji. Pierwszą z nich była ustawa o trybie przygotowania i uchwalenia Konstytucji Rzeczypospolitej Polskiej z kwietnia 1992 roku. To na jej mocy ustalono, że uchwalenia tego najważniejszego aktu prawnego dokona Zgromadzenie Narodowe, czyli połączone izby poselska oraz senacka, a następnie zostanie on poddany ocenie narodu wyrażonej w referendum. To kompromisowe wyjście rozwiązywało jeden z ważniejszych sporów – o to, kto i w jakiej formie ma ostatecznie uchwalić nową konstytucję. Powołano też Komisję Konstytucyjną, do której wkrótce wpłynęło osiem projektów nowej ustawy zasadniczej. Złożyli je m.in. prezydent Lech Wałęsa, przedstawiciele Sojuszu Lewicy Demokratycznej, Unii Demokratycznej czy Porozumienia Centrum. Trafił tam również projekt obywatelski, za którym stał NSZZ ""Solidarność"". Komisja nie zdołała jednak rozpocząć prac na dobre, choć nie brakowało głosów, że robić tego po prostu nie chciała. Dlaczego? W maju 1993 roku, w obliczu kolejnych sporów politycznych, prezydent Wałęsa zdecydował się na rozwiązanie parlamentu i rozpisanie nowych wyborów. Zanim jednak to się stało, w sierpniu 1992 roku, udało się uchwalić ustawę o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym. Pod tą długą nazwą krył się akt, które zyskał miano ""Małej Konstytucji"". Zawarto w nim najważniejsze zasady dotyczące relacji między poszczególnymi władzami w kraju. Jej ostateczny kształt również był wynikiem napięć i tarć między parlamentem a prezydentem. Z jednej strony Lech Wałęsa, przedstawiając swój projekt zmian, dążył do wzmocnienia roli głowy państwa. Po drugiej znalazł się choćby rząd Jana Olszewskiego i posłowie, którzy sugerowali jednak przyjęcie modelu mieszanego. Mimo tego sporu udało się wypracować kompromis, który zapewniał stabilizację systemu władzy w Polsce do czasu ustanowienia nowej ustawy zasadniczej. Ostateczne rozwiązanie było bliższe temu, co proponowali parlamentarzyści. Choć i Belweder mógł ogłosić częściowy sukces, bo nowe regulacje wprowadzały dodatkowe prerogatywy dla prezydenta. Mimo tej zmiany część zapisów stalinowskiej konstytucji z czasów PRL wciąż pozostała w mocy. I ta prowizorka ustrojowa obowiązywała w Polsce jeszcze przez kolejne pięć lat. Trzecie podejście, tym razem zakończone sukcesem, miało miejsce w roku 1993. Początkowo wszystko wskazywało na to, że nową konstytucję uda się przyjąć wyjątkowo sprawnie. Co przemawiało za takim scenariuszem? Po pierwsze fakt, że władzę przejęła stabilna koalicja SLD–PSL. Po drugie, politycy Sojuszu w trakcie walki o głosy wyborców otwarcie zapowiadali przyspieszenie prac nad reformą ustrojową. Tuż po wyborach na czele Komisji Konstytucyjnej stanął lider tego ugrupowania, Aleksander Kwaśniewski. Pierwotny zapał jednak szybko ostygł, a prace znów zaczęły się wyraźnie ślimaczyć. Argumentów przemawiających za tym, że tymczasowe regulacje przyjęte w Małej Konstytucji trzeszczą w szwach, nie brakowało. Każda ze stron politycznego sporu próbowała bowiem interpretować je tak, by były one korzystne dla niej. Przodował w tym prezydent Lech Wałęsa i grono jego doradców. Tak właśnie było w najgłośniejszym przypadku, czyli kontrowersyjnej interpretacji art. 61. Choć mówił on jedynie o tym, że wniosek dotyczący powołania szefów MSZ, MON i MSW premier przedstawia dopiero ""po zasięgnięciu opinii"" prezydenta, to wkrótce okazało się, że Belweder rości sobie prawa do samodzielnego wskazywania kandydatów. W ten sposób narodziły się tzw. resorty prezydenckie w składzie kolejnych rządów. Wkrótce podobne zachowania ze strony prezydenta i jego otoczenia zyskały miano ""falandyzacji prawa"". A wszystko za sprawą jednego z najbliższych współpracowników Wałęsy, czyli prof. Lecha Falandysza. Do przyspieszenia prac doszło wraz ze zbliżającym się końcem kadencji. Nie bez znaczenia było to, że rządząca większość traciła sondażowe poparcie i zrozumiała, że kolejna szansa na uchwalenie ustawy zasadniczej w dogodnym dla niej kształcie może się szybko nie powtórzyć. Ostatecznie bowiem jej zapisy wykuwały się na bazie kompromisu zawartego przez rządzący obóz SLD–PSL z częścią dawnej demokratycznej opozycji skupionej głównie wokół Unii Wolności. Najpierw jednak politycy musieli rozstrzygnąć spór w dwóch wyjątkowo istotnych kwestiach, które wywoływały niemałe kontrowersje – spór o model polskiej demokracji oraz wartości zapisane w konstytucji. Początkowo nowa ustawa zasadnicza była pisana niejako przeciwko Lechowi Wałęsie, który nieustannie ""rozpychał się"" w granicach obowiązującego prawa, by zgromadzić w swoich rękach jak najwięcej władzy. Gdy jego miejsce w Pałacu Prezydenckim zajął Aleksander Kwaśniewski, to zdecydowano się na złagodzenie części zapisów, które ewidentnie ograniczały prerogatywy głowy państwa. Ostatecznie twórcy tej najważniejszej z ustaw postawili na iście salomonowe rozwiązanie – władzę wykonawczą, o której model toczył się głównie ten spór, oddali w ręce silnie umocowanego rządu oraz wybieranego w powszechnych wyborach prezydenta. Pewien kompromis udało się również zawrzeć także w sferze światopoglądowej. Choć akurat w tym przypadku był on zdecydowanie trudniejszy do osiągnięcia i przez wiele środowisk, zwłaszcza prawicowych, jest krytykowany do dziś. Największe spory toczyły się wokół dwóch zapisów – odwołania do Boga w preambule oraz regulacji dotyczących ochrony życia. W przypadku preambuły ostatecznie nie zdecydowano się na zawarcie w niej, postulowanego przez prawicę, klasycznego ""invocatio Dei"". Zaproponowana wersja, w której stworzenie największy wkład miał Tadeusz Mazowiecki, sformułowano w taki sposób: ""my, Naród Polski – wszyscy obywatele Rzeczypospolitej, zarówno wierzący w Boga będącego źródłem prawdy, sprawiedliwości, dobra i piękna, jak i niepodzielający tej wiary, a te uniwersalne wartości wywodzący z innych źródeł"". W dalszej części wstępu pojawia się również odwołanie do ""chrześcijańskiego dziedzictwa Narodu"". ""Rzeczpospolita Polska zapewnia każdemu człowiekowi prawną ochronę życia"" – taki kształt ostatecznie przybrał art. 38 konstytucji, który reguluje kwestię ochrony życia. Jego autorstwo jest przypisywane Markowi Borowskiemu. Jest to też jeden z tych zapisów, o które toczył się największy spór, dla wielu środowisk – wciąż otwarty. Broni do ostatniej chwili nie składała także opozycja, zwłaszcza ta skupiona wokół zyskującej popularność Akcji Wyborczej Solidarność. Początkowo próbowała przekonać członków Komisji Konstytucyjnej do uwzględnienia postulatów, których domagali się jej sympatycy. Kolejnym elementem nacisku było przygotowanie, pod auspicjami ""Solidarności"", obywatelskiego projektu konstytucji, pod którym zebrano blisko dwa miliony podpisów. Kolejnym pomysłem było przeprowadzenie referendum nad dwoma projektami. Pomysł ten odrzucono. Prawicy zostało ostatnie wyjście – walka o odrzucenie nowej konstytucji w referendum. Warto też wspomnieć, że swoje zastrzeżenia do niektórych zapisów zgłaszali również przedstawiciele Kościoła. 2 kwietnia 1997 roku na uroczystym posiedzeniu zebrało się Zgromadzenie Narodowe. W gmachu parlamentu na uchwalenie nowej konstytucji w gotowości czekała nawet wojskowa orkiestra. To był czas na ostatnią debatę i ostatnie poprawki. ""W społeczeństwie pluralistycznym konstytucja nie może być konstytucją jednej części narodu przeciw innej; musi być wyrazem konsensu i kompromisu. Dlatego tak niezwykle ważne jest to, jak przeprowadzimy debatę przed referendum, z jaką opinią o tej konstytucji będzie się spotykać każdy obywatel"" – przekonywał w swoim wystąpieniu Tadeusz Mazowiecki. Jak argumentował dalej, polskiemu życiu politycznemu potrzebny jest dowód zdolności wznoszenia się ponad podziały. ""Chciałbym bardzo, abyśmy wszyscy: i na tej sali, i poza nią, i ci, którzy krytykowali tę konstytucję, byli jej przeciwnikami – wznieśli się ponad to, by zdać ten egzamin mimo przeszkód, które w nas samych namiętności sprawować mogą"" – mówił były premier. ""Zdając sobie sprawę z tego, że polityczna decyzja przesądziła już o tym, jaka będzie konstytucja, a nasza debata ma charakter już tylko uzupełniający wobec podjętych decyzji, pozostaje żałować, że nie zdecydowano się na przyjęcie inicjatywy poddania pod ocenę w referendum dwóch projektów, tak by społeczeństwo miało możliwość porównywania dwóch odrębnych wizji Rzeczypospolitej"" – przekonywał z kolei senator Piotr Andrzejewski. Swoistą przestrogę wygłosił z mównicy także Jan Rokita. ""Nie mam żadnego namiętnego stosunku do tej konstytucji i to rozum mi, panie premierze, dzisiaj podpowiada, że wbrew pańskim intencjom ta konstytucja będzie przez bardzo znaczącą część polskiego społeczeństwa uważana – słusznie czy niesłusznie, przyjmijmy fakty – za konstytucję jej narzuconą. Będzie to znacząca część polskiego społeczeństwa i, co więcej, panie premierze, będzie to część być może najbardziej patriotyczna tego społeczeństwa. Paradoksalnie będzie to być może najbardziej patriotyczna część tego społeczeństwa"" – mówił w odpowiedzi na wystąpienie Mazowieckiego. ""Myślę, że bieg zdarzeń dalszej historii pokaże, czy z pomocą tej konstytucji uda się rzeczywiście zbudować silne państwo i poczucie solidarności narodowej. Wyrażam obawę, że mimo to, jak wierzę, szczerych intencji autorów konstytucji i w jednej, i w drugiej sprawie – silne państwo w wyniku tej konstytucji nie powstanie, a efekt narodowej solidarności może być bardzo trudny do osiągnięcia"" – ostrzegał. Ostatnie słowo należało do prezydenta. ""Nie licytujmy się, kto wniósł więcej. Historia oceni nas wszystkich jako całe pokolenie, pokolenie, które albo potrafiło w ważnych sprawach wznieść się ponad podziały, albo w swarach, sporach pogrzebało szanse na rozwój Rzeczypospolitej"" – apelował Aleksander Kwaśniewski. ""Polska potrzebuje wyraźnego oddzielenia tego, co nas dzieli, od tego, co łączy. Konstytucja tę granicę wytycza. Im więcej, szanowni państwo, spraw wspólnych, tym silniejsza pozycja naszej ojczyzny, tym większy autorytet Rzeczypospolitej w kraju i poza jej granicami. Dziś po historycznej decyzji Zgromadzenia Narodowego zwracam się do narodu polskiego, wszystkich obywateli Rzeczypospolitej: zróbmy wspólnie coś dobrego dla Polski. Głosujmy 25 maja za konstytucją w wolnej, demokratycznej, nowoczesnej III Rzeczypospolitej"" – zakończył swoje wystąpienie. Po debacie przyszedł czas na ostateczne głosowanie. 451 członków Zgromadzenia Narodowego zagłosowało ""za"", przeciw było 40, a sześć osób wstrzymało się od głosu. Wojskowa orkiestra zagrała hymn, który odśpiewali posłowie i senatorowie. Dalsze losy konstytucji spoczęły teraz w rękach suwerena. 25 maja 1997 roku przeprowadzono zarządzone przez Aleksandra Kwaśniewskiego referendum konstytucyjne. Poprzedziła je dość zacięta kampania i tak naprawdę do ostatniej chwili nie wiadomo było, czy Polacy przyjmą propozycję nowej ustawy zasadniczej zaproponowaną przez Zgromadzenie Narodowe. Przed tym rozstrzygnięciem do każdego domu trafił egzemplarz konstytucji ze słowem wstępnym napisanym przez prezydenta. Pewnym ułatwieniem był z pewnością jeden istotny zapis zawarty w ustawie konstytucyjnej, która regulowała tryb przygotowania i uchwalenia konstytucji. Nie zdecydowano się na ustanowienie w niej progu frekwencyjnego niezbędnej do tego, by referendum było ważne. Do urn poszło bowiem zaledwie 47,86 proc. Polaków. Zwolennicy nowej konstytucji wygrali z niewielką przewagą – w ten sposób zagłosowało ledwie 53,45 procent osób, które oddały swój głos na referendum. Przeciw było 46,55 proc. Polaków. O sukcesie zwolenników nowej konstytucji zdecydowało mniej niż milion głosów.",Aleksander Kwaśniewski oficjalnie podpisuje nową Konstytucję RP,
https://wiadomosci.onet.pl/kraj/aleksander-kwasniewski-dla-rz-dzisiaj-polska-jest-w-ue-drugiej-predkosci/mtdn3be,"Aleksander Kwaśniewski dla ""Rz"": dzisiaj Polska jest w UE drugiej prędkości","- Polska powinna wejść do strefy euro - twierdzi w dzisiejszym wywiadzie dla ""Rzeczpospolitej"" były prezydent RP Aleksander Kwaśniewski. - Kraje strefy euro na pewno będą ze sobą działały bliżej niż z państwami poza nią. Czy chcemy, czy nie, dzisiaj Polska jest w UE drugiej prędkości - dodaje polityk.","Aleksander Kwaśniewski pretensje za opóźnienia związane z przyjęciem przez Polskę euro ma zarówno do PO, jak i do rządu Beaty Szydło. Jego zdaniem ""PiS nigdy nie zgodzi się na euro w Polsce"", ale jednocześnie ""sprawa wejścia do strefy euro została zaniedbana"" także przez poprzedni rząd. - Ostateczne zakotwiczenie Polski w UE nastąpi wraz z przyjęciem euro - twierdzi były prezydent. - Można się obawiać, że PiS chce wyprowadzić Polskę z Unii - mówi ""Rzeczpospolitej"" A. Kwaśniewski. Na dowód tego twierdzenia podaje fakt usunięcia przez Beatę Szydło flag unijnych podczas jej konferencji prasowych. Jego zdaniem ""było to bardzo symboliczne i pokazało, że UE nie jest w sercach polityków PiS"". Ponadto za obawami o możliwy Polexit przemawia także to, ""co się stało przy reelekcji Tuska"". Zdaniem Kwaśniewskiego ""PiS osłabia pozycję Polski w Unii"" i jednocześnie ""spycha nas na peryferia"". Pytany o ogłoszony przez rząd sukces dyplomatyczny w Rzymie, Aleksander Kwaśniewski twierdzi, że ""rząd PiS przekonywał kraje UE do zapisów, które w deklaracji rzymskiej już były uwzględnione"". - To napinanie muskułów tylko na użytek wewnętrzny. Deklaracje, które zaproponowała Polska, nie były przecież sprzeczne z interesami pozostałych państw Unii - dodaje były prezydent. Komentarz Aleksandra Kwaśniewskiego do walki PiS o podmiotowość Polski w UE, relacji między obecnym prezydentem a szefem MON oraz do zmian w polskiej armii znajdą Państwo dzisiaj w pełnym zapisie wywiadu, na stronach ""Rzeczpospolitej"".",Dwaj byli prezydenci RP: B. Komorowski i A. Kwaśniewski,
https://wiadomosci.onet.pl/kraj/aleksander-kwasniewski-polska-zyje-w-stanie-codziennego-fake-newsa-proponowanego/x3rbvet,Aleksander Kwaśniewski: Polska żyje w stanie codziennego fake newsa proponowanego przez rząd,"– Słuchając polskich polityków, mam wrażenie, że nie mają kompetencji i wiedzy o UE – powiedział Aleksander Kwaśniewski w radiu TOK FM. Były prezydent dodał, że w Unii rośnie przekonanie, że rozszerzenie wspólnoty w 2004 roku było błędem. – Polska żyje w stanie codziennego ""fake newsa"" proponowanego przez rząd – ocenił Kwaśniewski, dodając, że to, co dzieje się wokół Tuska ""nie mieści się w kategoriach normalnych"".","Zdaniem Aleksandra Kwaśniewskiego w działaniach rządu Beaty Szydło nie ma żadnej koncepcji. – Pani premier przesadza. Kryzysy są częścią UE. Kryzys migracyjny nie jest tylko związany z Unią, ale z całym światem. Unia jest ciągle ziemią obiecaną dla imigrantów, bo jest dla nich rajem. Fala migracyjna jest jednak znakiem, że UE osiągnęła sukces, bo nie uciekają oni do Chin czy Rosji – stwierdził. – Warto, żeby pani premier wiedziała, że na Zachodzie dojrzewa przekonanie, że głównym błędem UE nie był Brexit czy migracja, ale rozszerzenie wspólnoty w 2004 roku – przestrzegł były prezydent. Przypomniał, że Polska przez długi czas była prymusem i udowadniała, że przyjęcie nowych państw było jednak dobrą decyzją. – Teraz robimy kłopoty. Teraz tracąc tę pozycję, postawiliśmy pod znakiem zapytania sens tego rozszerzenia. To buduje świadomość nieprzychylną dla nas, subwencje dla nas będą bardziej oglądane – ocenił. Aleksander Kwaśniewski na antenie TOK FM stwierdził, że w Unii od dawna kraje poruszały się w różnych prędkościach, a za przykład podał strefę euro. – Do tej pory wiązało się to jednak z tym, że pozostałe kraje prędzej czy później przyjmą wspólną walutę. Teraz nie jest to jednak takie jasne – zauważył. Kwaśniewski dodał, że do tej pory ""kraje, które nie nadążały, starały się nadrobić straty i wsiąść do wspólnego pociągu"". – Teraz jednak wygląda na to, że nie wszystkie państwa tego chcą – dodał. Były prezydent ocenił, że w działaniach rządu ""jest bezmyśl"". – Premier uważa, że trzeba wrócić do tego, co było 60 lat temu, ale przez ten czas świat się zmienił. Jeśli powrócimy do państw narodowych i zmniejszymy rolę Brukseli, to będzie to zły krok. Osłabi to UE w relacjach z innymi państwami np. Chinami – przestrzegł. Kwaśniewski stwierdził, że dowodem na dobrą współpracę w Grupie Wyszehradzkiej byłoby wymuszenie na pozostałych jej członkach wspólnego stanowiska wobec Rosji. Jednak jego zdaniem jest to niemożliwe. W opinii byłego prezydenta Węgrzy i Słowacy nie wesprą Polski w UE, gdyż nie mają ochoty grać rolę enfant terrible. – W dodatku są bardzo cyniczni – zauważył. – Wydawało się, że w sprawie Tuska, tej nieskutecznej szarży, Polska nie będzie się tak afiszować ze swoim stanowiskiem. To nie było moralne zwycięstwo tylko błąd, żeby nie nazwać głupotą. To jest doktryna Jacka Kurskiego, czyli ""ciemny lud to kupi"" – powiedział Kwaśniewski. Kwaśniewski odniósł się także do sprawy zawiadomienia do prokuratury ws. Donalda Tuska, który miał dopuścić się zdrady stanu. – Wszystko to nie mieści się w kategoriach normalnych. Wszystko, co dzieje się wokół Tuska wiąże się z nienawiścią. PiS nie lubi Tuska, bo za często z nim przegrywało, ale atak na niego przygotowuje Tuska do powrotu do Polski. Opozycji będzie trudno mówić, że nie widzi w nim lidera – ocenił Aleksander Kwaśniewski.",Aleksander Kwaśniewski,
https://wiadomosci.onet.pl/kraj/list-bylych-prezydentow-polska-i-polacy-na-rzecz-silnej-i-zjednoczonej-europy/gytkr9n,"List byłych prezydentów ""Polska i Polacy na rzecz silnej i zjednoczonej Europy""","Apelujemy do polskiego rządu i wszystkich sił politycznych o odpowiedzialną politykę europejską – piszą byli prezydenci Lech Wałęsa, Aleksander Kwaśniewski i Bronisław Komorowski w swojej deklaracji, przygotowanej z okazji 60. rocznicy podpisania Traktatów Rzymskich.","""Wejście naszego kraju do Unii Europejskiej w 2004 r. było urzeczywistnieniem dążeń pokoleń rodaków do zapewnienia Polsce bezpieczeństwa, poczucia wspólnoty i solidarności"" – napisali byli prezydenci. Autorzy listu zaznaczyli, że w przededniu 60. rocznicy podpisania Traktatów Rzymskich Unia stoi przed wieloma wyzwaniami natury politycznej, ekonomicznej i społecznej. ""Na posiedzeniu Rady Europejskiej w Rzymie rozpocznie się ważny etap zmian w Unii Europejskiej. Nie może tam zabraknąć konstruktywnego, uważnie słuchanego głosu naszego kraju"" – podkreślili byli prezydenci. ""Głęboko niepokoi nas konfrontacyjna i eurosceptyczna polityka polskiego rządu. Jej konsekwencją może być międzynarodowa marginalizacja Polski oraz samowykluczenie z grona państw decydujących o przyszłości europejskiej integracji"" – napisali. Prezydenci oświadczyli, że po ponad ćwierć wieku ""wspólnych, ponadpartyjnych starań na rzecz europejskiego wyboru Polski, (...) Polska to nie głos jednej czy drugiej partii politycznej!"". ""Polacy w swojej zdecydowanej większości chcą silnej, przyjaznej Polski w zjednoczonej Europie. Dlatego, mając na względzie skalę globalnych wyzwań i zagrożeń, które możemy rozwiązać tylko w europejskiej wspólnocie, apelujemy do polskiego rządu i wszystkich sił politycznych o odpowiedzialną politykę europejską"" – napisano w liście. Prezydenci zwrócili się także z apelem do wszystkich przywódców państw Unii Europejskiej ""o dalszy rozwój europejskiego projektu w duchu solidarności i współpracy"". Deklaracja ""Polska i Polacy na rzecz silnej i zjednoczonej Europy"" powstała z inicjatywy Instytutu Lecha Wałęsy, Fundacji Aleksandra Kwaśniewskiego Amicus Europae, Instytutu Bronisława Komorowskiego oraz ""InEuropa"", nowej proeuropejskiej organizacji. W sobotę w Rzymie na uroczystym szczycie z okazji 60. rocznicy podpisania Traktatów Rzymskich, które zapoczątkowały integrację europejską, ma zostać przyjęta Deklaracja rzymska. Ma ona wyznaczyć kierunek dla UE 27 państw – bez Wielkiej Brytanii przygotowującej się do opuszczenia Wspólnoty – na najbliższą dekadę.","Lech Wałęsa, Aleksander Kwaśniewski i Bronisław Komorowski",
https://wiadomosci.onet.pl/kraj/dgp-aleksander-kwasniewski-o-starosci-postkomunie-i-przyjazni/5c2gk22,"""DGP"": Aleksander Kwaśniewski o starości, postkomunie i przyjaźni","- Są przypadki, które dają nadzieję na to, że starsi politycy mogą jeszcze w polityce coś osiągnąć - powiedział w wywiadzie dla ""Dziennika Gazeta Prawna"" Aleksander Kwaśniewski. Były prezydent mówił również, że bycie ""byłym"" nie jest łatwe. - Wałęsa z trudem się z tym pogodził, a Komorowski jeszcze cierpi i pewnie jeszcze z rok to potrwa - dodał.","- Mogę wskazać wielu świetnych dojrzałych polityków i wielu bardzo mizernych, i odwrotnie - wśród młodych prawdziwe talenty i ludzi, którzy powinni z polityki wyjść - w tym miejscu Kwaśniewski wymienił Bartłomieja Misiewicza. Były prezydent podkreślił, że o wiele bardziej lubi współpracę z młodymi osobami, a unika ""spotkań kombatanckich"", bo one zazwyczaj przeradzają się w ""pełną frustracji i płaczliwego sentymentalizmu rozmowę o niewykorzystanych szansach"". - Wolę rozmawiać o przyszłości - dodał. Swoją sympatię do młodych ludzi świata polityki Kwaśniewski wyraża m.in. przez spotkania z politykami, którzy mimo niewielkiego doświadczenia, wyróżnili się już na scenie partyjnej walki. Były prezydent opisywał niedawną wizytę polityków PO: Joanny Muchy, Agnieszki Pomaski, Sławomira Nitrasa i jeszcze kilku innych osób. Posłowie chcieli zrozumieć ""dlaczego stało się to, co się stało, dowiedzieć się, jakie błędy popełniła Platforma"". - Jedną z największych strat Platformy, szczególnie w II kadencji, było wypuszczenie z rąk młodego elektoratu, który wybrał ich w 2007 roku - tłumaczył w wywiadzie dla ""DGP"". Kwaśniewski wyklucza możliwość powrotu do polityki. - Jestem z tego powodu bardzo szczęśliwy - mówił, odnosząc się do opuszczenia sceny politycznej. Były prezydent zaznacza, że rozstanie z polityką nie było dla niego traumatyczne, ale pozostałe byłe głowy państwa miały z tym większy problem. - Wałęsa z trudem się z tym pogodził, a Komorowski jeszcze cierpi i pewnie jeszcze z rok to potrwa - ocenił w ""DGP"". W opinii Kwaśniewskiego bycie ""byłym"" nie jest jednak końcem kariery. - Jestem najmocniejszym dowodem na to, że życie po życiu istnieje - mówił. - Jak ktoś mówi o odsuwaniu postkomunistów, to nie myśli o SLD, tylko o Platformie i PSL - powiedział Kwaśniewski i dodał, że kiedyś jego nazywano postkomunistą, a dzisiaj według PiS zapewne znów jest komunistą. Zaznaczył również, że w opinii PiS cała historia Polski po 1989 roku jest historią postkomuny. - Zmiana ustrojowa dokonała się także przy znaczącym udziale obecnych autorów walki z postkomuną, czyli braci Kaczyńskich - podkreślił były prezydent. - Lech Kaczyński jest częścią historii Okrągłego Stołu, także częścią kompromisu. A co za tym idzie, twórcą ustroju postkomunistycznego. Jarosław, w mniejszym stopniu, również - powiedział w wywiadzie dla ""DGP"". Fundacja Aleksandra Kaczyńskiego mieści się przy alei Przyjaciół. W pobliżu jej siedziby znajdują się biura PiS i biuro poselskie Mariusza Błaszczaka. Niedaleko do niedawna mieszkał Janusz Palikot, a do dziś na tej ulicy mieszkają Beata Tyszkiewicz i Adam Michnik. - Nie można chyba znaleźć bardziej pluralistycznej ulicy - komentował to ciekawe ""ustawienie"". - Może ta nazwa jest zapowiedzią tego, że kiedyś wszyscy w Polsce staniemy się przyjaciółmi - dodał Aleksander Kwaśniewski. Cały wywiad w weekendowym wydaniu ""Dziennika Gazety Prawnej"".",Aleksander Kwaśniewski,
https://wiadomosci.onet.pl/kraj/aleksander-kwasniewski-o-kryzie-w-polityce/863rtzr,Aleksander Kwaśniewski: Polaków nie da się wcisnąć w dyktaturę,"– Przeżywamy kryzys kapitalizmu, który znaliśmy przez ostatnie 20 lat. Mamy też kryzys liberalnej demokracji i sposobów komunikowania się – mówił Aleksander Kwaśniewski w TOK FM, komentując obecną sytuację w Europie. Były prezydent odwołał się też do sytuacji w naszym kraju. Uspokajał, że ""przejdziemy ten epizod populistyczny"". – Polaków z ich indywidualizmem nie da się wcisnąć w dyktaturę – stwierdził w rozmowie z Jackiem Żakowskim.","– Mamy jedne z najbardziej wymagających czasów. Może wchodzimy w czasy cyklicznych kryzysów – powiedział Aleksander Kwaśniewski w porannej rozmowie w TOK FM. Dodał, że kiedyś kryzysy pojawiały się ""co dekadę"", teraz – w jego opinii ""będą one krótsze"", ale też ""zmiany będą szybsze"". Odwołał się też się do sytuacji politycznej w Europie i Stanach Zjednoczonych. – Być może to ostatni bój przeciwko globalizacji – stwierdził były prezydent. Wyraził jednak nadzieję, że ""przywróci on wartości, które dziś są zagrożone"". Pytany o przyczyny kryzysu, Kwaśniewski wskazał m.in. brak umiejętności rozmowy polityków z elektoratem. – Stare elity, do których sam się zaliczam, nie mają komunikacji z nowym wyborcą. Elity dziś płacą za to wysoką cenę. Wydarzyło się to bardziej wskutek nowych technologii niż ideologii – analizował. Pytany – hipotetycznie – o to, co musiałby zrobić, by wrócić dziś do polityki, odpowiedział: ""trzeba byłoby zmienić sposób rozmowy, ale byłoby źle, gdyby miała być to retoryka populistyczna, ponieważ to manipulowanie emocjami"". – Pokładam pewne nadziej w Biedroniu (Robercie Biedroniu, prezydencie Słupska, również był gościem poranka w TOK FM – red.), to pokolenie, które powinno znaleźć nowe sposoby komunikacji – stwierdził. – Nie wpadnijmy jednak w czarno-biały wymiar. Nawet tam, gdzie populiści wygrywają, to nie są wygrane znaczące – zaznaczył były prezydent, mówiąc o zwrocie w polityce europejskiej i Stanów Zjednoczonych. Tłumaczył, że ""rozsądne siły demokratyczne są w kryzysie, ale nie dramatycznej mniejszości. Trzeba znaleźć sposób na kontakt z tymi, którzy nie mają cierpliwości, żeby czytać długie artykuły – dodał. Odnosząc się do sytuacji w Polsce, powiedział, że ""spór między mitem smoleńskim i rzeczywistością będzie trwać"". I należy go kontynuować ""nie po to, by przekonać tych od mitów, ale tych, którzy dziś wchodzą w dorosłe życie"". – Przejdziemy ten epizod populistyczny. Może trwać osiem lat i dłużej, może kosztować dużo, ale myślę, że to będzie to szybciej – mówił w rozmowie z Jackiem Żakowskim. – Dziś lekarstwem jest społeczeństwo obywatelskie, jest silniejsze niż na Węgrzech. Polaków z ich indywidualizmem nie da się wcisnąć w dyktaturę –stwierdził. Zaznaczył jednak, że sytuacji w Polsce nie można dziś nazywać dyktaturą, choć może do niej prowadzić.",Aleksande Kwaśniewski,
https://wiadomosci.onet.pl/kraj/aleksander-kwasniewski-o-tusku-powinien-robic-swoje/3f76qyq,Aleksander Kwaśniewski o Tusku: powinien robić swoje,"- Idziemy drogą konfliktu, który nie wiadomo jak się skończy. Są jednak osoby, są stanowiska, które powinny służyć dialogowi – mówił w rozmowie z Moniką Olejnik na antenie TVN24 Aleksander Kwaśniewski. Były prezydent uważa również, że marszałek Sejmu, który powinien rozwiązać problem w parlamencie, sam się nim stał.","Kwaśniewski zaznaczył, że nie uważa, aby okupacja sali sejmowej była dobrym rozwiązaniem. – To prowadzi do destrukcji parlamentaryzmu – powiedział. – Marszałkowie w przeszłości mieli świadomość roli, którą pełnią – ocenił Kwaśniewski i stwierdził, że marszałek Kuchciński powinien jako pierwszy starać się o rozwiązanie konfliktu. – Dziś PiS ma wszystko, powinno okazać nieco dobroci – dodał, odnosząc się do prób karania osób, które protestowały przed budynkiem Sejmu i blokowały wjazd Jarosława Kaczyńskiego na Wawel. - Nie pochwalam wybryków chuligańskich. Odpowiedzialność za to, aby uspokoić nastroje, jest po stronie zwycięzców – dodał były prezydent. Kwaśniewski uważa, że PiS-owi powinno najbardziej zależeć na zgodzie, bo ""jeśli Polska zostanie przepołowiona"" to władza nie będzie mogła realizować swoich planów reformy kraju. – Potrzebne jest budowanie jedności. W trakcie kampanii zapowiadał to Andrzej Duda, ale potem niewiele zrobił - ocenił. – Prezydent wciąż szuka własnego miejsca – dodał i wskazał, że Andrzej Duda powinien wybić się wreszcie na niezależność. Jako okazję do manifestacji samodzielności dla prezydenta wymienił planowaną reformę ordynacji wyborczej w samorządach. Kwaśniewski powiedział na antenie TVN24, że Andrzej Duda powinien sprzeciwić się liczeniu ilości kadencji łącznie z tymi minionymi. Były prezydent jest jednak pewien, że kadencyjność w samorządach jest niezwykle potrzebna. – Niezdrowe jest, kiedy ktoś rządzi 15 lat, to wprowadza wyjałowienie – ocenił i dodał, że dwie pięcioletnie kadencje dla prezydentów miast, burmistrzów i wójtów to ""dobra, amerykańska tradycja"". – Sprawa kadencyjności jest ważna. Trzeba ją przedyskutować i wprowadzić – zakończył. Aleksander Kwaśniewski poradził również, aby Donald Tusk ""puszczał mimo uszu"" to, co mówi polski rząd i wciąż ""robił swoje"". – Dzisiaj na zdrowy rozum, jeśli nie lubimy Tuska, to milczmy. Europa ma za dużo problemów, aby decydować się na zmianę – ocenił. – Świat nie może być uzależniony od fanaberii czy małostkowości ludzi – skomentował, odnosząc się do słów Jarosława Kaczyńskiego, który wprost opowiedział się przeciwko kolejnej kadencji Donalda Tuska na stanowisku przewodniczącego Rady Europejskiej.","Aleksander Kwaśniewski, były prezydent Polski",
https://wiadomosci.onet.pl/tylko-w-onecie/aleksander-kwasniewski-prania-pieniedzy-nie-da-mi-sie-udowodnic/yhyzqt7,Kwaśniewski ujawnia kulisy sprawy wilii w Kazimierzu: mieliśmy propozycję kupna,"- Zarzutu prania pieniędzy mi i mojej żonie nie da się udowodnić, bo niczego takiego nie było – deklaruje w wywiadzie dla Onetu były prezydent Aleksander Kwaśniewski. Jak przyznaje, razem z żoną miał propozycję kupna willi w Kazimierzu, lecz z niej nie skorzystał.","Kwaśniewski w rozmowie z Andrzejem Gajcym po raz pierwszy obszernie mówi o akcji CBA z udziałem agenta Tomka. Przyznaje także, że niektóre słowa Jolanty Kwaśniewskiej, które znalazły się na nagraniach z podsłuchów CBA, rzeczywiście padły, lecz nadano im zupełnie inny kontekst. Były prezydent twierdzi ponadto, że jest gotowy razem z żoną zeznawać w prokuraturze, lecz ta do tej pory przez wszystkie lata o to nie występowała. *** Ma pan czyste sumienie? Tak Pytam oczywiście o willę w Kazimierzu Dolnym. No tak, nie mam sobie w tej sprawie nic do zarzucenia. A pana żona Jolanta Kwaśniewska? Też nie. Czyli uważa pan, że wznowienia śledztwa ws. majątku Kwaśniewskich to zlecenie polityczne i zemsta Kaczyńskiego, Ziobry i Kamińskiego? Tak, podtrzymuje tę opinię. Na pewno jest wiele motywów, dla których ponownie po kilku latach na siłę próbuje się udowodnić tezę, że nikt nie stoi ponad prawem. W związku z tym sięga się po spektakularne i znane osoby publiczne takie jak ja, bo łatwiej jest wówczas taką tezę udowodnić. Są afery, które powinny wrócić — mówił Jarosław Kaczyński Onetowi w połowie października. — Nie z zemsty politycznej, ale dlatego, że prawo obowiązuje wszystkich. Tak jest w USA, Europie i w Polsce. Nie zgadza się pan z tymi słowami? Zgadzam się, ale pod warunkiem, że mówimy o sprawach, w których doszło do złamania prawa, a nie o prowokacji, która w 2009 roku została przeprowadzona przez Centralne Biuro Antykorupcyjne, na czele którego stał wówczas Mariusz Kamiński. Przypomnę, że ta sama prokuratura w Katowicach, która teraz wznawia śledztwo, trzy lata badała tę sprawę i ją umorzyła. Z tego, co wiem, wówczas śledczy prześwietlili wszystkie dokumenty finansowe i skarbowe. I nic nie znaleziono. Teraz po sześciu latach wraca się do tej sprawy w zasadzie bez żadnego racjonalnego powodu, bo żadne nowe fakty nie mają miejsca. Te słowa Jarosława Kaczyńskiego, które - mówiąc szczerze - przeoczyłem, tylko potwierdzają, że już w październiku zapadła polityczna decyzja, a w listopadzie mamy tego realizację. Ale może obecnie śledczy uznali, że nie na wszystkie pytania wówczas prokuratura sumiennie szukała odpowiedzi? Tego nie wiem. W 2010 roku prokuratura z jakiegoś jednak powodu uznała, że nie ma co dalej tej sprawy ciągnąć, więc ją umorzyła. Nie wyobrażam sobie, że śledczy wówczas znaleźli twarde dowody, które były wystarczające na postawienie komuś zarzutów, a tego nie zrobiono. Ale tak twierdzi właśnie Jarosław Kaczyński, że wówczas w Polsce było tak, że do pani prokurator przywieziono twarde dowody przeciwko ważnej osobie, a ona mówiła, że nie ma umocowania, żeby podjąć decyzje o zatrzymaniach. Przypomnijmy, że śledztwo przeciwko panu i pana żonie dotyczyło - mówiąc w skrócie - podejrzenia o przestępstwa skarbowe i kryminalne, czyli pranie pieniędzy. To jakiś absurd. Co więcej, nikt ze mną do dzisiejszego dnia z prokuratury na temat tej sprawy nie rozmawiał. To zacznijmy od początku. Wszystko zaczęło się w 2007 r. od nieszczęśliwych słów Józefa Oleksego wypowiedzianych w trakcie biesiady [z biznesmenem Aleksandrem Gudzowatym]. Oleksy mówił na nagraniu: ""Kupili przecież w Kazimierzu całe wzgórze (...). Byłem tam. Piękne. Też nie wiem na kogo, bo nie na siebie (….) Dom w Kazimierzu – nie umiem tego wycenić, ale na pewno jest to droga sprawa"". Zapewne pamięta pan, że Józef Oleksy wycofał się z tych słów, tłumacząc później, że powtarzał jakieś zasłyszane plotki i sensacje z tabloidów. Zresztą obaj już nie żyją, więc nie można powołać ich na świadków. To prawda, Oleksy przeprosił za te słowa i je odwołał, ale doskonale zdaje sobie pan sprawę, że brzmi to mało wiarygodnie? A słowa Oleksego wypowiadane po spożyciu dobrych trunków brzmią wiarygodnie? To, że w 2007 roku Zbigniew Ziobro zrobił z tego wielką aferą, uruchamiając wszystkie procedury, to była czysta polityka. Przez trzy lata badano tę sprawę i niczego nie stwierdzono. Takie są fakty. Jakie teraz nowe rzeczy odkryto i co chodzi po głowie prokuratorom, którzy dodatkowo mówią, że są gotowi swoim poprzednikom postawić jakieś zarzuty dyscyplinarne, tego nie wiem. Jak pan ocenia wiarygodność materiału dowodowego zgromadzonego w wyniku podsłuchów CBA? Nie zajmowałem się tym nigdy i nie potrafię tego ocenić. Znam te fragmenty, które ujrzały światło dzienne. Są one nie tyle nieprawdziwe, co wyciągnięte z kontekstu. Nadano im zupełnie inne znaczenie, niż rzeczywiście miały, dopasowując je do pewnej tezy roboczej. Powiem panu więcej: ja się brzydzę podsłuchami. Sam miałem ostatnio osobistą przygodę w związku ze znanymi restauracjami i moim zdaniem jest to po prostu metoda, której ja się osobiście brzydzę. Na nagraniach z podsłuchów CBA założonych państwa przyjaciółce Marii J., która była właścicielką willi w Kazimierzu od lat 80, a po sprzedaży we wrześniu 2007 roku – według dokumentów - Markowi Michałowskiemu, ówczesnego szefowi Budimeksu, opiekowała się domem, skarżyła się telefonicznie synowi, że Kwaśniewscy zalegają z bieżącymi opłatami za prąd, wodę i ochronę domu. Na innych nagraniach Jolanta Kwaśniewska instruuje Marię J. o przedłużaniu pakietu telewizji kablowej, by w pakiecie było ""dużo kanałów sportowych dla Olka"". Nie twierdzę, że te słowa nie padły, ale pytanie jest: w jakim kontekście. Nie jest tajemnicą, że my w tym domu często bywaliśmy. Taka też była dżentelmeńska umowa z właścicielami tej willi, że aby ona żyła, to trzeba do niej przyjeżdżać. Nie ma nic gorszego niż pusty dom, w którym nikogo nie ma. Chce pan powiedzieć, że de facto utrzymywaliście tę willę? Tak, pomagaliśmy ją utrzymywać. Pani Maria znalazła się w bardzo trudnej i dramatycznej sytuacji życiowej po rozstaniu ze swoim partnerem, mając na utrzymaniu dwójkę niepełnosprawnych dzieci. Ponieważ dobrze znaliśmy panią Marię i byliśmy z nią zaprzyjaźnieni, to pomagaliśmy jej znaleźć kogoś, kto potraktowałby zakup tej wilii jako inwestycję. Co więcej, padła propozycja, czy nie bylibyśmy zainteresowaniem kupnem tej wilii. Ja byłem bardzo przeciw, bowiem nie wyobrażałem sobie mieszkać w Kazimierzu i dojeżdżać do pracy do Warszawy. Byłem zwolennikiem kupna mieszkania w Warszawie, co zresztą zrobiliśmy. Natomiast rzeczywiście pomogliśmy właścicielce znaleźć osobę, która potraktowała tę nieruchomość jako inwestycję. Mówi pan o Michałowskim, którego pan z żoną zapoznali z Marią J.? Tak, nie chcę nazwiskami tutaj mówić, bo ci ludzie już wystarczająco się nacierpieli przez to, że uderzono w nas, a odpryski trafiły w tych niewinnych ludzi. Ale on dysponował odpowiednimi środkami. CBA twierdzi, że on był tylko figurantem, a umowę zakupu wilii antydatowano w 2007, aby wykazać wysokie dochody Marii J., za które kupiła sobie w tym czasie mieszkanie i samochód, mimo iż jej oficjalne dochody na to nie pozwalały. Prokuratorzy ponadto sprawdzili operacje bankowe Michałowskiego i nie znaleźli transakcji, potwierdzających zapłatę za willę. Zdaniem CBA, w rzeczywistości willę nieoficjalnie kupić mieli Kwaśniewscy. To całkowita bzdura. Żadnych pieniędzy pod stołem nikomu za żadną willę nie dawaliśmy. Ponadto pani Maria nie należała do osób ubogich. Jej pierwszym mężem i ojcem, zdaje się, tych dzieci był jeden z najbardziej zamożnych ludzi. Stąd także weszła w posiadanie tej wilii. Skąd miała pieniądze, naprawdę nie wiem i nie mam żadnej wiedzy. Ale na pewno pani Maria nie była osobą ubogą. Czy latem 2009 roku, gdy CBA podjęło grę operacyjną, miał pan świadomość, że coś wokół pana i pana żony się dzieje? Nie. Gdyby były takie sygnały, to ta nieudana prowokacja skończyłaby się wcześniej. Ale żadnych sygnałów nie było. Powód, który może wydaje się mało przekonujący, ale prawdziwy, dla którego potraktowano tę ofertę agenta poważnie, wynikał z tego, że cała rodzina, czyli pani Maria i jej syn oraz córki miały do tego domu niezwykły sentyment. Bardzo im zależało na tym, aby ten dom żył. A ponieważ my nie byliśmy zainteresowani kupnem tej wilii, a nowy właściciel też nie był zainteresowany mieszkaniem tam na stałe, to fakt ten wykorzystał agent Tomek, przedstawiając dość atrakcyjną wizję wykorzystania tej nieruchomości. CBA dysponuje nagraniem, w którym Jolanta Kwaśniewska informuje Michałowskiego w 2009 roku, że sprzedaje dom. A on zdziwiony, potwierdza ten fakt. Nie znam tego nagrania, ale przecież trzeba to rozumieć tak: pan Marek zrobił dobry uczynek, pomógł kobiecie w trudnej sytuacji. Kupił ten dom czysto inwestycyjnie. To ze strony pani Marii wychodzi ponowna chęć sprzedaży domu. Przecież o tym nie wiem ani ja, ani moja żona, ani Marek Michałowski. To wszystko dzieje się między panią Marią, jej synem i agentem. Ale skoro Michałowski był prawnym właścicielem willi, to musiał wiedzieć o sprzedaży domu? Oni przyszli, powiedzieli: jest klient. Pan Marek mógł pomyśleć, że inwestycyjnie może nie skorzystał za bardzo na zakupie tego domu, więc go sprzeda. To wszystko. Tu nie ma nic szczególnego. Dobrze pan lub pana żona znacie Marka Zabrzeskiego, który nagle właśnie w tym momencie pojawia się w tej historii? Znam go tyle o ile. Moja żona chyba musi go dobrze znać, skoro w pewnym momencie przejął od niej pełnomocnictwa dotyczące jej agencji nieruchomości Royal Wilanów. Ujazdowski dla Onetu: PiS potrzebna jest korekta w myśleniu [WYWIAD] W aktach prokuratorskich śledztwa znajduje się taka informacja: ""O pomoc dla Marii J. [....] poprosiła Marka Zabrzeskiego telefonicznie Jolanta Kwaśniewska"". No i co? Dziać się to miało w 2009 roku, gdy agent Tomek miał odkupić willę w Kazimierzu. Mówił pan wcześniej, że zarówno pan, jak i pana żona nic nie wiedzieliście o tym, że Maria J. chce sprzedać ponownie dom, należący do ówczesnego szefa Budimexu. Zadaje mi pan zbyt szczegółowe pytania. A czego ta pomoc miałaby dotyczyć? Zabrzeski miał pośredniczyć w wymianie pieniędzy. Według CBA kwota 1,5 mln zł przekazana w gotówce przez agenta synowi Marii J. w trakcie akcji operacyjnej, która została przerwana, odnalazła się w siedzibie Royal Wilanów. Fakt ten miał ostatecznie wskazywać na państwa udział w tej sprzedaży. Nic panu w tej sprawie nie powiem, ponieważ nie mam ani wiedzy, ani w niczym takim nie uczestniczyłem. Mogę co najwyżej spekulować. Wydaje mi się, że w tej chwili moje spekulacje mogą być nadużyte. Sprawa się w tej chwili toczy i żadnej wiedzy o tych podsłuchach i rozmowach nie mam. Wiem za to jedno: w sytuacji, w której nasza dobra znajoma i przyjaciółka znajduje się w kłopotach, rzeczywiście moja żona pomaga jej znaleźć człowieka, który dysponując środkami, kupuje ten dom. Traktuje to jednak inwestycyjnie i nie zamierza tam mieszkać. My tam od czasu do czasu bywamy… I stąd w willi w Kazimierzu CBA znajduje m.in. państwa osobiste rzeczy? Nie ma w tym nic dziwnego, bowiem tak jak mówiłem, od czasu do czasu w tym domu gościliśmy. Później zaczyna się intryga agenta w wyniku tych nieszczęsnych słów Oleksego. A nasze zainteresowanie wynikało z chęci pomocy. Skoro już ten kłopot istnieje, że dom jest nieużywany, to szukano rozwiązania. Agent Tomek był pierwszym i jedynym, który powiedział, że wie, co z tym obiektem zrobić. Czy te pieniądze rzeczywiście znalazły się w Royal Wilanów? Nie mam wiedzy. Nie chcę na ten temat spekulować. Według ówczesnego szefa CBA podczas finalizowania tej transakcji Jolanta Kwaśniewska używała specyficznego języka, jakby obawiała się podsłuchów. ""Buty mają być w rozmiarze europejskim"" — miała mówić Marii J. To zdanie wedle Kamińskiego oznaczało, że Kwaśniewska chce, aby pieniądze z walizki wymienione zostały na euro. Już mówiłem, nie znam tych nagrań i trzeba patrzeć, w jakim rzeczywiście kontekście padły. Przypisywanie przez Kamińskiego tym słowom takiego znaczenie jest obrzydliwe. Główni bohaterowie tej historii — poza panem i pana małżonką - zostali skazani za przestępstwa skarbowe. Para prezydencka nie została nawet przesłuchana? Nie dziwi to pana? Są wyroki skarbowe tylko przeciwko pani Marii i synowi. A wobec pana Marka cała sprawa została ostatecznie już umorzona. Pan o tym wie, prawda? Nie wiedziałem. Ale wracając do mojego pytania: jak pan tłumaczy fakt, że do tej pory – ani wcześniej, ani teraz – prokuratura nie chciała pana ani pana żony przesłuchać? To przecież powinna być jedna z pierwszych czynności śledczych. Nie wiem. Mnie cała sprawa dziwi, bo jest ona robiona na zamówienie i gdyby ktoś chciał od samego początku ją spokojnie wyjaśnić, to by się nią nie zajmowano. Ale takie było zapotrzebowanie, by zrobić z tego aferę. Nie wiem, ile środków zaangażowało państwo polskie, aby zrobić aferę pt. ""agent Tomek"". I dobrze by było, aby to ktoś wszystko policzył, ile kosztowało wynajmowanie apartamentów, kupno Porsche i stworzenie tej całej legendy. A teraz, skoro ta cała prowokacja się nie udała, to mamy ciągnięcie spawy, aby smród nie ustawał. A dlaczego prokuratura nie przesłuchała mnie ani mojej żony, to trzeba pytać prokuraturę. Rozumiem, że prokuratura nigdy nie wnosiła o takie przesłuchanie? Nie. Nigdy żadnego wezwania nie dostaliśmy, a to nie jest przecież tak, że mnie nie można znaleźć w Polsce. Jak sam pan widzi, można się nawet ze mną spotkać dość szybko. To prawda. Ale jeśli teraz śledczy chcieliby doprowadzić do takich przesłuchań, to stawiłby się pan razem z żoną? Tak, choć będziemy radzić się adwokatów, jak tu reagować. Bo jeżeli sprawa jest ewidentnie politycznie wymierzona przeciwko nam, to trzeba się zachować wobec tego adekwatnie. Ale czy już za rządów PO-PSL posadzenie na ławie oskarżonych Mariusza Kamińskiego za operację przeciwko Kwaśniewskim nie było także ewidentnie polityczną zemstą? Taki argument, że prokuratura i sądy podejmują decyzje na zamówienie polityczne, działa w obie strony. Oczywiście, że działa w obie strony. Właśnie na tym polega dramat Polski. Jeżeli PiS twierdzi, że prokuratura umorzyła sprawę ze względów politycznych, to czy mamy wierzyć, że wtedy umorzyła z powodów politycznych, a teraz ze względów niepolitycznych to śledztwo wznawia? Moim zdaniem wznawia tylko i wyłącznie ze względów politycznych. Mówiąc krótko, wiarygodność prokuratury jako ciała niezależnego, służącemu państwu do obiektywnego działania, jest podważona. Jestem gotów przyjąć, że we wszystkim był kontekst polityczny, co nie jest dobre. Natomiast absolutnie jestem przeciwny takiemu myśleniu zgodnemu z filozofią Kalego, że jeśli coś jest przeciwko nam, to jest polityczne, a jeśli zgodne, to robione jest według najwyższych standardów prawa. Niestety od kilku lat tak w Polsce mamy. To prawda i jest to właśnie tragedia. Gdyby ta sprawa od początku do końca w sposób obiektywny była prowadzona, już dawno byłaby wyjaśniona. Proszę także pamiętać, że jeśli chodzi o moje dochody, to są one pod pełną kontrolą od momentu, kiedy zostałem prezydentem, a później są pod pełną kontrolą, jeśli chodzi o moje zeznania podatkowe. Tym bardziej że dziewięćdziesiąt parę procent moich dochodów pochodzi z zagranicy. Rozumiem, że chce pan powiedzieć, że Kwaśniewscy żadnych dochodów nie ukrywają? Takie zarzuty wobec nas są całkowicie bezpodstawne. Zarówno ja, jak i moja żona rozliczamy się co roku z urzędem skarbowym i żadnych nieprawidłowości nie ma. Są na to dokumenty, które przecież można sprawdzić. W całej tej sprawie chodzi o to, by znaleźć bat na Kwaśniewskich. A może lepiej byłoby pokazać wszystkie dochody i w ten sposób przeciąć wszystkie spekulacje także te medialne o rzekomo tajemniczych dochodach Kwaśniewskich. Myślę tutaj o pana dochodach choćby z doradztwa u prezydenta Kazachstanu Nursułtana Nazarbajewa, czy ze spółki Burisma Holding, należącej do jednego z oligarchów obalonego prezydenta Ukrainy Wiktora Janukowycza. Ale to byłoby złamanie zasady demokratycznego państwa. Nasze dochody są jasne i są przedstawione w urzędzie podatkowym, który nigdy nie miał żadnych uwag. Zarówno ja, jak i moja żona nie mamy żadnych kont za granicą. Nigdy nie korzystałem z żadnej tzw. optymalizacji podatkowej, zawsze płaciłem tę najwyższą stawkę podatku. Uważałem zawsze, że mi nie wypada z tego korzystać, choć mogłem. Czyli to wszystko w systemie państwa polskiego jest kontrolowane i sprawdzane. Nie widzę zatem żadnego powodu, aby taki rodzaj występu wszystkim zafundować i aby spowiadać się przed kimś innym niż przed urzędem podatkowym. Oczywiście mam te dochody, o których pan wspomniał i płacę od tego podatki. No i co? … Mało tego. Uważam, że jeśli odrzucimy kwestię ludzkiej zawiści i zazdrości, to ludzie, którzy tak mnie atakują, powinni być szczęśliwi, że zarabiam za granicą i przywożę te pieniądze do polskiego banku. Płacę od tego podatki państwu polskiemu, więc tak naprawdę to powinienem dostać jakiś order dla dobrego podatnika. Odnoszę wrażenie, że jest pan raczej spokojny o bieg tego śledztwa, w ramach którego prokuratura będzie ponownie chciała panu oraz pańskiej żonie udowodnić pranie pieniędzy? Tak, bo tego nie da się udowodnić. Tego po prostu nie ma. To jest najbardziej absurdalny zarzut, jaki można mi postawić. Czegoś takiego po prostu nie ma. Gdyby PiS chciało powrócić do pomysłu sprzed kilku lat powołania sejmowej komisji śledczej ws. majątku Kwaśniewskich, myśli pan, że to by się udało? To byłby całkowity absurd. To już byłoby poniżej jakiegokolwiek poziomu. Czy rozmawiał pan o ówczesnych działaniach prokuratury wobec pana ze ś.p. prezydentem Lechem Kaczyńskim? Nie. Wie pan, miałem wiele spotkań z Lechem Kaczyńskim. Kiedy już został prezydentem, spotkaliśmy się i powiedziałem mu tak: w mojej ocenie są trzy instytucje, które są najbardziej zdemoralizowane. Są to: służby, prokuratura i Telewizja Publiczna. I tak jest, proszę zobaczyć, do tej pory. Nie wycofuję się nawet o krok z tego stwierdzenia i niestety ten stan rzeczy się pogłębia. A nie ma pan wrażenia, że przecież tak było od lat w Polsce i za rządów lewicy, i Platformy? Tak było, ma pan rację. Ale w okresie ostatnich 25 lat podejmowaliśmy próby, aby się z tego wyleczyć, temu służyło między innymi uniezależnienie prokuratury, stworzenie cywilnej kontroli nad służbami specjalnymi. Niestety nie wszystko zadziałało. Ale obecnie zarzucono wszystkie te metody i następna ekipa, która przyjdzie po PiS-ie, z całą pewnością nie zrezygnuje z nadzoru i upolitycznienia Telewizji Publicznej, prokuratury czy służb. I niestety my już w taką spiralę negatywną weszliśmy. Dopóki nie zmienimy przekonania, że jak wygraliśmy wybory, to wszystko nam się należy i wszystko możemy, to tak będzie. Myślenie, że ten, kto ma władzę, kładzie łapę na wszystkim, doprowadzi nasz kraj do katastrofy. W Polsce przestało się wierzyć, że człowiek może być dobry. Dziś albo jesteś nasz i jesteś dobry, nawet jak masz nieciekawą przeszłość, albo jesteś ich i jesteś ten najgorszy i zdrajca. Za to zapłacimy wysoką cenę. Co ma pan na myśli? Ceną będzie słabość państwa i ogromne podziały wewnętrzne. Ale to już mamy od kilku lat? Ale może to przybrać jeszcze większą skalę, co doprowadzi do tego, że nie będzie mowy o jakimkolwiek dialogu. A następna władza będzie nam fundowała totalne przestawienie dźwigni na drugą stronę i całkowitą wywrotkę państwa. A pana sprawa jak się zakończy? Nie ma tej sprawy, czyli powinno być umorzenie śledztwa. Ale zanim to nastąpi, będzie polityczne grillowanie i oczernianie Kwaśniewskich, aby wytrzeć mnie gumką-myszką z kart historii. Co się i tak już dzieje. Proszę popatrzeć na grono byłych prezydentów. Jest nas teraz trzech. Jeśli Lechowi Wałęsie przykleja się łatkę agenta ""Bolka"", Bronisławowi Komorowskiego – człowieka WSI, a mi sprawę Kazimierza i oczywiście komunisty, to na polu pozostaje tylko Lech Kaczyński. I w takiej Polsce szytej grubymi nićmi właśnie przyjdzie nam teraz żyć.",Aleksander Kwaśniewski,
https://wiadomosci.onet.pl/kraj/aleksander-kwasniewski-nie-wyjde-razem-z-kod-na-ulice/43xqbz,Aleksander Kwaśniewski: nie wyjdę razem z KOD na ulice,"- 13 grudnia nie wyjdę na ulice. Uważam, że byli prezydenci to ostatnia rezerwa ludzi, którzy mogą w kryzysowych momentach coś uczynić. Ich rola jest do spełnienia, gdyby sytuacja była jeszcze trudniejsza - mówił Aleksander Kwaśniewski na antenie TVN24. - Dla KOD możemy być pomocą, ale także obciążeniem - dodał.","Kwaśniewski przyznał w ""Faktach po faktach"", że ""obecność prezydentów powinna być dawkowana"". - Nie chciałbym, by ten ruch społeczny mógł zostać przyklejony do nas. Rozmawiałem z liderami Komitetu Obrony Demokracji i rozumieją to stanowisko - podkreślił. Były prezydent ocenił także urząd Andrzeja Dudy. - Po mowie inauguracyjnej prezydent mówił o budowaniu jedności, o zasypywaniu podziału i o poszukiwaniu wspólnoty. Przyjąłem te słowa z wielką nadzieją. To jest rola prezydenta, zasypywać podziały, a nie je tworzyć - powiedział. - Nie podjęto jednak próby budowania wspólnoty, o której tyle prezydent mówił w czasie kampanii. Były działania i stwierdzenia, które wręcz od niej oddalały. Prezydent czasami czerpie satysfakcję z radykalizowania swojego języka. Prezydent jest od kompromisu, a nie od radykalizmu. Andrzej Duda nie dotrzymał obietnicy o budowaniu wspólnoty - dodał Kwaśniewski. Były prezydent był także pytany o postępowanie ws. willi Kwaśniewskich. Na początku grudnia postępowanie w sprawie legalności majątku byłego prezydenta RP i jego żony Jolanty podjęła ponownie Prokuratura Regionalna w Katowicach. - Nie wiem, czemu wraca ta sprawa. Prokuratura wcześniej badała wszystkie kwestie i uznała, że trzeba rzecz umorzyć. Nigdy nie miałem kont za granicą, płaciłem tu podatki. Z punktu widzenia faktograficznego powody są żadne. To mi pozwala sądzić, że to ma podtekst polityczny - podsumował gość ""Faktów po faktach"". Mateusz Kijowski z Komitetu Obrony Demokracji poinformował, iż 13 grudnia Komitet współorganizuje w całej Polsce demonstracje pod hasłem ""Stop dewastacji Polski"". - Wszyscy wiemy, od ponad roku postępuje dewastacja Polski. Uchwalane są kolejne ustawy, które niszczą porządek prawny, niszczą porządek konstytucyjny, niszczą szacunek dla prawa i szacunek dla obywateli, naruszając naszą godność. (...) Kiedy państwo w tak brutalny sposób, jak ostatnio próbuje wkraczać w te obszary, najpierw aresztując Józefa Piniora, potem uchwalając skandalicznie poprawki do ustawy o zgromadzeniach, obywatele nie mogą siedzieć cicho - mówił lider KOD. Jak podkreślał, ""kiedy państwo atakuje wszystkich obywateli, to wszyscy obywatele powinni być razem"", w związku z tym w protestach powinna wziąć udział cała opozycja bez względu na podziały.",Aleksander Kwaśniewski,
https://wiadomosci.onet.pl/kraj/sledztwo-ws-willi-w-kazimierzu-dolnym-aleksander-kwasniewski-komentuje/y9m8s7,Śledztwo ws. willi w Kazimierzu Dolnym. Aleksander Kwaśniewski komentuje,"Wraca sprawa kupna willi w Kazimierzu Dolnym przez Aleksandra i Jolantę Kwaśniewskich. Prokuratura wznawia śledztwo ws. majątku byłego prezydenta. - Chodzi o motywacje polityczne, może nawet bardziej ambicjonalne – mówi w RMF FM były prezydent Aleksander Kwaśniewski.","Kwaśniewski zaznacza, że sprawa była już wcześniej umorzona. - Od sześciu lat, bo to było w roku 2010, nic się nie, wydarzyło, nic się nie zmieniło. Wyjaśnienie, dlaczego ma być to wznowione, jest bardzo zagadkowe. Nie potrafię niczego się z tego wyjaśnienia domyśleć - dodaje. Rozmówca Grzegorza Kwolka z RMF FM podkreśla, że wydaje mu się, że ""parę osób, i minister sprawiedliwości obecny, i szef ówczesny CBA, a dzisiaj szef służb"", bardzo się zaangażowali w tę sprawę personalnie. - Więc mam wrażenie, że to też ambicje grają - dodaje. Sprawa dotyczy - jak podała Prokuratura Regionalna w Katowicach w opublikowanym w piątek komunikacie - ""uchylania się ustalonych osób zobowiązanych od opodatkowania oraz podejmowania, wspólnie i w porozumieniu z innymi osobami, działań mogących utrudnić stwierdzenie przestępczego pochodzenia środków płatniczych, tj. o przestępstwa z art. 299 § 5 k.k. i inne"". - W ramach podjętego na nowo postępowania przygotowawczego zachodzi konieczność realizacji szeregu czynności procesowych zmierzających do wyjaśnienia okoliczności nabycia oraz finansowania nieruchomości położonej w Kazimierzu Dolnym. Przeprowadzenie czynności procesowych będzie stanowić podstawę do ponownej prawnokarnej oceny zgromadzonego w sprawie materiału dowodowego - dodała prok. Jaworek-Kaziród w komunikacie. Sprawa podejrzeń wobec majątku Kwaśniewskich ciągnie się od dekady. Pretekstem do wszczęcia pierwszego formalnego postępowania w tej sprawie była rozmowa lidera SLD Józefa Oleksego z biznesmenem Aleksandrem Gudzowatym przeprowadzona jesienią 2006 r., czyli za poprzednich rządów PiS. Rozmowę nagrała ochrona Gudzowatego i taśma trafiła do mediów. Oleksy mówił wówczas, że Kwaśniewscy ukrywają część swojego majątku. Według prokuratorskich dokumentów, które są w posiadaniu Onetu, śledztwo zostało wszczęte w wakacje 2007 r. Dotyczyło ""uchylania się Jolanty Kwaśniewskiej i Aleksandra Kwaśniewskiego od opodatkowania (…) oraz podejmowanie działań mogących utrudnić stwierdzenie przestępczego pochodzenia środków płatniczych"", a zatem chodziło o przestępstwa skarbowe i kryminalne, czyli pranie pieniędzy. Szczególnie intensywnie CBA próbowało dowieść, że Kwaśniewscy mają willę w Kazimierzu Dolnym na podstawioną osobę. Oleksy mówił na nagraniu: ""Kupili przecież w Kazimierzu całe wzgórze (...). Byłem tam. Piękne. Też nie wiem na kogo, bo nie na siebie (….). Dom w Kazimierzu – nie umiem tego wycenić, ale na pewno jest to droga sprawa"". Według ówczesnych doniesień prasowych, w sprawie willi w Kazimierzu Dolnym Centralne Biuro Antykorupcyjne przeprowadziło kontrolowaną transakcję, w której brał udział słynny agent o pseudonimie Tomasz Małecki (to późniejszy poseł Tomasz Kaczmarek). Miał on wkupić się w łaski rodziny J., administrującej willą w Kazimierzu, której właścicielem był przyjaciel rodziny Kwaśniewskich Marek M. CBA było przekonane, że naprawdę dom należy do b. prezydenta; by to udowodnić, agent, poprzez rodzinę J., namówił M. do sprzedaży willi – informowała wówczas prasa. Za nieruchomość wartą 1,6 mln zł agent miał oferować dwa razy więcej, licząc, że pieniądze trafią do Kwaśniewskich. Ale 29 lipca 2009 r., w kulminacyjnym momencie akcja została przerwana, bo pośredniczący w transakcji Jan J. wyjął część należności (1,5 mln zł) z torby, w której był nadajnik mający namierzyć, dokąd pieniądze zostaną zawiezione.","Willa w Kazimierzu Dolnym, którą wg. CBA w 2009 r. mieli kupić na podstawioną osobę Kwaśniewscy",
https://wiadomosci.onet.pl/kraj/prokuratura-o-podjetym-sledztwie-ws-majatku-kwasniewskich/6j9k6d,Prokuratura o podjętym śledztwie ws. majątku Kwaśniewskich,"Prokuratura zamierza przeprowadzić ""szereg czynności procesowych"", by wyjaśnić okoliczności nabycia oraz finansowania willi w Kazimierzu Dolnym przez Aleksandra i Jolantę Kwaśniewskich. Postępowanie prowadzi Prokuratura Regionalna w Katowicach.","Przeprowadzenie tych czynności będzie stanowić podstawę do ponownej prawnokarnej oceny zgromadzonego w sprawie materiału dowodowego – poinformowała dzisiaj prok. Bożena Jaworek-Kaziród z zespołu prasowego Prokuratury Regionalnej w Katowicach. Jak ujawniono, chodzi o sprawdzenie, czy nie doszło do procederu tzw. prania brudnych pieniędzy. Andrzej Stankiewicz: znamy kulisy operacji CBA wobec Kwaśniewskich Wyjaśniająca wcześniej sprawę majątku b. prezydenta i jego małżonki Prokuratura Apelacyjna w Katowicach umorzyła śledztwo nie dopatrując się przestępstwa. Sprawa dotyczy - jak podała Prokuratura Regionalna w Katowicach w opublikowanym w piątek komunikacie - ""uchylania się ustalonych osób zobowiązanych od opodatkowania oraz podejmowania, wspólnie i w porozumieniu z innymi osobami, działań mogących utrudnić stwierdzenie przestępczego pochodzenia środków płatniczych, tj. o przestępstwa z art. 299 § 5 k.k. i inne"". Artykuł ten, mówiący o tzw. praniu pieniędzy, przewiduje karę do 10 lat więzienia dla tego, kto w porozumieniu z innymi osobami ""środki płatnicze, instrumenty finansowe, papiery wartościowe, wartości dewizowe, prawa majątkowe lub inne mienie ruchome lub nieruchomości, pochodzące z korzyści związanych z popełnieniem czynu zabronionego, przyjmuje, przekazuje lub wywozi za granicę, pomaga do przenoszenia ich własności lub posiadania albo podejmuje inne czynności, które mogą udaremnić lub znacznie utrudnić stwierdzenie ich przestępnego pochodzenia lub miejsca umieszczenia, ich wykrycie, zajęcie albo orzeczenie przepadku"". - W ramach podjętego na nowo postępowania przygotowawczego zachodzi konieczność realizacji szeregu czynności procesowych zmierzających do wyjaśnienia okoliczności nabycia oraz finansowania nieruchomości położonej w Kazimierzu Dolnym. Przeprowadzenie czynności procesowych będzie stanowić podstawę do ponownej prawnokarnej oceny zgromadzonego w sprawie materiału dowodowego - dodała prok. Jaworek-Kaziród w komunikacie. Z uwagi na bardzo wstępny etap postępowania śledczy nie udzielają na razie szczegółowych informacji w tej sprawie. Śledztwo, umorzone wcześniej przez byłą Prokuraturę Apelacyjną w Katowicach było pokłosiem tzw. taśm Oleksego, nagranych jesienią 2006 r. przez ochronę znanego biznesmena Aleksandra Gudzowatego (Gudzowaty zmarł w 2013 r., a Oleksy w 2015 r.). Były premier Józef Oleksy podczas rozmowy z właścicielem Bartimpeksu wyrażał wątpliwości, czy Kwaśniewski jest w stanie wytłumaczyć się ze swojego majątku. Ten fragment ujawnionego w 2007 r. nagrania Prokuratura Krajowa przesłała do Katowic z poleceniem wszczęcia postępowania. W jego ramach sprawdzano m.in., czy małżeństwo Kwaśniewskich nie uchylało się od opodatkowania. Po dokładnej weryfikacji nie potwierdziły się podejrzenia wobec byłego prezydenta i jego żony. Postępowanie umorzono. W tamtym postępowaniu prokuratura przyjrzała się domom w Kazimierzu i Wilanowie oraz działce na północy Polski. Jak ustalili prokuratorzy, dom w Wilanowie i działka zostały kupione legalnie, były wykazywane w oświadczeniach majątkowych, dom w Kazimierzu nigdy nie był własnością byłego prezydenta i jego małżonki. Jarosław Kaczyński: w pewnym momencie odejdę Według ówczesnych doniesień prasowych, w sprawie willi w Kazimierzu Dolnym Centralne Biuro Antykorupcyjne przeprowadziło kontrolowaną transakcję, w której brał udział słynny agent o pseudonimie Tomasz Małecki (to późniejszy poseł Tomasz Kaczmarek). Miał on wkupić się w łaski rodziny J., administrującej willą w Kazimierzu, której właścicielem był przyjaciel rodziny Kwaśniewskich Marek M. CBA było przekonane, że naprawdę dom należy do b. prezydenta; by to udowodnić, agent, poprzez rodzinę J., namówił M. do sprzedaży willi – informowała wówczas prasa.","Willa w Kazimierzu Dolnym, którą wg. CBA w 2009 r. mieli kupić na podstawioną osobę Kwaśniewscy",
https://wiadomosci.onet.pl/tylko-w-onecie/majatek-kwasniewskich-pod-lupa-cba/rvmjvr,Znamy kulisy operacji CBA wobec Kwaśniewskich,"Organy ścigania biorą się za realizację zapowiedzi Jarosława Kaczyńskiego, którą złożył w wywiadzie dla Onetu. Pod lupę prokuratury trafił właśnie majątek Jolanty i Aleksandra Kwaśniewskich.","• W szefostwie PiS panuje przekonanie, że była para prezydencka ukrywa nielegalnie zdobytą fortunę • CBA za poprzednich rządów PiS zorganizowało prowokację przeciw Kwaśniewskim • Znamy kulisy tej operacji i wiemy, czemu skończyła się fiaskiem • Dziś prokuratura wraca do tej sprawy — Są afery, które powinny wrócić — mówił Kaczyński Onetowi w połowie października. — Nie z zemsty politycznej, ale dlatego, że prawo obowiązuje wszystkich. Tak jest w Europie i USA, tak będzie też w Polsce. Nie może być tak — jak to kiedyś miało miejsce — że do pani prokurator przywieziono twarde dowody przeciwko ważnej osobie, a ona mówi, że nie ma umocowania, żeby podjąć decyzje o zatrzymaniach. A później ten, który tę operację przeprowadził, siada na ławie oskarżonych. To był arcyskandal. Jak dowiedział się Fakt, prokuratura na nowo wszczęła śledztwo w sprawie słynnej willi w Kazimierzu Dolnym. — Mówi pan o Mariuszu Kamińskim i operacji przeciwko małżeństwu Kwaśniewskich, którym zarzucał ukrywanie majątku — pytaliśmy. — To panów domysł — odparł Kaczyński, dając jednak do zrozumienia, że właśnie o byłą prezydencką parę mu chodzi. — W wymiarze sprawiedliwości takie sytuacje muszą się skończyć. Jak podał portal tvn24.pl, prokuratura wcieliła w życie te zapowiedzi — i wznowiła śledztwo. — Postępowanie prowadzi Prokuratura Regionalna w Katowicach — potwierdziła Ewa Bialik, rzecznik Prokuratury Krajowej. Sprawa podejrzeń wobec majątku Kwaśniewskich ciągnie się od dekady. Pretekstem do wszczęcia pierwszego formalnego postępowania w tej sprawie była rozmowa lidera SLD Józefa Oleksego z biznesmenem Aleksandrem Gudzowatym przeprowadzona jesienią 2006 r., czyli za poprzednich rządów PiS. Rozmowę nagrała ochrona Gudzowatego i taśma trafiła do mediów. Oleksy mówił wówczas, że Kwaśniewscy ukrywają część swojego majątku. Według prokuratorskich dokumentów, które są w posiadaniu Onetu, śledztwo zostało wszczęte w wakacje 2007 r. Dotyczyło ""uchylania się Jolanty Kwaśniewskiej i Aleksandra Kwaśniewskiego od opodatkowania (…) oraz podejmowanie działań mogących utrudnić stwierdzenie przestępczego pochodzenia środków płatniczych"", a zatem chodziło o przestępstwa skarbowe i kryminalne, czyli pranie pieniędzy. Jarosław Kaczyński: Odpowiedzialność karna dla Tuska możliwa. Nie tylko za Smoleńsk Szczególnie intensywnie CBA próbowało dowieść, że Kwaśniewscy mają willę w Kazimierzu Dolnym na podstawioną osobę. Oleksy mówił na nagraniu: ""Kupili przecież w Kazimierzu całe wzgórze (...). Byłem tam. Piękne. Też nie wiem na kogo, bo nie na siebie (….). Dom w Kazimierzu – nie umiem tego wycenić, ale na pewno jest to droga sprawa"". Żeby zweryfikować te zarzuty, prokuratura przeanalizował wszystkie transakcje na kontach osób podejrzewanych o krycie prezydenckiej pary. Chodziło o przyjaciółkę Kwaśniewskiej Marię J., która była właścicielką willi od lat 80., oraz Marka Michałowskiego, ówczesnego szefa Budimeksu, który — wedle dokumentów — odkupił od niej dom za 1,5 miliona złotych we wrześniu 2007 r. CBA uważało, że to fikcyjna operacja — Michałowski miał być figurantem, a w rzeczywistości dom od Marii J. kupili Kwaśniewscy. Prokuratorzy sprawdzili operacje bankowe Michałowskiego i nie znaleźli transakcji, potwierdzających zapłatę za willę. Dokumenty pokazują, że prokuratura wystąpiła nawet do Ministerstwa Sprawiedliwości Hiszpanii, aby uzyskać informacje z konta Michałowskiego w tym kraju. Ustalono za to, że Maria J. zaczęła robić zakupy (mieszkanie i samochód) przekraczające jej dochody — CBA uznało, że wydawała pieniądze, które Kwaśniewscy zapłacili jej nieoficjalnie za przejęcie willi. Z inicjatywy prokuratury sprawą tą zainteresował się Urząd Kontroli Skarbowej w Lublinie. Równocześnie CBA założyło Marii J. podsłuch. Maria J. — która pozostawała opiekunką domu — miała się skarżyć synowi telefonicznie, że Kwaśniewscy zalegają z bieżącymi opłatami za prąd, wodę i ochronę domu. Kwaśniewska miała także instruować Marię J. przy przedłużaniu pakietu telewizji kablowej, by w pakiecie było ""dużo kanałów sportowych dla Olka"". Podstawieni agenci na czele ze słynnym agentem Tomkiem — czyli późniejszym posłem PiS Tomaszem Kaczmarkiem — zastawili pułapkę na Kwaśniewskich. Latem 2009 r. agent Tomek podając się za biznesmena, złożył ofertę odkupienia domu za 3,1 mln zł — oficjalnie 1,6 mln zł plus dodatkowe 1,5 mln nielegalnie, w walizce. Gdyby walizka trafiła do Kwaśniewskich, byłby to dla CBA dowód, że to oni byli właścicielami willi i ukrywają dochody. Jarosław Kaczyński: w pewnym momencie odejdę Według ówczesnego szefa CBA Mariusza Kamińskiego podczas finalizowania tej transakcji Kwaśniewska używała specyficznego języka, jakby obawiała się podsłuchów. ""Buty mają być w rozmiarze europejskim"" — miała mówić Marii J. To zdanie wedle Kamińskiego oznaczało, że Kwaśniewska chce, aby pieniądze z walizki wymienione zostały na euro. Wymiany miał dokonać Marek Zabrzeski, biznesowy współpracownik Kwaśniewskiej w założonej przez nią w latach 90. agencji Royal Wilanów. ""O pomoc dla Marii J. [....] poprosiła Marka Zabrzeskiego telefonicznie Jolanta Kwaśniewska"" — taką informację znalazłem w aktach prokuratorskiego śledztwa. Tyle że operacja zakończyła się kompromitacją. Syn Marii J. przełożył pieniądze z walizki, w której znajdował się nadajnik GPS, do bagażnika samochodu. W ten sposób CBA straciło możliwość ustalenia, do kogo trafią. Kamiński twierdzi, że po przerwaniu operacji, pieniądze z walizki zostały znalezione w siedzibie agencji Royal Wilanów. Nakłaniał ówczesnego prokuratora generalnego w rządach PO Andrzeja Czumę do wydania nakazu zatrzymania Jolanty Kwaśniewskiej — bezskutecznie. W PiS powszechne jest przekonanie, że prokuratura kierowana przez Platformę umorzyła śledztwo przeciw Kwaśniewskim z powodów politycznych. — Wiem, ile zarabia prezydent. I wiem, ile kosztuje uzdrowisko w Szwajcarii, w którym Kwaśniewski się kurował. Wszystko wskazuje na to, że ma spore pieniądze. A w karierze politycznej sporych pieniędzy mieć się nie da. Kwaśniewski sam to powinien wyjaśnić — mówił mi potem Jarosław Kaczyński. Faktem jest, że główni bohaterowie tej historii — poza Kwaśniewskimi — zostali skazani za przestępstwa skarbowe. Para prezydencka nie została nawet przesłuchana. Za operację przeciw Kwaśniewskim zapłacił za to Kamiński. W 2009 r. doniósł na niego do prokuratury jego następca na fotelu szefa CBA Paweł Wojtunik. — Tak, złożyłem doniesienie w sprawie nieprawidłowości w operacji dotyczącej tzw. domu w Kazimierzu oraz innych skandalicznych spraw operacyjnych — przyznał potem w rozmowie ze mną Wojtunik. — Nie można przymykać oczu na łamanie prawa oraz naruszanie podstawowych praw i wolności obywatelskich przy prowadzeniu prac operacyjnych. A w tych sprawach, nie tylko moim zdaniem, doszło ewidentnie do złamania prawa. Prokuratura uznała, że odpowiedzialność za to ponosi Kamiński. Prokuratura wystąpiła nawet do Sejmu o uchylenie Kamińskiemu — wtedy posłowi opozycyjnego PiS — immunitetu. Ale kiedy na tajnym posiedzeniu Sejmu Kamiński opowiedział o operacji w Kazimierzu, część posłów PO się wyłamała w głosowaniu i immunitet nie został uchylony. W dodatku pojawił się nawet pomysł powołania komisji śledczej w sprawie majątku Kwaśniewskich. Była para prezydencka wydała wówczas oświadczenie. Kwaśniewscy zaprzeczyli, by dysponowali nieujawnionym majątkiem. ""Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych"" – napisali.",CBA za poprzednich rządów PiS zorganizowało prowokację przeciw Kwaśniewskim,
https://wiadomosci.onet.pl/kraj/prokuratura-wznawia-sledztwo-ws-majatku-aleksandra-kwasniewskiego/vmy1st,Prokuratura wznawia śledztwo ws. majątku Aleksandra Kwaśniewskiego,"Śledczy znów podjęli śledztwo w sprawie ""willi Kwaśniewskich"" – informuje portal TVN24.pl. Powodem ma być ""niewyczerpanie możliwości dowodowych i potrzeba dokonania na nowo niektórych z ustaleń śledztwa"".","Decyzja dotycząca wznowienia śledztwa w tej sprawie została podjęta dziś w Prokuraturze Regionalnej w Katowicach – donosi TVN24.pl. Wcześniej informował także o tym dziennik ""Fakt"". W 2010 r. szef CBA Paweł Wojtunik złożył doniesienie o podejrzeniu nadużycia władzy i nielegalności działań operacyjnych CBA w związku z zakupem willi w Kazimierzu w 2009 r. Jak pisała ""Gazeta Wyborcza"": CBA, chcąc udowodnić, że małżeństwo Kwaśniewskich miało nielegalne dochody, kupiło dom w Kazimierzu nad Wisłą. Celem CBA było udowodnienie, że Kwaśniewscy kupili dom na podstawioną osobę. Według ""GW"" akcję prowadził agent Tomasz Kaczmarek, który za nieruchomość wartą 1,6 mln zł miał oferować dwa razy więcej, licząc, że pieniądze trafią do Kwaśniewskich. Ale w lipcu 2009 r., w kulminacyjnym momencie, akcja została przerwana, bo pośredniczący w transakcji Jan J. wyjął część należności (1,5 mln zł) z torby, w której był nadajnik mający namierzyć, gdzie pieniądze zostaną zawiezione – pisała ""GW"". Po publikacji Kamiński mówił, że część tych informacji jest ""absolutnie nieprawdziwa"". W 2010 r. katowicka prokuratura umorzyła postępowanie w sprawie legalności majątku Kwaśniewskich. Prokuratura przyjrzała się domom w Kazimierzu i Wilanowie oraz działce na północy Polski. Jak ustalili prokuratorzy, dom w Wilanowie i działka zostały kupione legalnie i były wykazywane w oświadczeniach majątkowych. Dom w Kazimierzu nigdy nie był własnością byłego prezydenta i jego małżonki.",Aleksander Kwaśniewski,
https://wiadomosci.onet.pl/kraj/marek-dyduch-jedno-zdanie-walesy-zdecydowalo-o-naszym-powodzeniu/k5248n,Marek Dyduch: jedno zdanie Wałęsy zdecydowało o naszym powodzeniu,"- Mamy analizę, że SLD może jeszcze wrócić do parlamentu - zapewnia były poseł. Przypomina że w 1992 roku wystarczyło, że Lech Wałęsa powiedział, że Polsce potrzebna jest lewa noga i partia wygrała wybory rok później. - (Teraz) wystarczy, że przekona do siebie milion, półtora tych (osób powyżej 60. roku życia - red.) wyborców i już będziemy mieli przyzwoity wynik - mówi Marek Dyduch w rozmowie z magazynem ""Plus Minus"".","Dyduch wyznał, że jego osobiście dotknęło wyeliminowanie z list w 2007 roku. - Wyszło (decyzja o nieumieszczeniu na listach - red.) z kręgów Aleksandra Kwaśniewskiego, ale nikt nie zaprotestował - ujawnia. Miało być to spowodowane słowami polityka, który powiedział publicznie, że za kłopoty SLD odpowiedzialni są Kwaśniewski, Janik i Borowski. - Te intrygi też zabijały SLD - mówi. Były wiceminister ujawinia, że za czasów rządów SLD z PSL w latach 1993-97 konflikt między partiami wynikał z faktu, że PSL nie chciało ustąpić z KRUS, a SLD chciało stworzyć nowy model ubezpieczeń rolników. Lewica miała mieć też własne pomysły na rozwiązanie problemów wsi, które nie podobały się ludowcom. Z kolei za porażkę w wyborach w 2005 roku, zdaniem działacza, odpowiada postawa polityków partii ws. afery Rywina. - Rozpoczął się negatywny ferment w partii, a media rozjeżdżały nas jak chcą - wspomina. - Afera Rywina została wymyślona po to, żeby osłabić Millera - mówi. Dodaje też, że została ona ""wykluta"" w gabinecie Aleksandra Kwaśniewskiego, kótry ""nie raz osłabiał SLD"".",Marek Dyduch,
https://wiadomosci.onet.pl/kraj/aleksander-kwasniewski-o-ochronie-bor-caracalach-aborcji/edzxtf,Aleksander Kwaśniewski: w Polsce zaczęto kłamać bez żadnej kontry,"Aleksander Kwaśniewski odniósł się dzisiaj na antenie Radia Zet do decyzji o odebraniu mu ochrony BOR podczas zagranicznych wizyt. - To jest decyzja nierozsądna - podkreślił i dodał, że ""w Polsce zaczęto kłamać bez żadnej kontry"". Były prezydent nie szczędził też słów krytyki pod adresem Andrzeja Dudy.","Rozmowa zaczęła się od meczu Polska-Armenia, ale panowie szybko przeszli do polityki. Pytany o ocenę prezydentury Andrzeja Dudy, Kwaśniewski powiedział: - Prezydentura w Polsce zaczęła się z bardzo wysokiego C, bo na ten urząd wybierano liderów swoich środowisk. Później ta zasada została zmieniona i to jest pierwszy problem - mówił. - Prezydent nie ma poczucia, że ma istotny wpływ na ogromną siłę polityczną, jaką jest dziś PiS. - To jest decyzja nierozsądna - tak Aleksander Kwaśniewski skomentował odebranie ochrony BOR w czasie podróży zagranicznych byłym prezydentom. Uznał również, że uzasadnienie tej decyzji mija się z prawdą. - W ostatnim czasie w Polsce zaczęło się kłamać bez żadnej kontry - powiedział. Według byłego prezydenta twierdzenia o wysokich kosztach takiej ochrony są nieprawdziwe. - To 0,18 proc. budżetu BOR - dowodził. - BOR mówi, że odkręcają decyzję poprzedniego kierownictwa. To nieprawda. Lechowi Wałęsie ta ochrona przysługiwała od 21 lat. Mnie od 11, również przez 2 lata rządów PiS - powiedział.- Jeżeli pan nie chce widzieć kontekstu politycznego, to bardzo się pan zmienił - zwrócił się do prowadzącego. - Francuzi mają do Polski strasznego pecha - stwierdził Kwaśniewski, wspominając wcześniejsze negocjacje w sprawie zakupu m.in. samolotów Mirage. - Pamiętam rozmowy z prezydentem Chirakiem. Wówczas kupiliśmy to, co było dla nas korzystne, ale użyliśmy wszystkich dyplomatycznych metod, by załagodzić sytuację. Tu po raz kolejny zrobiliśmy kawał Francuzom i to, w jakiej formie! Skończyło się na rozmowach, kto komu przywiózł widelec - mówił były prezydent. Według niego Francja zapamięta nie tylko fatalny styl zakończenia negocjacji, ale i kontekst, czyli sprawę sprzedaży Mistrali Rosji. - Z dużym udziałem Polski zmuszono Francję do odstąpienia od bardzo korzystnego dla nich kontraktu - stwierdził Kwaśniewski. Powiedział, że zawarto wówczas gentlemen's agreement, że w zamian w przyszłości kontrakty będą zawierane z większą sympatią dla strony francuskich, by zadośćuczynić za ich straty. - Polska wyrwała się z tego gentlmen's agreement. To będzie zapamiętane - stwierdził.",Aleksander Kwaśniewski,
https://wiadomosci.onet.pl/swiat/aleksander-kwasniewski-o-konflikcie-na-ukrainie/r1es82,Kwaśniewski: nie możemy odwracać się od Ukrainy,"Świat nie może odwracać się od Ukrainy, która wciąż jest miejscem wielu dramatów i gdzie każdego dnia giną ludzie – powiedział wczoraj były prezydent Polski Aleksander Kwaśniewski podczas dorocznej konferencji Jałtańskiej Strategii Europejskiej (YES) w Kijowie.","YES - stowarzyszenie, promujące integrację Ukrainy z UE - do 2013 r. obradowało w Jałcie na Krymie. Po zajęciu półwyspu przez Rosję jego uczestnicy zbierają się w ukraińskiej stolicy. Kwaśniewski jest szefem zarządu stowarzyszenia. - Najważniejszym zadaniem naszej konferencji jest przypomnienie, że problem Ukrainy istnieje, że jest to miejsce wielu dramatów i wciąż giną tu ludzie. Ten kraj wciąż jest w straszliwych kłopotach, a ponieważ świat żyje swoim rytmem, są nowe konflikty i nieszczęścia, Ukraina trochę schodzi na dalszy plan – ocenił. W spotkaniu YES uczestniczy wiele znanych osobistości, m.in. wiceprzewodniczący Komisji Europejskiej, komisarz ds. euro i dialogu społecznego Valdis Dombrovskis, komisarz ds. polityki sąsiedztwa i rozszerzenia Johannes Hahn, były przewodniczący Komisji Europejskiej Jose Manuel Barroso, francuski filozof Bernard-Henri Levy. - Nasza konferencja przede wszystkim ze względu na to, że jest tu tak dużo znanych i wyrazistych postaci, powinna przypomnieć, że konflikt ukraiński nie jest zakończony i tylko dzięki jedności świata demokratycznego możemy Ukraińcom pomóc. Jeżeli złamie się ta jedność, Ukraina będzie w dramatycznej sytuacji – podkreślił Kwaśniewski. Proszony o skomentowanie nowej inicjatywy szefów MSZ Francji i Niemiec ws. uregulowania konfliktu między ukraińskimi siłami rządowymi a prorosyjskimi separatystami w Donbasie, której częścią jest kolejne zawieszenie broni w tym regionie, były prezydent odpowiedział, iż rozejm jest bardzo kruchy. O 23.00 czasu obowiązującego w Polsce, a o północy miejscowego, na Donbasie powinno zacząć obowiązywać zawieszenie broni między prorosyjskimi separatystami a ukraińskimi wojskami rządowymi. Ma potrwać tydzień. W środę Frank-Walter Steinmeier i Jean-Marc Ayrault zapowiedzieli, że w przyszłym tygodniu może dojść do podpisania porozumienia o wycofaniu ze strefy walk ukraińskich żołnierzy i separatystycznych bojowników, po czym miałaby się rozpocząć realizacja politycznej części mińskich porozumień pokojowych. - To zawieszenie broni nie działa. Ostrzały trwają, ludzie giną i świat musi o tym wiedzieć. Mińsk nie jest rozwiązaniem problemu, ale jest on pierwszym warunkiem, by w ogóle zająć się rozwiązaniem problemu. Jeżeli układ z Mińska nie będzie wykonany przez stronę rosyjską – ale także przez ukraińską – to będziemy w stanie zamrożonego konfliktu na długie lata - stwierdził. - Sądzę, że to, iż Steinmeier i Ayrault próbują coś zrobić, jest pozytywne, ale oceniajmy to po owocach. Niestety, owoce te są żadne. Jesteśmy w stanie zamrożonego konfliktu, który oznacza, że każdego dnia kilka osób ginie i na to zgody być nie może – podkreślił. Pytany o ocenę lipcowej uchwały Sejmu w sprawie zbrodni wołyńskiej, w której określono ją mianem ludobójstwa i przyjętej we wrześniu w odpowiedzi na nią rezolucji parlamentu Ukrainy, Kwaśniewski uznał, że są to – jak powiedział - ""złe kroki"". - Oceniam te kroki za złe. Uważam, że te sprawy są niezwykle dramatyczne i jeżeli będziemy prowadzić taką długą rozmowę z Ukraińcami, to będzie trudno znaleźć wspólną opinię na ten temat. Dlatego, że dla nas (przywódca ukraińskich nacjonalistów Stepan - PAP) Bandera będzie terrorystą, który zabijał polskich ministrów, a dla nich będzie człowiekiem, walczącym o niepodległą Ukrainę, stosując każdą dostępną metodę, także terroryzm – powiedział. Kwaśniewski opowiedział się za spokojnym dialogiem na temat polsko-ukraińskich relacji historycznych, w których uczestniczyliby przede wszystkim historycy. - To wymaga uporczywej pracy, a nie uchwał, które niczego nie budują, lecz powodują wzrastające emocje. I łatwo było przewidzieć, że po takiej uchwale Sejmu będzie uchwała parlamentu ukraińskiego, która oczywiście niczego nie wyjaśnia i w niczym nie pomaga, a zaczyna być kolejną barierą – ocenił. Były prezydent wyraził przekonanie, że uchwały Sejmu i Rady Najwyższej Ukrainy nie będą miały istotnego wpływu na relacje między dwoma krajami w dłuższej perspektywie, ale – jak zaznaczył – dziś niepotrzebnie je komplikują. - Ja dużo bardziej byłbym wdzięczny, gdyby pod patronatem prezydentów Polski i Ukrainy powstała komisja historyczna, która działałaby w sposób przejrzysty i punkt po punkcie wyjaśniała, ukazywała skalę tego dramatu, ale pokazywała też motywacje, które temu towarzyszyły. Historia nie jest czarno-biała, szczególnie historia w tym regionie. Historia jest sumą tylu czynników i różnych motywacji, że potrzebuje dużo czasu, wyrozumiałości i wzajemnego szacunku. Nie rozdrapywać tej rany, a raczej starać się ją goić poprzez wyjaśnianie – oświadczył Kwaśniewski w rozmowie z PAP.",Aleksander Kwaśniewski,
https://wiadomosci.onet.pl/kraj/aleksander-kwasniewski-dla-rz-pis-chce-oslabienia-unii-europejskiej/6lsx9y,"Aleksander Kwaśniewski dla ""Rz"": PiS chce osłabienia Unii Europejskiej","- PiS nienawidzi Tuska, więc będzie szukać na niego bata zawsze i wszędzie – powiedział Aleksander Kwaśniewski w wywiadzie dla ""Rzeczpospolitej"". Były prezydent mówił o sytuacji, która zapanuje w Unii po wyjściu z niej Wielkiej Brytanii oraz o miejscu Polski we Wspólnocie Europejskiej.","Kwaśniewski odniósł się do wyniku referendum w sprawie Brexitu - Wielka Brytania nie ma żadnego planu, co robić z decyzją, która została podjęta – komentował. Według byłego prezydenta w Unii zapanował chaos w wyniku, którego Polska może się znaleźć w gronie krajów na ""peryferiach europejskich"". Aleksander Kwaśniewski skrytykował politykę PiS, które według niego, próbuje osłabić Unię Europejską. – To jest nieukrywany cel PiS – mówił. Były prezydent zarzucał rządowi Beaty Szydło, że ten ukierunkowany jest tylko na czerpanie profitów z bycia we Wspólnocie. – UE nie może być jak menu w restauracji, że wybierzemy to, co nam smakuje, a resztą niech karmią się inni - komentował. W rozmowie z ""Rzeczpospolitą"" Kwaśniewski stwierdził, że Brexit nie zmniejsza szans Donalda Tuska na drugą kadencję szefa Rady Europejskiej, a wręcz je zwiększa. – Wzięcie kogoś nowego to skazanie Rady Europejskiej na pogłębiający się chaos – powiedział. - Gdyby dzisiaj Tuska zmienił na stanowisku Jarosław Kaczyński, to jestem przekonany, że prezes PiS jako szef Rady Europejskiej byłby dużo bardziej bezradny niż poprzednik - mówił Aleksander Kwaśniewski. Cała rozmowa dostępna w dzisiejszym wydaniu ""Rzeczpospolitej"".",Aleksander Kwaśniewski,
https://wiadomosci.onet.pl/kraj/aleksander-kwasniewski-ostrzega-przed-brexitem/kkze3d,"Kwaśniewski ostrzega przed Brexitem. ""To może być początek negatywnego procesu dla UE""","- Brexit to wydarzenie, które może doprowadzić do dekonstrukcji tego, co dawało Europie pokój i dobrobyt. To może być początek negatywnego procesu dla Unii Europejskiej - ocenił w ""Kropce nad i"" w TVN24 Aleksander Kwaśniewski. Były prezydent wskazał też na skutki, jakie dla wszystkich krajów członkowskich może wywołać decyzja Wielkiej Brytanii o opuszczeniu UE.","Gość Moniki Olejnik przypominał, że dzięki Unii Europejskiej wszyscy przez lata korzystaliśmy i wciąż korzystaliśmy. I dodał, że przy okazji debaty na temat Brexitu zabrakło głosów, które broniłyby tych osiągnięć zjednoczonej Europy. Jako przykład Kwaśniewski wymienił choćby otwarte granice, które są jednym z największych sukcesów Unii Europejskiej. - Dla ludzi młodych to są rzeczy oczywiste, oni nie pamiętają paszportów, granic. Zabrakło aktywności i uczciwości w przedstawianiu spraw europejskich w Wielkiej Brytanii - mówił dalej na antenie TVN24. Aleksander Kwaśniewski, komentując ewentualne opuszczenie Unii Europejskiej przez Brytyjczyków, podkreślił, że pierwszym skutkiem będzie szok. On może, zdaniem byłego prezydenta, pomóc w wyborczym zwycięstwie Marine Le Pen we Francji, wzroście poparcia dla Alternatywy dla Niemiec czy pomoże siłom antyeuropejskim mówić, że ten projekt nie ma sensu. - W średnim okresie grozi nam natomiast Europa trzech prędkości. A my wtedy trwale znajdziemy się na jej peryferiach - ostrzegał dalej Kwaśniewski. Szefowie dyplomacji Niemiec i Francji przestrzegają przed wyjściem Wielkiej Brytanii z Unii Europejskiej. Zdaniem Berlina może to grozić nawet dezintegracją UE. Ostatnie sondaże dają przewagę zwolennikom Brexitu w referendum zaplanowanym na 23 czerwca. Brexit ""stanowiłby szok dla UE, na skutek którego należałoby upewnić się nawzajem, że UE jest zabezpieczona i że udany proces kilkudziesięcioletniej integracji nie zakończy się rozpadem"" - powiedział niemiecki minister spraw zagranicznych Frank-Walter Steinmeier na konferencji prasowej po spotkaniu w Brandenburgu z szefem dyplomacji Francji Jean-Markiem Ayrault. ""Obaj możemy powiedzieć, że życzymy sobie, by większość w Wielkiej Brytanii podjęła dobrą decyzję, a dobra decyzja według nas może być tylko taka, żeby zostać w Europie"" - dodał Steinmeier. Wypowiadając się na ten sam temat, Ayrault przypomniał słowa szefa Komisji Europejskiej Jean-Claude'a Junckera, według którego głosując za Brexitem, Wielka Brytania stałaby się dla UE krajem trzecim. ""Taka byłaby rzeczywistość i tego nie chcemy"" - powiedział szef francuskiego MSZ. Francja i Niemcy to kraje założycielskie Europejskiej Wspólnoty Gospodarczej (EWG), poprzedniczki Unii Europejskiej. Wielka Brytania weszła do EWG w 1973 roku. Jej wyjście oznaczałoby krok wstecz w procesie coraz szerszej i głębszej integracji i pozbawiłoby UE kraju o wielkim potencjale gospodarczym, wojskowym i dyplomatycznym. Sondaże wskazują na wzrost liczby zwolenników wyjścia Wielkiej Brytanii z Unii Europejskiej przed przyszłotygodniowym referendum w tej sprawie. Jak wynika z opublikowanego we wtorek badania TNS, spośród zamierzających głosować 47 proc. opowiedziałoby się za Brexitem, a przeciwko byłoby 40 proc.; 13 proc. wciąż nie ma wyrobionego zdania.",Aleksander Kwaśniewski,
https://wiadomosci.onet.pl/kraj/manifestacje-kod-z-okazji-4-czerwca-frasyniuk-jarku-tu-jest-wolna-polska/c2zyvt,"Manifestacje KOD z okazji 4 czerwca. Frasyniuk: Jarku, tu jest wolna Polska!","Sympatycy Komitetu Obrony Demokracji zorganizowali w wielu miastach Polski kolejne marsze. Tym razem z okazji 4 czerwca. Największy z nich, pod hasłem ""Wszyscy dla wolności"", odbył się w Warszawie. ""Jarku, tu jest wolna Polska!"" - mówił ze sceny do prezesa PiS Władysław Frasyniuk. ""Nie można Polakom zabrać demokracji"" - przekonywał z kolei Aleksander Kwaśniewski.","W Warszawie, oprócz dwóch byłych prezydentów, Aleksandra Kwaśniewskiego i Bronisława Komorowskiego, na ulicach pojawiło się około 50 tysięcy osób. Takie są dane podawane przez stołeczny ratusz. Z kolei według policji w momencie startu marszu, na placu Bankowym, zebrało się 10 tysięcy osób. Marsz w stolicy był częścią ogólnokrajowej akcji upamiętniającej wybory z 1989 r. Podobne i imprezy odbyły się w około 20 miastach w Polsce, a także poza granicami naszego kraju, m.in.: we Francji, w Niemczech, Austrii, Wielkiej Brytanii, USA i Kanadzie. 4 czerwca to Dzień Wolności i Praw Obywatelskich obchodzony w rocznicę pierwszych po II wojnie światowej częściowo wolnych wyborów parlamentarnych, które odbyły się 4 czerwca 1989 r. - To wielki dzień, dzień polskiego zwycięstwa i niepodległości. Cieszmy się! - rozpoczął swoje wystąpienie na placu Konstytucji Władysław Frasyniuk. I dodał, że 4czerwca 1989 r. to dzień, w którym spełniły się nadzieje tysięcy ludzi. - To wielkie święto wszystkich Polaków. Tu jest także miejsce dla Jarosława Kaczyńskiego Jarku, tu jest wolna Polska! - mówił dalej. - To nie jest przypadek, że dziś na scenie stoją obok siebie Władysław Frasyniuk i Aleksander Kwaśniewski. Obaj skorzystaliśmy z dobrodziejstwa niepodległej Polski. Dla nas wartością były: demokracja, państwo prawa i przyzwoitość. Dla was też, dlatego zwyciężymy! Wierzymy w demokrację, każdy ma szansę każdego dnia - przekonywał. ""Jarek, zwyciężymy!"" - skandował były opozycjonista wraz z tłumem zgromadzonym w Warszawie. - Do wolności szliśmy różnymi drogami, ja kandydowałem z innej listy i przegrałem, ale mam wspólny obowiązek świętować ten dzień - mówił Aleksander Kwaśniewski. W swoim wystąpieniu na marszu KOD przekonywał, że demokracja jest w naszych umysłach i sercach i nie można jej Polakom zabrać. - Pomyślmy chwilę o Bronisławie Geremku, Jacku Kuroniu, Władysławie Bartoszewskim. Pomyślmy też z drugiej strony o Józefie Oleksym. Podziękujmy im. Ten las flag to największa nagroda, jaka możemy ofiarować za ich poświęcenie, wysiłek i wszystko, co nam dali. - Dziękujemy, będziemy pamiętać - mówi Kwaśniewski, wspominając zmarłych polityków. Kochana rebelio! - tak swoje przemówienie zaczął z kolei Bronisław Komorowski, nawiązując do wcześniejszych słów prezesa PiS. - Pewnie chciał nas obrazić. Pamiętam jak mojego ojca nazywali ""zaplutym karłem reakcji"", sam byłem ""warchołem"". Byliśmy ""drugim sortem"". Dziś jesteśmy rebelią, to piękna rebelia!- mówił dalej. - Dziś wiemy, że Polska jest inna, lepsza, dzięki tym którzy za nią walczyli i tym, którzy przekształcali Polskę w państwo silne i wielkie - kontynuował były prezydent. - To od nas zależy, jaka Polska będzie w przyszłości. Życzę państwu satysfakcji z wolności! - zakończył swoje wystąpienie. - 4 czerwca 1989 roku po raz pierwszy poszedłem do wyborów - wspominał w swoim wystąpieniu lider Komitetu Obrony Demokracji Mateusz Kijowski. - Pamiętamy czas stanu wojennego, najpierw beznadzieję, a potem wielką rodząca się nadzieję. Musimy pamiętać o tych, którzy tę wolność dla nas wywalczyli. Niech to będzie jak skrzydło motyla, które potrafi wywołać burze piaskową - mówi do zgromadzonych w Warszawie. - Wybory 4 czerwca 1989 r. były tylko w 30 proc. wolne, ale w 100 procentach wygrała je wolna Polska! Wolność jest jak powietrze. Nikt o nią nie zabiega, dopóki nie jest zagrożona. Cieszmy się wolnością, strzeżmy jej, bo to nasz największy skarb! - apelował Kijowski. Uczestnicy warszawskiego marszu przeszli z pl. Bankowego ul. Marszałkowską na pl. Konstytucji. Manifestacja zakończyła się przed dawną kawiarnią Niespodzianka, gdzie w 1989 r. mieścił się sztab wyborczy Komitetu Obywatelskiego ""Solidarność"". Zamiast zapowiadanego toastu za wolność, który odbywa się w tym miejscu co roku, na zakończenie demonstrantom rozdano biało-czerwone ciastka w kształcie motyla. Wcześniej w przemówieniu lider KOD Mateusz Kijowski mówił o tym, że wolność powinna być jak skrzydło motyla, które potrafi wywołać burzę piaskową. Organizatorzy przekazali też zgromadzonym pozdrowienia od byłego prezydenta Lecha Wałęsy. Dom Wałęsy w Gdańsku pikietowało w sobotę tradycyjnie ok. 20 członków Ligi Obrony Suwerenności. Były prezydent wyszedł do zgromadzonych. Strony głównie się przekrzykiwały i wzajemnie oskarżały. ""Chciałem zrozumieć, o co właściwie chodzi, dlaczego słuchają tych wersji ubeckich a nie słuchają tych moich - to nieprawdopodobne"" - mówił dziennikarzom Wałęsa. ""Myślę, że trochę się porozumieliśmy, ale nie do końca. Za rok przyjdę, usiądziemy na ławeczce, pogadamy dłużej"" - zadeklarował. Zgromadzeni w Warszawie mieli ze sobą flagi biało-czerwone, UE, KOD, PO i Nowoczesnej. Skandowali ""Wolność, równość, demokracja"", ""Demokracja"", ""Lech Wałęsa"" i ""Bronek, Olek i Wałęsa"". Wśród zgromadzonych byli m.in. była premier Ewa Kopacz (PO) i b. liderka Zjednoczonej Lewicy Barbara Nowacka oraz szef Nowoczesnej Ryszard Petru. Na początku zgromadzenia tłum odśpiewał ""Sto lat"" Komorowskiemu, który w sobotę obchodzi urodziny. - Kiedyś, w czasach PRL-u, gdy śpiewało się na imprezach opozycyjnych ""Sto lat"", to nigdy nie było wiadomo, czy nie chodzi o sto lat więzienia. Mam nadzieję, że dzisiaj to już jest nieaktualne - podziękował były prezydent.",Manifestacja KOD w Warszawie,
https://wiadomosci.onet.pl/kraj/kwasniewski-lewica-jest-wspolwinna-wygranej-pis/q33hxn,Kwaśniewski: lewica jest współwinna wygranej PiS,"Lewica jest współwinna tego, że mamy obecnie większość parlamentarną PiS - ocenił były prezydent Aleksander Kwaśniewski. Jako odpowiedzialnych za tę sytuację uznał też Donalda Tuska, Bronisława Komorowskiego, Leszka Millera i Janusza Palikota.","Kwaśniewski ocenił, że brak partii lewicowej w obecnym polskim parlamencie to efekt długiego procesu. - Doszliśmy do finału pewnego procesu, który obserwowaliśmy od lat, który polegał na nieodpowiedzialności liderów socjaldemokracji za budowanie projektu przyszłościowego - zdiagnozował były prezydent podczas I Kongresu Progresywnych Organizacji Pozarządowych. Według Kwaśniewskiego kryzys lewicy jest również pokłosiem kryzysu demokracji. - Wiemy, jak bardzo o to walczyliśmy i wiemy jak bardzo to było trudne w kontekście międzynarodowym - dodał, odnosząc się do przypadającej dziś rocznicy częściowo wolnych wyborów z 4 czerwca 1989 r. - Walczyliśmy o tę demokrację i dzisiaj po 27 latach trzeba powiedzieć, że ona jest również w kryzysie, że instytucje liberalnej demokracji, które znamy, partie polityczne, debata publiczna, media, są w defensywie - podkreślił. Wskazał również przyczyny, dla których, jego zdaniem, rośnie niezadowolenie społeczne, którego pokłosiem są liczne manifestacje. - Dzisiaj, gdy chcemy zapytać, dlaczego w Polsce jest tak, jak jest, dlaczego za chwilę będzie organizowana demonstracja KOD-u i dlaczego ludzie mają taki wysoki poziom niezadowolenia, trzeba powiedzieć tak: przynajmniej trzech czy czterech ludzi bardzo się przyczyniło do tego. (...) To jest na pewno Donald Tusk, którego druga kadencja w (rządzie) PO była po prostu nieudana i sukcesja, którą zaproponował, również nie odpowiadała Polakom. To jest Bronisław Komorowski, który powinien wygrać wybory, ale ich nie wygrał i to jest duet Janusz Palikot - Leszek Miller, którzy powinni stworzyć koalicję lewicową odpowiednio wcześniej - mówił Kwaśniewski. Były prezydent, nawiązując do kryzysu wokół Trybunału Konstytucyjnego, przypomniał prace nad konstytucją w latach 1993-1997, które były także udziałem środowisk lewicowych. - Lewica musi powiedzieć, że w tych warunkach, w tych okolicznościach, w których się znajdujemy, w roku 2016, jest gotowa do uczestniczenia w budowaniu społeczeństwa obywatelskiego, w integrowaniu społeczeństwa obywatelskiego przeciwko tym zjawiskom, tym procesom, które mają miejsce i które obserwujemy, tak jak omijanie konstytucji. Walka z Trybunałem Konstytucyjnym, za chwilę być może zmiany w ustawach dot. wyborów, my powinniśmy być zdecydowanie siłami, które bronią polskiej konstytucji, tym bardziej, że lewica polska uczestniczyła we współtworzeniu tej konstytucji w latach 1993-1997 - apelował Kwaśniewski. Jego zdaniem lewica w Polsce powinna zmierzyć się z podstawowymi problemami: nierównościami ekonomicznymi, dokończeniem procesów emancypacyjnych, myśleniem w kategoriach wspólnoty globalnej i zrównoważonego rozwoju, zmianami klimatycznymi oraz zmianą struktury geopolitycznej i układu sił na świecie. - W takim oto świecie żyjemy i w takim świecie lewica światowa, lewica europejska i polska powinny formułować swoje programy, swoje wizje i swoją ofertę dla wyborców - dodał Kwaśniewski. I Kongres Progresywnych Organizacji Pozarządowych został zorganizowany w ramach Forum Postępu m.in. przez Fundację Aleksandra Kwaśniewskiego ""Amicus Europae"". Wystąpił również wiceszef frakcji SPD w Bundestagu Axel Schäfer. Dyskusje w grupach roboczych i posiedzenie plenarne poprzedziła debata ""Gospodarka i polityka społeczna - socjaldemokratyczna alternatywa dla neoliberalizmu"". Zdaniem uczestniczącego w debacie publicysty Rafała Wosia środowiska lewicowe, które tworzyły po 1989 roku koalicje rządzące, zawiodły oczekiwania swoich wyborców i nie realizowały lewicowych postulatów gospodarczych i społecznych. - Mam wrażenie, że nie odrobiliście lekcji, nie wiecie, że zawiedliście - stwierdził. Woś, wśród największych błędów polskich lewicowych partii politycznych oraz prezydentury Aleksandra Kwaśniewskiego wymieniał m.in. promowanie ""neoliberalizmu, egoizmu, indywidualizmu w polskiej gospodarce"", wprowadzenie podatku liniowego, obniżanie CIT-u, przyczynienie się do wzrostu liczby tzw. umów śmieciowych, brak wypracowania progresywnej polityki europejskiej, brak krytycznego podejścia do globalizacji, ""stworzenie najbardziej roszczeniowej grupy społecznej - przedsiębiorców"", technokratyzację polityki, nadużywanie populizmu, czy podważenie zaufania do instytucji państwowych. - Podważyliście zaufanie do państwa, zwłaszcza w czasie rządów Leszka Millera, wasze niepohamowanie w zawłaszczaniu państwa było niemniej daleko posunięte, niż to, co się dzieje teraz w czasie rządów PiS - dodawał Woś, zaznaczając, że ""jeśli chcemy odbudować lewicę w Polsce, to zawieśmy nieco wyżej poprzeczkę, bo została ona zawieszona bardzo, bardzo niziutko"". Wiceszef SLD, Krzysztof Gawkowski, w nawiązaniu do wypowiedzi Wosia stwierdził, że poprzeczka musi być zawieszona tam, ""gdzie jest oczekiwanie społeczne"". - Nie da się stanąć w rozkroku i powiedzieć, że wszystko możemy zrobić - ocenił. - Dzisiaj w Polsce oczekiwania społecznego na pewno brakuje tam, gdzie nie brakowało tego oczekiwania społecznego w 1995, 2000 i 2001 roku, jak wygrywaliśmy wybory, bez względu na błędy, jakie popełniliśmy, ale wtedy lewica dawała poczucia bezpieczeństwa - dodał. Przedstawicielka stowarzyszenia ""Inicjatywa Polska"" i była liderka ""Zjednoczonej Lewicy"" Barbara Nowacka stwierdziła, że lewica o wszystkich wspomnianych przez Wosia problemach mówiła, jednak ""oprócz mówienia nie działo się nic więcej"". - Znaliśmy zagrożenia, czy umieliśmy coś zrobić? Może mieliśmy za mało sił, a może zbytnio hamowało nas poczucie takiej odpowiedzialności, chęci dążenia do władzy, właśnie blokowanie siebie, a nie budowanie marzeń, nadziei i stawianie wysoko poprzeczek - mówiła Nowacka. Analizując warunki powrotu partii lewicowych do parlamentu, Nowacka zaznaczyła, że jednym z nich jest odzyskanie przez środowiska lewicowe wiarygodności. - Wiarygodność zdobywa się, że tak powiem, na placu boju, taką wiarygodność zdobywa teraz siedzący tu Robert Biedroń, który pokazuje dzień w dzień, że ciężką pracą organiczną, że pracą z ludźmi, nie dla ludzi, ale z nimi, można wypracować bardzo wiele - stwierdziła Nowacka.",Aleksander Kwaśniewski,
https://wiadomosci.onet.pl/kraj/lech-walesa-aleksander-kwasniewski-bronislaw-komorowski-list-otwarty/nbdblg,"List otwarty Wałęsy, Kwaśniewskiego i Komorowskiego. ""Przywróćmy państwo prawa""","Byli polscy prezydenci, ministrowie oraz opozycjoniści napisali list otwarty dotyczący obrony demokracji w Polsce. W dokumencie zatytułowanym ""Przywróćmy demokratyczne państwo prawa"" czytamy, że nasz kraj staje się ""państwem specjalnej troski"". List podpisali Lech Wałęsa, Aleksander Kwaśniewski, Bronisław Komorowski, Włodzimierz Cimoszewicz, Andrzej Olechowski, Radosław Sikorski, Ryszard Bugaj, Władysław Frasyniuk, Bogdan Lis i Jerzy Stępień.","Dokument opublikowała dziś na pierwszej stronie ""Gazeta Wyborcza"" oraz TVN24. Sygnatariusze apelu zgodnie stwierdzili, że ""różnią się w ocenie wielu polskich problemów"". Połączyło ich jednak ""wspólne przekonanie, że warunkiem wstępnym jakichkolwiek racjonalnych zmian jest utrzymanie w Polsce demokracji"". Zdaniem sygnatariuszy w najbliższym czasie zdecyduje się ""los praworządności i demokracji w Polsce"". Byli prezydenci stwierdzają, że PiS ""nie zamierza zejść z drogi niszczenia porządku konstytucyjnego, paraliżowania pracy Trybunału Konstytucyjnego i całej władzy sądowniczej"". W liście podkreślono, że Sejm i Senat ""pracują pod dyktando niewielkiej większości, lekceważąc argumenty i interesy mniejszości"". Zdaniem sygnatariuszy w parlamencie ""pojawiają się projekty drakońskich ustaw, takich jak bezwzględny zakaz przerywania ciąży"". Prowadzi to do ""eskalacji konfliktów i podziałów w społeczeństwie"" - piszą byli prezydenci. Zdaniem sygnatariuszy rządzący poszli również na ""konfrontację"" ze ""wspólnotą euroatlantycką"". W liście dodano, że spór w sprawie TK ""realnie grozi ograniczeniem praw członkowskich (Polski - red.) w Unii Europejskiej"". Wszystko, co powinieneś wiedzieć o TK. ""Antyeuropejskie i ksenofobiczne wypowiedzi i działania rządzących podważają spójność Unii, działają na rzecz interesów imperialistycznej Rosji. Z wiarygodnego, cenionego partnera w Unii i NATO, stajemy się »państwem specjalnej troski«. Chwieją się fundamenty naszego bezpieczeństwa i rozwoju gospodarczego. Polska zmierza do autorytaryzmu i izolacji w świecie"" - czytamy w dokumencie. Zdaniem byłych prezydentów, dla powstrzymania tych wydarzeń ""niezbędna jest pełna mobilizacja społeczeństwa i środowisk opozycji oraz wypracowanie programu wspólnego działania na rzecz obrony demokracji"". Politycy zaapelowali do wszystkich Polaków, aby ci ""kierowali się w codziennej pracy i działaniu porządkiem prawnym zgodnym z Konstytucją"". Jak zaznaczono ""próba stworzenia przez PiS porządku własnego jest uzurpacją władzy"". ""Wzywamy polityków obozu rządzącego, którym drogie są państwo i demokracja, do odmowy udziału w ich niszczeniu. Przypominamy, że za łamanie Konstytucji winni poniosą odpowiedzialność"" - głosi dokument. W dokumencie wyrażono również ""uznanie i szacunek dla odpowiedzialnej, godnej postawy sędziów Trybunału Konstytucyjnego, innych sądów, reprezentacji prawników oraz wydziałów prawa uczelni wyższych"". Zdaniem sygnatariuszy listu ""sędziom, prokuratorom i przedstawicielom innych zawodów prawniczych należy zapewnić szczególną ochronę przed konsekwencjami bezprawnych posunięć władz"". ""Opozycja parlamentarna nie może ulec presji rządzących. Nie mogą podlegać negocjacjom kwestie fundamentalne a szczególnie obowiązek publikowania przez rząd wyroków Trybunału Konstytucyjnego, zaprzysiężenie trzech sędziów TK wybranych przez Sejm poprzedniej kadencji oraz nowelizacja Konstytucji w celu zmiany obecnego składu Trybunału. Apelujemy o współdziałanie polityków opozycji w obronie państwa prawa oraz swobód obywatelskich"" - czytamy w dokumencie. Sygnatariusze wyrażają uznanie dla Komitetu Obrony Demokracji, który - jak napisano - ""stał się ośrodkiem koordynującym ruchu obywatelskiego sprzeciwu"". W liście podkreślono, że ogromne zapotrzebowanie na jego działalność potwierdza ""masowy udział Polaków"" w demonstracjach KOD. ""Aby skutecznie wypełniać swoją misję, KOD winien pozostać organizacją społeczną, która nie angażuje się w rywalizację partyjną"" - czytamy. ""Wyrażamy uznanie wspólnocie euroatlantyckiej i Unii Europejskiej, za jej zaangażowanie na rzecz ochrony praworządności i demokracji w naszym państwie. Prowadzone na jej forach dyskusje, podejmowane uchwały, opinie i rekomendacje nie są »ingerencją w wewnętrzne sprawy Polski«, lecz wyrazem uzasadnionej troski o stan naszego państwa i prawa obywateli. Apelujemy o wytrwałość we wspólnej trosce o łączące nas wartości"" - podkreślono w dokumencie. Pełną treść listu jako pierwszy podał portal TVN24 oraz ""Gazeta Wyborcza"".","Lech Wałęsa, Aleksander Kwaśniewski i Bronisław Komorowski na pogrzebie gen. Jaruzelskiego",
https://wiadomosci.onet.pl/kraj/aleksander-kwasniewski-gdyby-w-polsce-nie-bylo-konfliktow-pis-i-tak-by-je-wywolalo/65h8vz,"Aleksander Kwaśniewski: gdyby w Polsce nie było konfliktów, PiS i tak by je wywołało","– Jarosław Kaczyński jest wyznawcą teorii, że ""konflikt jest olejem historii"" – ocenił Aleksander Kwaśniewski w TOK FM. Zdaniem byłego prezydenta, gdyby w Polsce nie było konfliktów, to zgodnie z logiką PiS ""trzeba byłoby je wywołać"". Kwaśniewski skomentował w ten sposób zamieszanie wokół zaproszenia Fransa Timmermansa do Polski.","Aleksander Kwaśniewski był gościem Janiny Paradowskiej w TOK FM. Publicystka pytała go o brak zaproszenia ze strony rządowej dla wiceszefa Komisji Europejskiej. – Jarosław Kaczyński uważa, że jak konflikty są, to trzeba je wykorzystywać, a jak nie ma, to trzeba je wywoływać – mówił Kwaśniewski. – Dla mnie kwestia zaproszeń dla ludzi z Unii Europejskiej jest sztuczna – dodał. W którą stronę zmierza Polska? Przypomnijmy. Wczoraj prezydent Warszawy Hanna Gronkiewicz-Waltz poinformowała, że zaprosiła wiceszefa Komisji Europejskiej Fransa Timmermansa na Paradę Schumana i Koncert Europejski, które odbędą się 7 maja w stolicy. Kwaśniewski przypomniał, że ""wszyscy żyjemy w Unii Europejskiej"". Według niego to sprawia, że konflikt wokół zaproszenia jest ""sztuczny"". – Pan Timmermans może przyjechać na przykład na moje zaproszenie do Fundacji ""Amicus Europae"". A czy przy okazji rząd będzie się chciał z nim spotkać to inna kwestia. Oczywiście powinien dla podtrzymywania dobrych relacji – ocenił były prezydent. Zdaniem Kwaśniewskiego PiS wywołuje takie konflikty, aby ""utrzymywać Polaków w stanie niepewności"". – Dziś mamy w kraju doktrynę: konflikt jest olejem historii, konflikt jest potrzebny – mówił Kwaśniewski w TOK FM. ""Zaprosiłam Timmermansa na wspólne świętowanie Dnia Europy na Paradzie Schumana i Koncercie Europejskim 7 maja"" – napisała Gronkiewicz-Waltz wczoraj na Twitterze. Biuro prasowe MSZ poinformowało potem, że władze miasta nie poinformowały resortu ani nie uzgodniły z nim zaproszenia wiceszefa Komisji Europejskiej na Paradę Schumana. Rzecznik stołecznego ratusza Bartosz Milczarczyk powiedział, że ze strony Timmermansa nie wpłynęło jeszcze potwierdzenie przyjazdu do Warszawy. Dodał, że zaproszenie dla wiceszefa KE zostało wysłane już kilka tygodni temu. Zaproszeni zostali także inni goście z zagranicy. – Co roku organizując Dzień Europy, podczas którego odbywa się Parada Schumana, zawsze zapraszamy polityków europejskich, którzy mają wpływ na kształtowanie Europy, działają na rzecz pogłębiania integracji – powiedział Milczarczyk. W tym roku Parada Schumana przejdzie ulicami Warszawy 7 maja, wystartuje o godz. 12. z Krakowskiego Przedmieścia. Parada to manifestacja poparcia dla idei integracji europejskiej i dla aktywnej roli Polski w silnej Unii Europejskiej – informuje na swojej stronie Polska Fundacja im. Roberta Schumana. Szef dyplomacji Witold Waszczykowski powiedział przedwczoraj, że być może w maju wiceprzewodniczący KE zdecyduje się odwiedzić Polskę. Dodał, że do tej pory nie została potwierdzona chęć złożenia ponownej wizyty przez Timmermansa w naszym kraju. Wiceszef KE był w Warszawie 5 kwietnia, aby przeprowadzić rozmowy w ramach rozpoczętej w styczniu przez KE procedury ochrony państwa prawa wobec Polski. Procedura związana jest z kryzysem wokół Trybunału Konstytucyjnego. Spotkał się on wówczas z przedstawicielami rządu oraz prezesem TK Andrzejem Rzeplińskim. Po tych rozmowach wyraził nadzieję, że w ciągu dwóch tygodni będzie mógł odwiedzić Warszawę ponownie, aby kontynuować dialog. 7 maja także PO wraz z innymi partiami opozycyjnymi i Komitetem Obrony Demokracji organizuje w Warszawie marsz pod hasłem ""Jesteśmy i będziemy w Europie"". Marsz o godz. 13 wyruszy sprzed siedziby TK przy ul. Szucha i przejdzie na plac Piłsudskiego.",Aleksander Kwaśniewski,
https://wiadomosci.onet.pl/kraj/aleksander-kwasniewski-o-pis-prowincjonalizm-tej-ekipy/r0ej2t,Aleksander Kwaśniewski o PiS: prowincjonalizm tej ekipy,"Aleksander Kwaśniewski, pytany przez Monikę Olejnik na antenie Radia Zet, czy jako prezydent przyjąłby ślubowanie od wybranego wczoraj przez Sejm sędziego TK, przyznał, że prawnych przeciwwskazań nie widzi, ale skrytykował samą formę wyboru. – Brniemy w konflikt, można było rozmawiać – mówił Kwaśniewski. – Wszystkie te działania wynikają z prowincjonalizmu tej ekipy – dodał, oceniając politykę PiS.","– W sensie prawnym nie ma przeszkód, ale brniemy w konflikt – komentował wczorajsze niespodziewane głosowanie nad wyborem Zbigniewa Jędrzejewskiego na sędziego Trybunału Kwaśniewski. – To zmierza do sparaliżowania TK trwale lub przynajmniej do grudnia, gdy wygasa mandat prezesa Rzeplińskiego – ocenił. – Wszystkie te działania wynikają z prowincjonalizmu tej ekipy. Polityka to nie machanie szabelką – powiedział Kwaśniewski, odnosząc się do konfliktu wokół TK, reakcji na opinię Komisji Weneckiej oraz rezolucję PE. – Bardzo wysoka pozycja Polski jest rozmieniania na drobne i trudno będzie to odbudować – ocenił były prezydent. Aleksander Kwaśniewski mówiąc o Andrzeju Dudzie, przyznał, że niektóre jego wystąpienia ocenia pozytywnie. – Byłem pod bardzo dużym wrażeniem jego mowy inaugaracyjnej – przyznał, zaznaczając, że zaraz po tym przemówieniu wybuchł spór o TK. – Słowa to jedno, a czyny to drugie – mówił m.in. o wystąpieniu Dudy podczas obchodów katastrofy smoleńskiej. Sejm poparł kandydaturę Zbigniewa Jędrzejewskiego na nowego sędziego Trybunału Konstytucyjnego. Wcześniej profesor prawa karnego został pozytywnie zaopiniowany jako kandydat PiS na sędziego TK przez sejmową Komisję Sprawiedliwości i Praw Człowieka. Kim jest prof. Jędrzejewski? 27 kwietnia kończy się kadencja sędziego TK Mirosława Granata. PO, Kukiz'15, Nowoczesna i PSL nie zgłosiły swego kandydata na jego miejsce. W sejmowej Komisji Sprawiedliwości i Praw Człowieka Jędrzejewski otrzymał 16 głosów poparcia. 11 posłów głosowało przeciwko jego kandydaturze. Podczas burzliwego posiedzenia posłowie opozycji zadawali kandydatowi wiele pytań, głównie o konflikt wokół TK, na które Jędrzejewski zasadniczo odmawiał odpowiedzi. PiS protestowało przeciw ""wikłaniu kandydata w spór o TK"". Wybrany dzisiaj przez Sejm do składu TK Jędrzejewski jest prawnikiem, profesorem nadzwyczajnym Uniwersytetu Warszawskiego, ekspertem prawa karnego, dyrektorem Instytutu Prawa Karnego UW. Prof. Zbigniew Jędrzejewski jest również profesorem nadzwyczajnym w Wyższej Szkole Administracji Publicznej w Ostrołęce. To autor wielu prac naukowych, głównie z zakresu prawa karnego materialnego. Wpisany na listę adwokatów niewykonujących zawodu.",Aleksander Kwaśniewski,
https://wiadomosci.onet.pl/kraj/aleksander-kwasniewski-polskie-wladze-w-obliczu-zamachu-w-brukseli-zachowuja-sie/c3zvx9,Aleksander Kwaśniewski: polskie władze w obliczu zamachu w Brukseli zachowują się bardzo dobrze,"Aleksander Kwaśniewski pogratulował polskim władzom na antenie TVN24 postawy w dniu zamachu terrorystycznego w Brukseli. - Zachowują się bardzo dobrze, tak jak należy. Najważniejszym zadaniem jest teraz wspieranie wszystkiego, co służy naszemu bezpieczeństwu - powiedział. Skrytykował za to fakt, że wciąż nie dokonano wyboru komendanta policji. - To gruby błąd - stwierdził.","Walkę z terroryzmem Aleksander Kwaśniewski określił jako ""strasznie trudną"". - Przeciwnik jest skryty, stosuje metody samobójcze, które są najtrudniejsze do uchwycenia - tłumaczył. Zachęcał jednak, by Europa podejmowała wspólne, skoordynowane działania. - Trzeba zachować europejską i demokratyczną solidarność; trzeba w tej walce stanąć razem. Trzeba robić wszystko, by zdobywać informacje na temat działalności terrorystów, ich planów. Terroryzm będzie trwał, będzie coraz bardziej dokuczliwy. Jedyną odpowiedzią może być przekonanie, że potrafimy być razem - powiedział w TVN24 Aleksander Kwaśniewski. Pytany o ewentualne błędy belgijskich służb, stwierdził, że nie chce podejmować się krytyki. - To są niezwykle trudne sprawy, trudno je oceniać - stwierdził, gratulując za to polskim władzom za właściwe zachowanie w obliczu zamachu w Belgii. - Dla Polski ważna jest teraz współpraca z USA, Wielką Brytanią, Francją czy Izraelem - czyli z krajami, które od lat walczą z terroryzmem - uważa Kwaśniewski. Były prezydent za ""gruby błąd"" uznaje natomiast fakt, że wciąż nie obsadzono stanowiska komendanta głównego policji. - Rząd powinien wziąć pod uwagę obecne okoliczności; ponadto na pewno nie warto rozwiązywać Biura Ochrony Rządu. Musimy stabilizować wszystkie struktury mające nam zapewnić bezpieczeństwo, to jest zadanie ""na przedwczoraj"" - spuentował były prezydent. We wtorkowych zamachach terrorystycznych, do których doszło na brukselskim lotnisku międzynarodowym oraz stacji metra położonej blisko unijnych instytucji, zginęło co najmniej 30 osób, a ponad 200 zostało rannych.",Aleksander Kwaśniewski,
https://wiadomosci.onet.pl/kraj/kwasniewski-to-jest-pelzajacy-kryzys-obawiam-sie-ze-obecna-wladza-tego-nie-odczuwa/1p8ytp,"Kwaśniewski: to jest pełzający kryzys, obawiam się, że obecna władza tego nie odczuwa","- Ten kryzys jest pełzający. Obawiam się, że obecna władza tego nie odczuwa, bo słabo znają świat. A tak naprawdę pozycja Polski gwałtownie słabnie. Z nadziei Europy Polska staje się krajem, który jest kłopotem Europy. Paraliż Trybunału Konstytucyjnego to dopiero początek - powiedział w ""Kontrwywiadzie RMF FM"" Aleksander Kwaśniewski.","Były prezydent dodał, że ten ruch ma pozwolić na działania, które będą absolutnie poza prawem i w związku z tym nie będą kwestionowane. - Oni chcą mieć władzę, uważają, że mają rację i nie przyjmują żadnych argumentów. To jest trochę taka rozmowa panów z chamem. Nazywam to dość brutalnie, ale tak to dziś wygląda. To arogancja polityczna, która zwróci się przeciwko rządzącym - przestrzegał dalej. Kwaśniewski podkreślił, że obrażanie i dzielenie społeczeństwa powoduje konflikt. Jednocześnie zaznaczył, że ma nadzieję, iż to nie przerodzi się w bardzo brutalny konflikt. - Bo jeśli chodzi o sferę werbalną, to on już jest brutalny - dodał gość Konrada Piaseckiego. - Zdarzyło się coś, co jest nowością w młodej, polskiej demokracji. Utraciliśmy równowagę, która jest zapisana w konstytucji. W tej chwili wszystko jest w jednych rękach i dowodzone przez człowieka, który na dodatek nie ponosi odpowiedzialności konstytucyjnej - mówił dalej. Gość radia RMF FM przyznał też, że obecny spór wokół Trybunału Konstytucyjnego wciąż może rozwiązać prezydent Andrzej Duda. Ale, jak zauważył, on sam rezygnuje z roli, jaka jest zapisana w konstytucji - czyli osoby, która powinna szukać porozumienia. - Najpiękniejsza rzecz, którą Duda zrobił do tej pory, to była jego mowa inauguracyjna, kiedy mówił o wspólnocie. Prezydent nie pokazał ani jednym krokiem, że jest człowiekiem, który potrafi szukać porozumienia ponad podziałami - ocenił Aleksander Kwaśniewski. - Nie namawiam nikogo za granicą na ostre kroki sankcyjne. Staram się wytłumaczyć, co się dzieje w Polsce, skąd wziął się ten fenomen. Błędy popełnione przez PO, poprzedniego prezydenta, ale i lewicę, stworzyły obraz, jaki mamy. Nie wierzę też w wielki bojkot szczytu NATO w Polsce. NATO jest w trudnej sytuacji, musi pokazać jedność. Będzie sukces, ale to nie zmieni opinii o Polsce jako o kraju niezrozumiałym - zastrzegł. Nowelizacja ustawy o TK jest niekonstytucyjna - orzekł wczoraj Trybunał Konstytucyjny. Dwoje sędziów, Piotr Pszczółkowski oraz Julia Przyłębska, zgłosiło zdanie odrębne. Trybunał uznał w wyroku, że cała nowela ustawy o TK autorstwa PiS jest niezgodna m.in. z konstytucyjną zasadą poprawnej legislacji. Według Trybunału Konstytucyjnego nowela uniemożliwiła TK ""rzetelne i sprawne działanie"" i ingerowała w jego niezależność. 12-osobowy skład TK zakwestionował m.in. określenie pełnego składu jako co najmniej 13 sędziów; wymóg większości dwóch trzecich głosów dla jego orzeczeń; nakaz rozpatrywania wniosków przez TK według kolejności wpływu; wydłużenie terminów rozpatrywania spraw przez TK; możliwość wygaszania mandatu sędziego TK przez Sejm oraz brak w noweli vacatio legis. Dwoje sędziów w zdaniach odrębnych oceniło, że Trybunał naruszył zasadę równowagi władz; powinien był orzekać w składzie 15 sędziów i działać według zapisów nowelizacji. Ich zdaniem prezes TK nie miał podstaw, by nie dopuszczać do orzekania trzech sędziów, którzy zostali wybrani przez Sejm obecnej kadencji, a prezydent przyjął od nich ślubowanie. Rzecznik rządu Rafał Bochenek poinformował, że ""komunikat Trybunału Konstytucyjnego"" nie spełnia przesłanek ustawowych, by być uznanym za wyrok i nie można tego komunikatu opublikować. Premier Beata Szydło mówiła wcześniej, że jej obowiązkiem jest publikowanie tych orzeczeń, które zostały podjęte na mocy obowiązującego prawa. - Komunikat, który przedstawią wybrani sędziowie Trybunału Konstytucyjnego, nie będzie orzeczeniem w myśl obowiązującego prawa. W związku z czym nie mogę łamać konstytucji, nie mogę takiego dokumentu publikować - powiedziała. Jak ocenił minister sprawiedliwości, prokurator generalny Zbigniew Ziobro, sędziowie TK działali bezprawnie, ich - jak to określił - orzeczenie nie ma mocy prawnej i nie jest wiążące. Gdyby premier Beata Szydło zdecydowała się na jego publikację, mogłaby stanąć przed Trybunałem Stanu - zaznaczył. Prezes Trybunału Konstytucyjnego Andrzej Rzepliński podkreślił po orzeczeniu, że wyrok musi być opublikowany - tak stanowi konstytucja. Nie można uchylać się od stosowania prawa, które musi być stosowane dla zaistniałych faktów"" – powiedział. Przygotował już pismo do Rządowego Centrum Legislacji, które technicznie zajmuje się publikacją wyroków. Wiceprezes TK Stanisław Biernat dodał, że premier czy szef kancelarii nie jest upoważniony do oceny, co jest wyrokiem TK, a co nim nie jest.",Aleksander Kwaśniewski,
https://wiadomosci.onet.pl/kraj/kwasniewski-polska-moze-sie-znalezc-w-jakiejs-czarnej-dziurze/2jqse7,"Kwaśniewski: Polska może się znaleźć w jakiejś ""czarnej dziurze""","- Jeżeli będziemy kwestionować wartości, które tworzą zachodnie organizacje, rady, które stamtąd płyną, to znajdziemy się w jakiejś ""czarnej dziurze"" - ocenia Aleksander Kwaśniewski. Były prezydent udzielił wywiadu dla ""Gazety Wyborczej"", w którym wzywa m.in. do respektowania opinii instytucji Unii Europejskiej i Rady Europy.","Kwaśniewski wzywa do kompromisu ws. Trybunału Konstytucyjnego i uszanowania opinii Komisji Weneckiej. - Tak długo, jak jesteśmy w UE, jak Komisja Wenecka przyjeżdża i będzie opiniować, jak jesteśmy członkiem Rady Europy i innych tego typu instytucji, to jesteśmy na Zachodzie - ocenia Kwaśniewski w rozmowie z Renatą Grochal. Zdaniem byłego prezydenta, jeśli nasz kraj przestanie respektować te organizacje, to Polska ""znajdzie się w jakiejś »czarnej dziurze«"". - Nie wiem, czy to będzie czarna dziura typu wschodniego, czy typu polskiego, ale to będzie coś w rodzaju próżni politycznej ze wszystkimi negatywnymi skutkami - ostrzega Kwaśniewski. - Filozofią Kaczyńskiego zawsze był konflikt, jako paliwo historii. Jeśli idzie na wojnę, to będziemy mieli konflikt i będziemy bliżej ""czarnej dziury"" - mówi Kwaśniewski. - Najgorszy rodzaj polityków to tacy, którzy chcą władzy, potem chcą jej jeszcze więcej, a na koniec nie wiedzą, po co ją właściwie mają - dodaje były prezydent. Cały wywiad w dzisiejszej ""Gazecie Wyborczej"". Trybunał Konstytucyjny w 12-osobowym składzie badał wczoraj skargi grup posłów, I prezes SN, RPO i KRS na nowelizację ustawy o TK autorstwa PiS. Wyrok ma zostać ogłoszony dzisiaj o godz. 13. Rozprawa rozpoczęła się wczoraj o godz. 9. W TK nie stawili się przedstawiciele Sejmu, Rady Ministrów ani Prokuratora Generalnego. Według nich sprawa powinna być rozpoznana - tak jak przewiduje nowela - w składzie 13-osobowym oraz według kolejności wpływu skarg do TK. PG wnosił o odroczenie posiedzenia. TK wniosek oddalił. Trybunał wysłuchał stanowisk skarżących i organizacji, które udział w rozprawie zgłosiły jako ""przyjaciel sądu"". Przed godz. 15 rozpoczęła się faza pytań do uczestników postępowania, która trwała prawie do godz. 18. Wiele pytań do skarżących nowelizację zadał wiceprezes TK sędzia Stanisław Biernat, który jest sprawozdawcą tej sprawy. Pytał m.in., co przeszkadzałoby, aby TK orzekał w tej sprawie na zasadach określonych w nowelizacji z 22 grudnia 2015 r. - Od strony logicznej i racjonalnej niewyobrażalna i nieakceptowalna jest sytuacja, że TK jednocześnie kontroluje daną ustawę i podejmuje czynności według tej ustawy. To jest zaprzeczenie podstawowej funkcji konstytucyjnej TK jako organu, który stoi na straży zgodności ustawy z konstytucją - odpowiedziała reprezentująca I prezes SN mec. Małgorzata Wrzołek-Romańczuk. Biernat wskazał, że ponieważ na sali nie ma przedstawicieli Sejmu, to ""nie można zadawać takich pytań, które zwyczajowo zadaje się ustawodawcy"". - Ale musimy sobie radzić w takiej sytuacji, w jakiej jesteśmy - dodał. Rozprawa rozpoczęła się od wniosku o odroczenie postępowania o co najmniej 14 dni, który przysłał do TK nowy prokurator generalny Zbigniew Ziobro, który argumentował, że chce się przygotować do sprawy. Autorzy skarg byli przeciwni odroczeniu. Uzasadniając oddalenie wniosku PG, prezes TK Andrzej Rzepliński powiedział, że odroczenie następuje ""z ważnej przyczyny"", a według TK taka przyczyna nie zachodzi w tym przypadku. - Zmiana na stanowisku Prokuratora Generalnego nie wpływa na pozycję tego organu w postępowaniu przed TK, co wynika z zasady ciągłości działania zasady państwa - dodał prezes TK, przypominając, że według prawa w rozprawie TK w pełnym składzie ""uczestniczy osobiście Prokurator Generalny lub jeden z jego zastępców"". Według TK ""zastępca Prokuratora Generalnego jest przygotowany, nawet jeśli nie podtrzymuje stanowiska z lutego"". Przepisy nowelizacji są dysfunkcjonalne i paraliżują pracę TK - mówiła w imieniu I prezes SN mec. Małgorzata Wrzołek-Romańczuk. - Po raz kolejny w rozprawie przed TK pojawia się problem uchwalania ustawy bez konsultacji i możliwości wypowiedzenia organów uprawnionych, (...) a także naruszenia zasady trzech czytań - wyliczała. SN uznaje, że wprowadzenie zasad orzekania przed TK takich, jak przewidziano w nowelizacji, ""rujnuje w sposób ewidentny dostęp do sądu i rodzi niebezpieczeństwo występowania zainteresowanych osób z roszczeniami odszkodowawczymi z tytułu przewlekłości rozmaitych postępowań, w których są stronami"". Nowelizacja stanowi m.in., że TK co do zasady orzeka o konstytucyjności aktów normatywnych w pełnym składzie co najmniej 13 spośród 15 sędziów TK (wcześniej pełny skład to co najmniej dziewięciu sędziów). Orzeczenia pełnego składu mają zapadać większością 2/3 głosów, a nie - jak wcześniej - zwykłą. Terminy rozpatrywania wniosków mają być wyznaczane w TK według kolejności wpływu. - Wszystko to sprawi, że praca TK zostanie, gdyby taka regulacja miała się ostać, nie tylko spowolniona, ale sparaliżowana - oceniła Wrzołek-Romańczuk. Dodała, że przepisy nowelizacji w związku z tym ""próbują normować tryb postępowania przed TK w sposób rażąco dysfunkcjonalny"". - Ta pseudonaprawcza ustawa niczego nie naprawia, a jedynie uniemożliwia Trybunałowi Konstytucyjnemu badanie ustaw obecnej większości parlamentarnej - mówił w imieniu grupy posłów Borys Budka (PO). Podkreślił, że Trybunał musi mieć swobodę ustalania kolejności rozpoznawania spraw. - Sędziowie Trybunału są niezawiśli i podlegają tylko konstytucji. Gdyby przyjąć inne rozumowanie, to ustawodawca mógłby dokonać zmiany ustrojowej, nawet nie zmieniając konstytucji. W tej niekonstytucyjnej w całości ustawie obecna większość parlamentarna przyjęła rozwiązania mające na celu paraliż Trybunału. Gdyby przyjąć zasadę zapisaną w tej ustawie o rozpoznawaniu przez TK spraw według kolejności wpływu, to Trybunał mógłby nawet nie rozpoznać żadnej skargi na ustawy uchwalone w tej kadencji. Co, gdyby grupa posłów większości rządzącej wniosła sto skarg na ustawy sprzed 20 lat? Musiałyby zostać rozpoznane wcześniej niż skargi na ustawy obecnie uchwalone - mówił. Dzisiejszy spór nie jest sporem, jak ma wyglądać praca TK. Ma on odpowiedzieć na pytanie, czy większość parlamentarna ma prawo zwykłymi ustawami naruszać konstytucję - powiedział Budka. Po raz pierwszy w historii Polski partia, która zdobyła w wyborach większość parlamentarną, przyznaje sobie prawo do tego, by być większością konstytucyjną i dąży do sparaliżowania prac jednego z ostatnich niezależnych, centralnych organów państwa - mówiła w TK posłanka Nowoczesnej Kamila Gasiuk-Pihowicz, występując razem z Eugeniuszem Kłopotkiem (PSL) w imieniu drugiej grupy skarżących przepisy posłów. Dodała, że głosami partii rządzącej nowelizacja pozbawia TK możliwości wykonywania konstytucyjnie przyznanych zadań, a obywateli pozbawia strażnika naszych fundamentalnych praw. - Ta ustawa czyni konstytucję niewolnikiem sejmowej większości - powiedziała. Kłopotek powiedział, że w poprzedniej kadencji większość parlamentarna ""popełniła błąd"", ""z nadgorliwości, może z pazerności, wybierając nie trzech, a pięciu sędziów Trybunału"". - Jeżeli wówczas większość parlamentarna popełniła wykroczenia, to nie można pozwalać na to, by skutki tego wykroczenia naprawiać przestępstwem na konstytucji; a tego dopuściła się obecna większość parlamentarna - mówił. Uznał, że propozycje kompromisu, polegające na tym, by opozycja zgłaszała ośmiu, a większość rządząca siedmiu sędziów ""świadczą o jednym: o braku szacunku do jednego z najważniejszych organów w Polsce"". - Dają sygnał, że będziemy wybierać partyjnie, funkcjonariuszy partyjnych, a nie niezawisłych sędziów"" - mówił. Według RPO Adama Bodnara po raz pierwszy w historii TK jest zmuszony orzekać na podstawie konstytucji i w sprawie ustawy, która zmierza do jego paraliżu. Podkreślił, że zmiany konstytucyjne mogą być uchwalane jedynie wtedy, gdy ma się większość konstytucyjną w parlamencie oraz w odpowiednim trybie. - Ta nowela jest faktyczną zmianą konstytucji, jeśli chodzi o konsekwencje działania TK - ocenił, wymieniając nakazy: orzekania co do zasady w składzie 13 sędziów i przy większości 2/3 głosów, w kolejności wpływu oraz długich terminów na rozpatrzenie sprawy. Jego zdaniem znacząco wydłuży to badanie spraw, a większość 2/3 głosów jest ""sprzeczna z konstytucją, która nie przewiduje takiej większości"". - To historyczna rozprawa. (...) TK przetrwa, ale pozostaje pytanie, czy będzie to ten sam TK, czy będzie to organ czysto dekoracyjny - pytał Bodnar. Przypomniał, że zapewnienie praw i wolności człowieka i obywatela jest obowiązkiem państwa, a konstytucja jest po to, ""by je na zawsze zagwarantować"". W jego ocenie właśnie TK jest gwarancją realnej ochrony praw i wolności. - Bez tego prawa te będą na łasce lub niełasce większości parlamentarnej - dodał. - Tymczasem Sejm dąży do pozbawienia obywateli podstawowego instrumentu ochrony ich praw lub też uczynienia go nieprzewidywalnym - oświadczył. Nowelizacja ustawy o TK narusza zasadę niezależności Trybunału i ogranicza prawo obywateli do sądu w tym wymiarze, który oznacza prawo do rozpoznania sprawy bez nieuzasadnionej zwłoki - wskazała w imieniu Krajowej Rady Sądownictwa sędzia Katarzyna Gonera. - Sprawne funkcjonowanie sądu konstytucyjnego ma doniosłe znaczenie dla obywatela, gdy np. z pytaniem prawnym do Trybunału występuje sąd, a od wyroku TK zależy rozstrzygnięcie tej sprawy sądowej, dlatego sprawność działania TK jest niezwykle doniosła - podkreśliła. Gonera wskazała też na przepisy noweli mówiące, iż Zgromadzenie Ogólne TK nie będzie już stwierdzać wygaśnięcia mandatu sędziego, lecz przygotowywać dla Sejmu wniosek o jego złożenie ""w szczególnie rażących przypadkach""; postępowanie dyscyplinarne wobec sędziego TK można będzie wszczynać także na wniosek prezydenta lub ministra sprawiedliwości. W ocenie KRS konstytucję naruszył też tryb prac nad nowelizacją w parlamencie. Rada wskazała także, że gdyby TK miał przy badaniu tej nowelizacji stosować się do jej zapisów, to rozpoznanie skarg prawdopodobnie mogłoby w ogóle okazać się niemożliwe. W TK nie stawił się nikt z Sejmu, Rady Ministrów i od Prokuratora Generalnego. Według nich sprawa powinna być rozpoznana - tak jak przewiduje nowela - w składzie 13-osobowym oraz według kolejności wpływu. TK oddalił wniosek prokuratora generalnego Zbigniewa Ziobry o odroczenie rozprawy. Fakt, że Trybunał Konstytucyjny bada nowelizację ustawy o TK w składzie 12-osobowym, zamiast co najmniej 13-osobowym, oznacza, że orzeczenie Trybunału będzie nieważne - uważa PiS. Poseł PiS Marek Ast mówił dziennikarzom w Sejmie o ""nielegalnych"" działaniach Trybunału. Nowelizacja została uchwalona - przy sprzeciwie opozycji - przez Sejm 22 grudnia 2015 r. Senat nie wniósł do niej poprawek. Prezydent Andrzej Duda podpisał ją 28 grudnia 2015 r. Jeszcze tego samego dnia ustawę opublikowano i - z uwagi na brak vacatio legis - tym samym weszła ona w życie. Nowela stanowi m.in., że TK co do zasady orzeka o konstytucyjności aktów normatywnych w pełnym składzie co najmniej 13 spośród 15 sędziów TK (wcześniej pełny skład to co najmniej 9 sędziów). Orzeczenia pełnego składu mają zapadać większością 2/3 głosów, a nie - jak wcześniej - zwykłą. W składzie 7 sędziów będą badane skargi konstytucyjne, pytania prawne sądów oraz sprawy zgodności ustaw z umowami międzynarodowymi, których ratyfikacja wymagała zgody ustawy. Terminy rozpatrywania wniosków mają być wyznaczane w TK według kolejności wpływu.",Aleksander Kwaśniewski,
http://wiadomosci.onet.pl/kraj/nowy-program-tomasza-lisa-kwasniewski-pis-chce-zdjac-walese-z-postumentu/xhgf19,Nowy program Tomasza Lisa. Kwaśniewski: PiS chce zdjąć Wałęsę z postumentu,"- Jednym z planów PiS jest rewizja historii III RP. Oni chcą myślenia, że wolna Polska była tworzona tylko przez nich. W tej rewizji Wałęsa jest postacią kluczową. Odebranie mu sławy i uwikłanie go w dawne sprawy ma zdjąć Wałęsę z postumentu. - powiedział w nowym programie Tomasza Lisa, emitowanym na Onet.pl i Newsweek.pl, były prezydent Aleksander Kwaśniewski. Gościem pierwszego odcinka był także bp Tadeusz Pieronek.","Pytany o dzisiejsze zamieszanie wokół przeszukania domu gen. Wojciecha Jaruzelskiego, Aleksander Kwaśniewski stwierdził, że mamy do czynienia z ""absurdem"". - IPN na pokojowej drodze wielokrotnie mógł się zgłosić do generałów, czy nie mają akt, które chcieliby przekazać. To przeszukiwanie i publikowanie jest nie do zaakceptowania - powiedział były prezydent. - O co w tym wszystkim chodzi? To oczywiste. Jednym z planów PiS jest rewizja historii III RP. Chcą myślenia, że chodzi o wolną Polskę tworzoną tylko przez nich. W tej rewizji Wałęsa jest postacią kluczową. Odebranie mu sławy i uwikłanie go w dawne sprawy ma zdjąć Wałęsę z postumentu - powiedział Kwaśniewski. - W opinii Jarosława Kaczyńskiego jedynym politykiem od 26 lat zasługującym na szacunek jest Lech Kaczyński - dodał. Kwaśniewski stwierdził również, że jest dziś gotów bronić tezy, że lepszego wariantu niż Okrągły Stół nie było. - Każdy inny scenariusz mógł zakończyć się fiaskiem. Ja mam dobre zdanie o Wałęsie, on był niesterowalny, także przez swoich doradców: Tadeusza Mazowieckiego i Bronisława Geremka. Bardzo wiele jego propozycji miało sens - powiedział w programie Tomasza Lisa Kwaśniewski. Pytany o to, czy współczuje dziś Wałęsie, stwierdził, że jest on trudnym obiektem miłości. - Ja miłości do niego czuję, ale szanuję go. Wałęsa jest częścią polskiej historii, dobrze zasłużył się w dochodzeniu do wolnej Polski. Takie niszczenie legendy jest dość polskie, to wielki błąd elit politycznych prawicy - stwierdził Kwaśniewski. - Czy Polska demokracja jest zagrożona? Będziemy to obserwować. Na pewno następuje psucie państwa; bezrozumne były ataki na Trybunał Konstytucyjny, zmiany w służbach publicznych i przejęcie mediów publicznych - mówił dalej Kwaśniewski. Były prezydent skomentował także ostatnie marsze Komitetu Obrony Demokracji. - One dowodzą, że buduje się społeczeństwo obywatelskie - uznał. Według Aleksandra Kwaśniewskiego, najbardziej wpływowy człowiek w Polsce - czyli Jarosław Kaczyński - ""nie ponosi dziś żadnej odpowiedzialności"". - Mamy oczywiście prezydenta, który jest z nominacji prezesa, mamy premier Beatę Szydło, także wskazaną przez niego. Mamy do czynienia z sytuacją nienormalną. Lojalność Dudy wobec prezesa jest tak wielka, że nie jest w stanie zachowywać się niezależnie. A prezydent powinien łączyć Polaków; z tej roli Andrzej Duda abdykował - powiedział Kwaśniewski. Drugim gościem programu ""Tomasz Lis."" był bp Tadeusz Pieronek. - Ja Lecha Wałęsę szanuję za to, co zrobił dla Polski. Nie mam zamiaru zmieniać zdania. Nie mam możliwości ocenić dokumentów dot. TW Bolka, bo nie jestem ekspertem; poza tym, mam co do nich wiele wątpliwości - stwierdził biskup. Zaznaczył jednak, że sam wierzy w wersję prezentowaną przez Lecha Wałęsę. - Ja wierzę, że nie skrzywdził nikogo. Za to, co zrobił dla Polski i świata, mogą mu być wymazane jego słabości - dodał. - Jestem jednak zadziwiony skalą ataku na Wałęsę. Wydaje mi się, że to jakaś sprawa polityczna; chodzi o skrzywdzenie człowieka, który ma inne poglądy - powiedział bp Pieronek. Tomasz Lis pytał duchownego także o ocenę pierwszych stu dni rządów PiS. - Jeśli pójdzie tak dalej, to nie będzie to ""dobra zmiana"". Ale dajmy czas rządowi. Skok na polskie prawodawstwo świadczył o tym, że może nie dojść do niczego dobrego. Ja nie jestem od sądzenia polityków; jako obywatel patrzę ze zgorszeniem na postępujący podział Polaków. Polska jest naszą wspólną sprawą - mówił bp Tadeusz Pieronek.","""Tomasz Lis."" - nowy program w Newsweek.pl i Onet.pl",
https://wiadomosci.onet.pl/kraj/kwasniewski-o-komisji-smolenskiej-mysle-ze-to-czysta-polityka/emh7dx,"Kwaśniewski o komisji smoleńskiej: myślę, że to czysta polityka","– Myślę, że jest to czysta polityka – tak powołanie nowej komisji smoleńskiej skomentował Aleksander Kwaśniewski w dzisiejszej ""Rzeczpospolitej"". Były prezydent spodziewa się również wezwania Donalda Tuska przed komisję. – Chodzi o to, żeby w tym wielkim show stworzyć akt oskarżenia wobec poprzedniej władzy – stwierdził.","Zdaniem Aleksandra Kwaśniewskiego znamy obecnie całą prawdę o katastrofie smoleńskiej. Ponowne zajmowanie się nią sprawi, że pogorszą się nasze stosunki z Rosją. – Jestem absolutnie przekonany, że była to katastrofa spowodowana serią błędów popełnionych w przygotowaniach rejsu, w decyzjach o wylocie i później podczas samego lotu – powiedział były prezydent. Kwaśniewski uważa, że polska gospodarka jest w dobrym stanie, ale znaki zapytania budzą pomysły PiS, które mogą na nią źle wpłynąć. Za przykład podał projekt ""Rodzina 500 plus"", repolonizację mediów oraz banków, a także politykę zagraniczną, o czym można przeczytać w dzisiejszej ""Rzeczpospolitej"". MON wznowiło badanie katastrofy smoleńskiej. Przy Komisji Badania Wypadków Lotniczych Lotnictwa Państwowego została powołana podkomisja, która – jak zapowiedział minister Antoni Macierewicz – zbada ""całość tragedii smoleńskiej"". Jej pierwsze posiedzenie zaplanowano na początku marca. Premier Beata Szydło, odnosząc się do powołania podkomisji, powiedziała, że katastrofa smoleńska ""powinna być wreszcie wyjaśniona"". – Powinny być rozwiane wszelkie wątpliwości, które się pojawiały i pojawiają – dodała. Według rzeczniczki MSZ Rosji Marii Zacharowej z punktu widzenia Rosji przyczyny katastrofy są wyjaśnione. Dodała, że to ""suwerenne prawo Polski, narodu polskiego, znać tę prawdę i jej szukać"". – Oczywiście, chce się mieć nadzieję, że nie jest to związane z polityką. To słaba nadzieja, ale ona jest – powiedziała.",Aleksander Kwaśniewski,
https://wiadomosci.onet.pl/kraj/kwasniewski-pis-chce-rewolucji-wracamy-do-pytania-czyja-jest-polska/kjcr8j,"Kwaśniewski: PiS chce rewolucji. Wracamy do pytania, czyja jest Polska","- PiS chce zburzyć III RP, proponuje nam rewolucję - ocenił Aleksander Kwaśniewski w ""Kropce nad i"". Jego zdaniem dzisiejsze wystąpienie Andrzeja Dudy na obchodach rocznicy wydarzeń grudniowych, to ""zdjęcie wszystkich zasłon z kampanii wyborczej"".","- Za tę III RP po 1989 r., która nie umiała skazać sprawców tej zbrodni, zwyczajnie wstyd dzisiaj - mówił dziś Andrzej Duda na obchodach. Według Kwaśniewskiego po tym wystąpieniu widać, na czym polega spór w Polsce. - To spór między tym, co zbudowaliśmy przez ostatnie 25 lat na kompromisie, a IV RP, którą próbował wdrożyć Jarosław Kaczyński - komentował w TVN24. Dodał, że PiS ""chce zburzyć III RP"". Były prezydent zaznaczył, że nie chce wypowiadać się o wymiarze sprawiedliwości, bo to niezawisła władza, ale nadmienił, że po 1989 roku ""były sądy, procesy"". - Mówimy o wydarzeniach sprzed 45 lat. Duda ma 34 lata, więc dla niego to prehistoria. To zostało już ocenione. Nie ma PZPR-u, nie ma tych ludzi przy władzy - zaznaczał. Działania PiS Kwaśniewski nazwał rewolucją. - Po 1989 roku Polska przyjęła drogę ewolucyjną, nie rewolucyjną. W 2015 roku PiS proponuje nam rewolucję, której nie jestem zwolennikiem - mówił. - To zdjęcie wszystkich zasłon o kompromisie, z którymi mieliśmy do czynienia w kampanii. Mamy projekt zniszczenia III RP. Byłem 10 lat prezydentem, jestem współtwórcą Konstytucji i się z tym nie zgadzam. Kwaśniewski dodał, że nad Konstytucją pracował również Tadeusz Mazowiecki oraz konsultował ją Kościół. W jego ocenie nie ma dziś w Polsce nikogo, kto byłby gotowy budować taki kompromis. - Widzę jedynie tych, którzy mogliby ją narzucić - zaznaczał. Zdaniem Kwaśniewskiego PiS osiągnął swój cel, bo Trybunał jest sparaliżowany na lata. - To wyrwanie bardzo ważnego elementu ustroju. To dopiero początek. Potem będzie służba cywilna, dyplomacja, media publiczne. Założenie jest proste: rewolucja musi się dokonać - komentował były prezydent. Rozmówca Moniki Olejnik odniósł się też do planowanej na styczeń debaty o sytuacji w Polsce w Parlamencie Europejskim. Stwierdził, że ""Unia Europejska musi o tym dyskutować, bo jesteśmy członkiem rodziny"". - Polska w sensie systemu politycznego będzie bliżej Turcji Erdogana, niż Europy - podkreślał. Były prezydent apelował też o to, aby w kontekście ostatnich wydarzeń, przestać mówić wyłącznie o Trybunale Konstytucyjnym. - Wróciliśmy do pytania, czyja jest Polska - mówił. - Apeluję, by nie psuć instytucji, bo ich odbudowa będzie bardzo kosztowna, o ile w ogóle możliwa.",Aleksander Kwaśniewski,
https://wiadomosci.onet.pl/kraj/aleksander-kwasniewski-schulz-mowiac-o-zamachu-stanu-przesadza/62t3d2,"Aleksander Kwaśniewski: Schulz mówiąc o zamachu stanu, przesadza","- Mówiąc o zamachu stanu w Polsce, przesadza. Mówiąc o zagrożeniu TK, mówi o tym, co jest faktem. To bardzo emocjonalny, szczery polityk. Mówi to, co chce powiedzieć i nie nakłada sobie ograniczeń - ocenił w RMF FM wczorajsze wystąpienie przewodniczącego Parlamentu Europejskiego Martina Schulza b. prezydent Aleksander Kwaśniewski. Dodał, że Schulz wyolbrzymił problem ""celowo"".","Kwaśniewski w rozmowie z Konradem Piaseckim stwierdził, że Martin Schulz celowo wyolbrzymił problem Polski na arenie międzynarodowej. Jednak zgodził się z opinią, że sytuacja wokół Trybunału Konstytucyjnego zwraca uwagę zachodnich komentatorów, co stawia nas w negatywnym świetle. Odwołał się również do słów Jarosława Kaczyńskiego, który podczas sobotniego wystąpienia w TV Republika, mówił o występującym wśród Polaków genie zdrady narodowej. - Przestrzegam przed myśleniem, że wszyscy, którzy chcą rozmawiać o Polsce za granicą, to zdrajcy. To bzdura. Jesteśmy członkami UE. Jak jest problem Grecji, to mówi się o Grecji, jak Polski, to mówi się o Polsce. Tej dyskusji nie unikniemy - mówił A. Kwaśniewski. - Europa jest nauczona po kryzysie greckim, że zbyt późna reakcja jest bardzo kosztowna. Lepiej reagować z pewną przesadą wcześniej - tłumaczył. – W konflikcie o Trybunał Konstytucyjny Prawo i Sprawiedliwość oraz prezydent Andrzej Duda zapomnieli o kluczowym argumencie, jakim jest zachowanie pluralizmu – powiedział w rozmowie z dziennikarzem Onetu, dr Jacek Sokołowski. Według byłego prezydenta reakcja europejskich parlamentarzystów wobec zamieszania wokół TK jest jednak naturalną koleją rzeczy. To dobrze, że dostajemy szybkie znaki ostrzegawcze: - To, co dzieje się z Trybunałem Konstytucyjnym, ma swój oddźwięk w PE i dobrze, że nas ostrzegają - podsumował Kwaśniewski. Przewodniczący Parlamentu Europejskiego Martin Schulz powiedział wczoraj w wywiadzie dla niemieckiego radia Deutschlandfunk, że wydarzenia w Polsce ""mają charakter zamachu stanu"". Jak dodał, sytuacja w Polsce będzie przedmiotem dyskusji w PE. - To, co rozgrywa się w Polsce, ma charakter zamachu stanu i jest dramatyczne - powiedział Schulz. - Wychodzę z założenia, że w tym tygodniu, a najpóźniej podczas posiedzenia w styczniu, będziemy o tym w Parlamencie Europejskim obszernie dyskutować - zapowiedział polityk niemieckiej SPD. W rozmowie z Deutschlandfunk Schulz ostrzegł przed pochopnym podejmowaniem przez UE kroków przeciwko krajom, w których rządzą ""prawicowi populiści"". Jak wyjaśnił, przemawia przeciwko temu doświadczenie z Austrią po dojściu do władzy Joerga Haidera (w 2000 r.). - Gdy prawicowi populiści dostaną do ręki argument, że siły zewnętrzne, obcy, inne kraje próbują mieszać się do polityki wewnętrznej ich kraju w celu skorygowania jej, wówczas najbardziej wzrasta ich popularność - powiedział Schulz. - Radzę, aby być ostrożnym z podejmowaniem działań. Dyskusja to coś innego - dodał szef PE.",A. Kwaśniewski: Schulz mówiąc o zamachu stanu w Polsce przesadza,
https://wiadomosci.onet.pl/kraj/kwasniewski-sprawa-tk-moze-przyschnac/ng84k2,"Kwaśniewski: sprawa TK może ""przyschnąć""","- Sprawa Trybunału może ""przyschnąć"". Społeczeństwo w tej kwestii nie jest specjalnie zaangażowane - powiedział w dzisiejszej audycji ""Poranek TOK FM"" Aleksander Kwaśniewski. Były prezydent skomentował zamieszanie wokół TK oraz skrytykował działanie Andrzeja Dudy.","- Tak się nie robi. Nie wypada - powiedział o postępowaniu Andrzeja Dudy Aleksander Kwaśniewski. Były prezydent stwierdził, że nocne zaprzysiężenie ""obniża jego autorytet"". - Z tego wszystkiego opublikowano jedno zdjęcie. To mini zamach na Trybunał - powiedział. Kwaśniewski dodał, że jego zdaniem ""sprawa Trybunału może »przyschnąć«. -Społeczeństwo w tej kwestii nie jest specjalnie zaangażowane - dodał. - Jesteśmy w sytuacji pata. Gra jest na to, kto się pierwszy zmęczy i pierwszy ustąpi. Z tego pata wyjścia dzisiaj nie ma - stwierdził były prezydent. - Opozycja zrobiła wszystko. Moja obawa polega na tym, że te decyzje, które są na pograniczu prawa i konstytucji, są tak przygotowane, że one zwykłego człowieka i wyborcę nie obchodzą - analizował Kwaśniewski. Dodał również, że jego zdaniem ""nie ma perspektywy, że coś zmieni się w ciągu najbliższych czterech lat."" Wykluczył również możliwy rozłam w partii rządzącej. - Ze wszystkich partii politycznych bardziej jednolitej nie było. Kaczyński będzie pilnował, żeby wykonane zostało wszystko to co trzeba - stwierdził. - Wszystko się może zdarzyć. Gdybym był dziś liderem opozycji, to nie kalkulowałbym, że staniemy do wyborów ""lada dzień"" - podsumował Kwaśniewski. Andrzej Duda zaprzysiągł wczoraj na urząd sędziego TK Julię Przyłębską, wybraną na to stanowisko podczas grudniowego posiedzenia Sejmu. Prezydent skomentował podczas uroczystości zamieszanie wokół wyboru nowych sędziów. - Wyrok TK w żaden sposób nie uchyla ani nie unieważnia uchwał przyjętych przez Sejm. One pozostają w mocy - powiedział Duda, odnosząc się do ostatnich wyroków Trybunału Konstytucyjnego. Prezydent dodał, że swoimi działaniami realizuje wolę Sejmu. - Wokół wyboru sędziów narosło wiele konfliktów i wiele kłamstw. Otóż trzeba sobie powiedzieć jasno i wyraźnie. Mieliśmy w tym roku wybory parlamentarne, które zmieniły całkowicie sytuację na scenie politycznej. Do tej pory w TK zasiadali sędziowie wybierani przez większości parlamentarne. Zostało to zaburzone w tym roku. Tuż przed wyborami poprzednia większość parlamentarna gwałtownie przyspieszyła prace nad wyborem nowych sędziów TK. Wstrzymywałem się z przyjęciem ślubowania od sędziów, ponieważ sposób, w jaki zostali wybrani, uważałem za próbę zawłaszczenia TK - powiedział Andrzej Duda podczas uroczystości zaprzysiężenia na sędziego TK Julii Przyłębskiej. Prezydent skrytykował działania rządzącej koalicji PO-PSL. - Poprzednia większość parlamentarna miałaby po wyborach 14 sędziów. Nigdy nie było takiej sytuacji. W moim największym przekonaniu uchwały te zostały podjęte z naruszeniem prawa i konstytucji. Sejm obecnej kadencji najpierw stwierdził nieistnienie mocy prawnej tamtych uchwał, a następnie wybrał nowych sędziów Trybunału Konstytucyjnego. Wielu ludzi wypowiadających się w mediach udaje chyba, że tych uchwał nie ma. One mają charakter wiążący, ponieważ wyrażają wolę Sejmu - powiedział Andrzej Duda. - Pamiętajmy o tym, że wyrok TK nie jest sądem faktów, ale jest sądem prawa. Ocenia podstawę prawną wyborów, ale nie jego procedurę. Wyrok TK w żaden sposób nie uchyla ani nie unieważnia uchwał przyjętych przez Sejm. One pozostają w mocy - podsumował prezydent.",Aleksander Kwaśniewski,
https://wiadomosci.onet.pl/kraj/aleksander-kwasniewski-bareja-moglby-zacierac-rece/5c1jcl,Aleksander Kwaśniewski: Bareja mógłby zacierać ręce,"- Bareja mógłby zacierać ręcę - uważa Aleksander Kwaśniewski, zwracając uwagę, że zamieszanie wokół TK jest tragedią, a nie komedią. Były prezydent zwrócił uwagę, że z kryzysu TK kraj łatwo nie wyjdzie. Aleksander Kwaśniewski komentował sprawę Trybunału Konstytucyjnego na antenie TVP Info.","- Normalny widz ma prawo już nic nie rozumieć - zauważył Aleksander Kwaśniewski. - PO popełniła pierwszy błąd, chcąc wzmocnić swoją pozycję, wybierając pięciu, a nie trzech sędziów - tłumaczył były prezydent, zaznaczając, że ruchy PiS również były błędem. Aleksander Kwaśniewski skomentował także zachowanie prezydenta Andrzeja Dudy. - Prezydent mógł wskazać błąd PO i spytać o zdanie TK. Tak to powinno wyglądać - podkreślił. - PO połasiła się o dwa stanowiska, by zapewnić sobie większość w TK na następną kadencję Sejmu, a PiS sięgnął po pięciu sędziów - podsumował. - Myślę, że chodzi o to, żeby Trybunał sparaliżować - uważa Kwaśniewski. - Za chwilę pojawią się głosy, że pięciu sędziów nie może orzekać. Zaczną się ataki na prezesa TK, co doprowadzi do tego, że trybunał nie będzie mógł orzekać - ocenił Kwaśniewski. - W takiej sytuacji będzie można zaskarżać decyzje Trybunału przed instytucjami europejskimi - dodał. Niekonstytucyjność części zapisów nowelizacji ustawy o Trybunale Konstytucyjnym, autorstwa PiS, orzekł w środę pięcioosobowy skład TK. Jednocześnie uznał, że tryb uchwalenia nowelizacji był konstytucyjny. TK jednogłośnie orzekł niekonstytucyjność zapisów o: możliwości ponownego wyboru sędziów w miejsce tych, których kadencja wygasała 6 listopada 2015 r.; o tym, że osoba wybrana na sędziego TK składa w ciągu 30 dni od wyboru ślubowanie wobec prezydenta RP, a także artykułu o wygaszeniu kadencji obecnego prezesa i wiceprezesa TK. Problem konstytucyjności trybu uchwalenia nowelizacji ustawy o TK jest kwestią złożoną i ewentualne wkroczenie w tę tematykę wymagałoby pełnego składu Trybunału – powiedział w uzasadnieniu środowego wyroku TK sędzia Piotr Tuleja. TK nie zakwestionował konstytucyjności trybu uchwalenia nowelizacji ustawy o Trybunale, za niekonstytucyjne uznał natomiast poszczególne zapisy z tej nowelizacji. Tuleja zaznaczył, że ""problem konstytucyjności trybu ustawodawczego i standardów tego trybu, których naruszenie oznacza również naruszenie konstytucji, nie jest problemem zero-jedynkowym, jest problemem niezwykle złożonym"". – Z jednej strony należy brać pod uwagę wszystkie argumenty, które przedstawiali uczestnicy rozprawy (...) z drugiej strony jest to niezwykle delikatna materia polegająca na tym, że mamy do czynienia z zasadą autonomii parlamentu i sądowe wkraczanie w tę autonomię wymaga wypracowania bardzo precyzyjnych standardów. Jeśli takie wkroczenie miałoby nastąpić, wymagałoby wypowiedzi w pełnym składzie – dodał.",Aleksander Kwaśniewski,
https://wiadomosci.onet.pl/kraj/aleksander-kwasniewski-tu-sie-dzieje-po-prostu-gwalt/hrvk7w,Aleksander Kwaśniewski: tu się dzieje po prostu gwałt,"- Nie spodziewałem się, że atak na TK będzie tak bezpardonowy. Nie chce mi się wierzyć, żeby ludzie, którzy jednak są wykształceni, którzy występują w mediach w imieniu PiS, nie wiedzieli, że tu się dzieje po prostu gwałt - mówi w rozmowie z ""Gazetą Wyborczą"" Aleksander Kwaśniewski.","W ocenie byłego prezydenta Polski, PiS próbuje ""sparaliżować na tyle Trybunał Konstytucyjny, żeby nie był on w stanie uchylić decyzji rządu, które będą na pograniczu konstytucyjności albo wręcz niezgodne z konstytucją"". I wylicza, że działania mogą objąć wymiar sprawiedliwości, wolności obywatelskie oraz media. - Już w tej chwili widać, że jest jazda na pograniczu prawa i konstytucji, czyli zmiana mediów publicznych na narodowe, czy repolonizacja, która może oznaczać także zagrożenie dla istniejących praw własnościowych - podkreśla Kwaśniewski. Były prezydent nie wyklucza, że w razie konieczności, wraz z Lechem Wałęsą i Bronisławem Komorowskim, będą ""pomimo różnic rozmawiać ze sobą i bronić polskiej demokracji"" - czytamy w ""Gazecie Wyborczej"". - Jeżeli prezydent nie będzie chciał stanąć ponad PiS-owską lojalnością i budować czegoś w rodzaju wspólnoty ponadpartyjnej, to bardzo szybko jego pozycja będzie słabła - ostrzega Kwaśniewski. I dodaje, że w takim scenariuszu ""Andrzej Duda będzie uznawany za osobę bez większego znaczenia na scenie politycznej w Polsce"". Czytaj więcej w dzisiejszym wydaniu ""Gazety Wyborczej"". Prezydent odebrał dzisiaj ślubowanie od sędzi TK Julii Przyłębskiej. - Odebranie przez prezydenta Andrzeja Dudę ślubowania od piątego sędziego TK, Julii Przyłębskiej, formalnie kończy spór wokół TK - poinformował wczoraj szef biura prasowego Kancelarii Prezydenta Marek Magierowski. Dodał, że z decyzji o zaprzysiężeniu sędzi TK można wnioskować, że prezydent nie zamierza zaprzysiąc trójki sędziów wybranych przez Sejm poprzedniej kadencji. Dziennikarze pytali szefa biura prasowego Kancelarii Prezydenta, czy w związku z opinią prokuratora generalnego Andrzeja Seremeta, który uznał za niekonstytucyjne zapisy nowelizacji ustawy o TK co do m.in. ponownego wyboru przez Sejm pięciu sędziów TK, prezydent odwlecze w czasie przyjęcie ślubowania od Julii Przyłębskiej. Prezydent nie odebrał od niej dotąd ślubowania, gdyż dopiero we wtorek upływa kadencja sędziego, którego miałaby ona zastąpić w TK. Przyłębska jest ostatnią niezaprzysiężoną z piątki sędziów TK wskazanych przez PiS, których w ub. tygodniu wybrała sejmowa większość. Magierowski powiedział, że środowe orzeczenie Trybunału, dla którego prokurator generalny przygotował opinię, nie będzie się odnosić bezpośrednio do wyboru pięciu sędziów wybranych przez Sejm obecnej kadencji. - Ten wybór został dokonany na podstawie ustawy poprzedniej oraz Regulaminu Sejmu - zaznaczył. Ocenił, że w związku z tym to pytanie jest bezzasadne. - TK będzie się odnosił do ustawy, która jeszcze nie weszła w życie, gdy pięcioro sędziów zostało wybranych przez parlament - dodał. - Prezydent nie zmienia decyzji, jutro zostanie zaprzysiężona sędzia Julia Przyłębska jako piąta z grupy pięciorga sędziów wybranych przez obecny parlament"" - podkreślił we wczorajszej wypowiedzi Magierowski. Według niego trzech sędziów wybranych przez poprzedni parlament nie może zostać zaprzysiężonych, bo gdyby zostali zaprzysiężeni, to wtedy ""liczba sędziów TK byłaby niekonstytucyjna"". - Wygląda na to, że jutro będzie ostatnie zaprzysiężenie, odebranie ślubowania od piątej pani sędzi Przyłębskiej i będziemy mieli pełny skład Trybunału - dodał. Wcześniej Magierowski zapowiadał, że prezydent Duda odniesie się do zeszłotygodniowego orzeczenia TK ws. ustawy uchwalonej w poprzedniej kadencji po jego opublikowaniu w Dzienniku Ustaw. We wtorek powiedział, że nie ma potrzeby czekać na publikację. - Jak mniemam, to orzeczenie zostanie opublikowane jeszcze w tym tygodniu, chociaż decyzja oczywiście nie zależy od Kancelarii Prezydenta. Prezydent de facto podjął już decyzję i zostanie ona wyrażona jutrzejszą uroczystością odebrania ślubowania od pani sędzi Przyłębskiej - dodał. Dopytywany, powiedział, że z decyzji o zaprzysiężeniu sędziów TK można wnioskować, że prezydent nie zamierza zaprzysiąc trójki sędziów wybranych przez Sejm poprzedniej kadencji. Magierowski wyjaśniał, że Sejm poprzedniej kadencji wybrał sędziów na podstawie ustawy o TK i Regulaminu Sejmu, ""który został rażąco złamany podczas procedury wyboru tych sędziów"". Zaznaczył, że orzeczenie TK, w którym Trybunał stwierdził, że wybór trójki sędziów odbył się zgodnie z konstytucją, nie odnosi się do trybu wyboru sędziów. - Według prezydenta ten tryb i te procedury w Sejmie zostały złamane - zaznaczył. Dodał, że parlament obecnej kadencji decyzje poprzedniego Sejmu uznał za niezgodne z prawem i prezydent podziela to stanowisko. Pytany, czy według niego środowe zaprzysiężenie zakończy spór o TK, wyraził nadzieję, że tak się stanie, choć - dodał - wiele zależy od opozycji, ""która w ostatnim czasie bardzo mocno się starała i bardzo mocno się wysilała, żeby ten spór podgrzewać"". - Formalnie z punktu widzenia prezydenta tak to właśnie będzie wyglądało. Zaprzysiężenie ostatniej pani sędzi będzie oznaczało, że TK będzie miał wreszcie pełny skład. Tak, to będzie formalne zakończenie sprawy - powiedział. Magierowski uważa, że debata nt. TK w Parlamencie Europejskim jest niepotrzebna. - Nic strasznego się w Polsce nie dzieje. Nie ma powodu, by europarlament debatował teraz nad sytuacją w Polsce, tak jak nie debatował, gdy podczas rządów poprzedniej kolacji także dochodziło do łamania prawa, łamania obyczajów politycznych, także po części łamania zasad wolności słowa - powiedział. Ocenił, że przykrym jest podnoszenie i tak już wysokiej temperatury sporu politycznego w Polsce i przenoszenie jej do Brukseli. Dodał, że nie widzi powodu, dla którego prezydent powinien stanąć przed komisją odpowiedzialności konstytucyjnej. - Wielu polityków PO, ale także Nowoczesnej, m.in. Ryszard Petru, wręcz grozi, że prezydent powinien stanąć przed Trybunałem Stanu. Są odpowiednie procedury. Ja nie mam absolutnie poczucia, że taka wizja panu prezydentowi grozi. Jestem przekonany, że kiedy ten kurz bitewny opadnie, to wielu polityków, którzy wygłaszają takie komentarze i grożą prezydentowi TS, będą się tych słów wstydzić - powiedział. TK uznał 3 grudnia, że niekonstytucyjny jest przepis ustawy o Trybunale Konstytucyjnym z czerwca 2015 r. w zakresie, w jakim był podstawą wyboru przez poprzedni Sejm dwóch nowych sędziów TK - w miejsce tych, których kadencja wygasa w grudniu. Wybór pozostałej trójki - w miejsce sędziów, których kadencja minęła na początku listopada - był konstytucyjny. Ponadto TK uznał, że niezgodny z konstytucją jest przepis ustawy dot. zaprzysięgania sędziów TK przez prezydenta RP rozumiany inaczej niż jako zobowiązujący go do niezwłocznego zaprzysiężenia sędziów. W zeszłym tygodniu prezydent Andrzej Duda przyjął ślubowanie od czterech sędziów TK, których obecny Sejm wybrał 2 grudnia w miejsce tych, wyłonionych w poprzedniej kadencji. 5 grudnia weszła z kolei w życie nowelizacja ustawy o TK, uchwalona w listopadzie głosami PiS i Kukiz'15 (posłowie PO, Nowoczesnej i PSL opuścili salę). Wprowadza ona zasadę, że kadencja sędziego TK rozpoczyna się w dniu złożenia ślubowania wobec prezydenta RP, co następuje w 30 dni od dnia wyboru. W nowelizacji przyjęto także, że trzy miesiące od wejścia zmian w życie wygaszone będą kadencje Andrzeja Rzeplińskiego i Stanisława Biernata - jako prezesa i wiceprezesa TK. Tę nowelę zaskarżyły do TK PO, Rzecznik Praw Obywatelskich, Krajowa Rada Sądownictwa i Sąd Najwyższy. Trybunał ma rozpoznać wnioski 9 grudnia. W opinii dla TK prokurator generalny Andrzej Seremet uznał za niekonstytucyjne zapisy nowelizacji ustawy o TK co do: ponownego wyboru przez Sejm pięciu sędziów TK; 30-dniowego terminu na złożenie przez sędziego ślubowania wobec prezydenta oraz wygaszenia kadencji obecnych prezesów TK.",Aleksander Kwaśniewski,
https://wiadomosci.onet.pl/kraj/aleksander-kwasniewski-wizerunek-polski-jest-niszczony-kazdego-dnia/2rxv67,Aleksander Kwaśniewski: wizerunek Polski jest niszczony każdego dnia,"Aleksander Kwaśniewski pojawił się dziś w audycji ""Gość Radia Zet"" Moniki Olejnik. Były prezydent skrytykował działania obecnych władz dotyczące Trybunału Konstytucyjnego. - Atak na TK jest zagrożeniem dla demokracji. Nie mam tu żadnych wątpliwości - powiedział. Dodał również, że jego zdaniem ""wizerunek Polski jest niszczony każdego dnia"".","- Nie do zaakceptowania jest psucie państwa. To są działania nieodpowiedzialne, które doprowadzą do erozji instytucji demokratycznych. Takie zabawy nie powinny mieć miejsca - skomentował decyzję PiS o wyborze nowych sędziów TK Aleksander Kwaśniewski. Pytany o to, czy całej sytuacji nie sprowokowały działania poprzednich władz, były prezydent odparł: ""Jestem gotów przyjąć stanowisko, że konstytucyjnie dałoby się decyzję PO obronić. Politycznie to był błąd. Wybór tych dodatkowych dwóch sędziów pomógł PiS-owi w takich działaniach"". - Jeżeli w demokracji atakuje się jedną z najważniejszych instytucji to zagraża się demokracji - powiedział Kwaśniewski. - Atak na TK jest zagrożeniem dla demokracji. Nie mam tu żadnych wątpliwości stwierdził polityk. Były prezydent skrytykował również słowa Kornela Morawieckiego, który z trybuny sejmowej stwierdził, że jeżeli prawo zaburza dobro narodu, ""to nie wolno nam uważać to za coś, czego nie możemy naruszyć, czego nie możemy zmienić"". - Słowa Kornela Morawieckiego to zaprzeczenie konstytucji. Naród to nie większość parlamentarna. Powiedzieć, że my naród będziemy tworzyć państwo jak nam się podoba to jest to zagrożenie demokracji - ocenił Kwaśniewski. - Trybunał został powołany po to, aby sprawdzać zgodność ustaw z TK. Jeżeli prezes Kaczyński ma zamiar dokonywać działania niezgodne z konstytucją, to jest to zagrożenie - powiedział były prezydent, który wyraził obawy co do kolejnych pomysłów partii rządzącej. - Pierwszy poważny problem, który mógłby rozpatrywać TK, to ta zmiana z mediów publicznych na media narodowe. Co to oznacza z punktu widzenia wolności mediów i dziennikarzy w nich pracujących? Tu może być wiele pomysłów, które mogą zagrażać wolnościom obywatelskim - stwierdził. Kwaśniewski dodał, że ""możemy wydać wielkie pieniądze na filmy o polskich bohaterach, ale to nic nie da."" - Wizerunek Polski jest psuty każdego dnia - podsumował Kwaśniewski. 5 grudnia wejdzie w życie nowela ustawy o Trybunale Konstytucyjnym, która przewiduje ponowny wybór pięciu sędziów TK i wygasi kadencje prezesa Andrzeja Rzeplińskiego oraz wiceprezesa Stanisława Biernata. Opozycja krytykuje tryb prac nad ustawą i już zapowiedziała, że ją zaskarży. W piątek rano Senat nie wprowadził do uchwalonej ustawy żadnych poprawek, kilka godzin później podpisał ją prezydent Andrzej Duda, a następnie została opublikowana w Dzienniku Ustaw. Zakłada ona m.in. ponowny wybór pięciu sędziów Trybunału, co - w zamyśle posłów PiS, którzy zgłosili projekt nowelizacji - miałoby unieważnić wybór sędziów dokonany przez Sejm minionej kadencji. PO i Nowoczesna już zapowiedziały, że zaskarżą tę nowelizację do TK. 8 października poprzedni Sejm - przy sprzeciwie PiS - wybrał pięciu nowych sędziów TK w miejsce tych, których kadencja wygasa w tym roku. Trzej sędziowie - wybrani w miejsce tych, których kadencja wygasła 6 listopada (w trakcie kadencji poprzedniego Sejmu) nie zostali dotychczas zaprzysiężeni przez prezydenta Andrzeja Dudę. ""Osoby te są wybrane (...) na stanowiska sędziów Trybunału na indywidualne, dziewięcioletnie kadencje, co potwierdzają odpowiednie uchwały Sejmu ogłoszone w Monitorze Polskim. 7 listopada rozpoczęła się ich sędziowska kadencja, ale nie mogą podjąć wykonywania obowiązków na stanowisku sędziego TK bez złożenia ślubowania wobec prezydenta. Tym samym nie mogą jeszcze korzystać z uprawnień przysługujących sędziemu Trybunału"" - poinformowało Biuro TK. Dotyczy to m.in. prawa do pobierania wynagrodzenia w związku z pełnioną funkcją. 2 i 8 grudnia wygasa kadencja dwojga kolejnych sędziów. Tymczasem nowelizacja stanowi, że w przypadku sędziów TK, których kadencja upływa w 2015 r., termin na zgłaszanie kandydatów na ich następców wynosi 7 dni od wejścia tego przepisu w życie. Według marszałka Senatu Stanisława Karczewskiego (PiS) Senat głosami PiS przywrócił normalność w funkcjonowaniu Trybunału Konstytucyjnego. Jak ocenił, znowelizowanie ustawy o TK przeprowadzone w czerwcu przez PO było ""niedemokratyczne i niekonstytucyjne"". Jego zdaniem PO, nowelizując ustawę w czerwcu, pośpieszyła się ""przewidując, że przegra wybory"". - Było to z całą pewnością działanie niedemokratyczne, niekonstytucyjne - powiedział. Uchwalona głosami PiS i Kukiz'15 (posłowie PO, Nowoczesnej i PSL opuścili salę) nowelizacja wprowadza zasadę, że kadencja sędziego TK rozpoczyna się w dniu złożenia ślubowania wobec prezydenta RP - co następuje w 30 dni od dnia wyboru. Przyjęto także, że w 3 miesiące od wejścia zmian w życie, wygaszone będą kadencje Andrzeja Rzeplińskiego i Stanisława Biernata - nie jako sędziów, ale jako prezesa i wiceprezesa TK. Prezesa TK prezydent będzie powoływać na trzy lata, spośród co najmniej trzech kandydatów przedstawionych przez Zgromadzenie Ogólne TK. Kadencja prezesa trwa 3 lata z możliwością ponownego powołania. Ustawę o TK w obecnym brzmieniu jeszcze pod koniec poprzedniej kadencji zaskarżyli do Trybunału posłowie PiS. Gdy TK ogłosił, że rozpozna tę skargę 25 listopada (a w pewnej części także w grudniu) skargę wycofano. Krótko potem własną skargę - tożsamą z wycofaną skargą PiS - do TK skierowała grupa obecnych posłów PO i PSL. Posłowie PO zapewniali, że ich wniosek jest następstwem działań prezydenta Dudy, który nie zaprzysiągł sędziów Trybunału wybranych przez Sejm poprzedniej kadencji, bo ma wątpliwości konstytucyjne, ale równocześnie nie kieruje sprawy do TK. Trybunał ogłosił, że rozpozna tę skargę 3 grudnia. Może to wyjaśnić lub jeszcze bardziej skomplikować sytuację, bo 7-dniowy termin na zgłaszanie kandydatów na pięciu sędziów TK przypadnie na okres po rozprawie Trybunału.",Były prezydent RP Aleksander Kwaśniewski,
https://wiadomosci.onet.pl/kraj/aleksander-kwasniewski-ja-sie-czuje-smutno/blnmng,Aleksander Kwaśniewski: ja się czuję smutno,"Aleksander Kwaśniewski skomentował na antenie TVN24 sondażowe wyniki dzisiejszych wyborów parlamentarnych. - Ja się czuję smutno - powiedział były prezydent RP. Dodał także, że jego zdaniem słaby wynik Zjednoczonej Lewicy nie jest związany z odejściem jej elektoratu do Partii Razem. Przypomnijmy, że dla Zjednoczonej Lewicy zabraknie miejsca w najbliższym parlamencie.","Aleksander Kwaśniewski pogratulował zwycięstwa Prawu i Sprawiedliwości. Dodał również, że jest zawiedziony wynikiem Zjednoczonej Lewicy, która otrzymała 6,6 proc. głosów i jako koalicja wyborcza nie dostała się do parlamentu. - Jeśli chodzi o Lewicę, to żal. Ja się czuję smutno - powiedział Kwaśniewski. - Nagromadziło się sporo błędów przez lata. Myślę, że to przegrane wybory prezydenckie, a później zostało mało czasu. Barbara Nowacka zrobiła dużo. Nie wystarczyło czasu, a może argumenty były zbyt słabe - powiedział były prezydent. - Mam wrażenie, że elektoraty Zjednoczonej Lewicy oraz Partii Razem są trochę różne. Być może tam jest 0,5 proc. Partia Razem to sensacja. Zandberg bardzo dobrze wypadł w debacie, ale nie wydaje mi się, by to była kwestia tylko tego występu- powiedział były prezydent. Aleksander Kwaśniewski dodał również, że Zjednoczonej Lewicy zabrakło niewiele do sukcesu. - Elektorat istnieje. Zabrakło półtora procenta. Zabrakło kampanii prezydenckiej, która pozwoliłaby kogoś wylansować, np. Barbarę Nowacką. Były prezydent skomentował także porażkę PO. -Platforma zlekceważyła wybory prezydenckie, które były do wygrania. Gdyby wiedziała, że to jest jej być albo nie być, wynik być może byłby inny - stwierdził Kwaśniewski. Poznaliśmy pierwsze sondażowe wyniki wyborów parlamentarnych. PiS zdobywa 39 proc. poparcia, a PO 23,4 proc. Na trzecim miejscu uplasował się Kukiz'15 zdobywając 9 proc. głosów. Do Sejmu wejdą też .Nowoczesna, która zdobyła 7,1 proc. głosów, a także PSL z 5,2 proc. poparciem. Według wstępnych wyników sondażowych wyborów parlamentarnych podanych przez TVN24 Prawo i Sprawiedliwość zdobyło 39 proc. poparcia, co daje 242 mandaty, Platforma Obywatelska 23,4 proc. poparcia i 133 mandaty, na trzecim miejscu uplasował się Kukiz'15 z 9 proc. poparciem, co da 44 mandaty. .Nowoczesna zdobywa 7 proc. głosów i jednocześnie 22 mandaty, a PSL 5,2 proc., co przełoży się na 18 mandatów. Do Sejmu nie dostaną się partie KORWIN (4,9 proc.), Partia Razem (3,8 proc.) oraz Zjednoczona Lewica, która zdobyła 6,6 procent głosów. Frekwencja w wyborach parlamentarnych wyniosła 51,6 proc.",Aleksander Kwaśniewski,
http://wiadomosci.onet.pl/kraj/kwasniewski-prezydent-i-premier-maja-obowiazek-wspolpracowac-nie-czynia-nikomu-laski/sjg1k4,"Kwaśniewski: prezydent i premier mają obowiązek współpracować, nie czynią nikomu łaski","Prezydent i premier mają obowiązek współpracować ze sobą, a współpracą ""nie czynią nikomu łaski"" - mówi Aleksander Kwaśniewski. Były prezydent ocenia, że ""poważnym cieniem"" na pierwszych miesiącach urzędowania Andrzeja Dudy kładzie się fakt, że nie spotkał się on z Ewą Kopacz. - To zła praktyka - dodał.","- Przez 10 lat pracowałem z pięcioma premierami, więc mam naprawdę duże doświadczenie. Podstawowa zasada, której nie wolno łamać, jest taka, że ci ludzie muszą ze sobą współpracować. Oni rozmowami ze sobą, współpracą nie czynią nikomu łaski. To jest konstytucyjny obowiązek prezydenta i premiera, żeby - ponieważ odpowiadają za państwo - rozmawiali ze sobą, wymieniali się informacjami, szukali różnych dobrych rozwiązań - powiedział Kwaśniewski. - Muszę powiedzieć, że tak jak generalnie prezydent Duda robi całkiem niezłe wrażenie, za granicą wypada przyzwoicie, wystąpienie w ONZ miał dobre, to właśnie chyba poważnym cieniem na tych pierwszych miesiącach prezydentury kładzie się to, że nie spotkał się z panią premier - i to zaraz po inauguracji - zaznaczył. - Bo myślę, że gdyby dzień po inauguracji przyjął na kawie panią premier, wysłuchał jej informacji o stanie państwa i później powiedział: ""Dobrze, no a teraz pani się zajmuje kampanią więc nie będę pani zawracał głowy"", to nikt by się nie dziwił, że przez te kolejne tygodnie takich spotkań nie ma - dodał były prezydent. Tymczasem, według Kwaśniewskiego, ""jest dosyć demonstracyjnie pokazane"", że Duda nie chce się spotkać z Kopacz. - Oczywiście jest z innego obozu politycznego. Ja też pracowałem z Jerzym Buzkiem, z Kazimierzem Marcinkiewiczem i dawało się działać. Więc myślę, że to jest niedobre, stwarza złą praktykę. Dlatego, że w przyszłości nowi prezydenci czy inni premierzy będą mogli się powołać na to, że prezydent Duda z premier Kopacz się nie spotykali. A to jest źle dla państwa. Jak mówię: oni nie czynią łaski, oni są zobowiązani do współpracy - zaznaczył były prezydent. Pytany o rady, jakich mógłby udzielić obu stronom, Kwaśniewski powiedział, że rada byłaby taka, przede wszystkim dla prezydenta, żeby skorzystać z jakiegoś pretekstu (...) i znaleźć jakiś czas na pogadanie. - Choć obawiam się, że wchodzimy w ostrzejszą część kampanii wyborczej i chyba będzie coraz trudniej, żeby takie spotkanie miało miejsce - zakończył.",,
https://wiadomosci.onet.pl/swiat/apel-intelektualistow-o-solidarnosc-z-uchodzcami/zm7zz3,Apel intelektualistów o solidarność z uchodźcami,Około stu intelektualistów i polityków z Europy Środkowo-Wschodniej wezwało swe kraje do większej solidarności z uchodźcami. Wśród sygnatariuszy apelu są byli prezydenci Polski Aleksander Kwaśniewski i Bronisław Komorowski.,"Do rządów i społeczeństw zaapelowano o nieprzymykanie oczu na ""katastrofę humanitarną"". ""W imię naszego człowieczeństwa, naszych zasad i wartości"" wezwano władze i społeczeństwo do zademonstrowania praktycznej solidarności z uchodźcami, ""aby mogli oni znaleźć pośród nas bezpieczną przystań i cieszyć się swobodą wyboru ich własnej przyszłości"". Sygnatariusze apelu podkreślili, że wspólna Europa została zbudowana na fundamencie solidarności i że dziś nie można uchylać się od wspólnej odpowiedzialności za Unię Europejską, odwracając wzrok od ludzkiego nieszczęścia i sytuacji krajów najbardziej dotkniętych narastającą falą imigracji. Apel podpisali m.in. byli premierzy Czech, Litwy i Węgier - Petr Pithart, Andrius Kubilus i Gordon Bajnai. Wśród sygnatariuszy jest też znany czeski reżyser Jirzi Mencel i litewski poeta Tomas Venclova. Szef dyplomacji Niemiec Frank-Walter Steinmeier zasugerował w piątek sięgnięcie w UE po mechanizm podejmowania decyzji większością głosów, by przeforsować wprowadzenie obowiązkowych kwot uchodźców, czemu sprzeciwia się część państw Unii, w tym Polska. - Jeśli nie da się inaczej, powinniśmy poważnie zastanowić się także nad wprowadzeniem instrumentu większościowego podejmowania decyzji – powiedział Steinmeier wywiadzie dla gazety „Pasauer Neue Presse”. Komentując wypowiedź Steinmeiera, tygodnik „Spiegel” wskazuje w wydaniu online, że zastąpienie konsensusu możliwością przegłosowania niektórych państw członkowskich jest „wyraźnym ostrzeżeniem”. W tytule podkreśla, że szef niemieckiego MSZ chce w razie konieczności „narzucić kwoty (uchodźców) wschodnim Europejczykom”. Nie może być tak – uważa Steinmeier – że tylko Niemcy, Austria, Szwecja i Włochy ponoszą ciężar uchodźców. - Nie tak funkcjonuje solidarność europejska – powiedział. 23 września odbędzie się nadzwyczajny szczyt UE poświęcony problemowi uchodźców. Dzień wcześniej ministrowie spraw wewnętrznych państw UE podejmą kolejną próbę porozumienia w sprawie proponowanego przez Komisję Europejską podziału 120 tys. uchodźców, docierających do państw na zewnętrznych granicach Unii.",Apel intelektualistów o solidarność z uchodźcami,
https://wiadomosci.onet.pl/kraj/debata-w-pism-trzeba-wspierac-przemiany-na-ukrainie-by-zachowala-suwerennosc/p7s7v2,"Debata w PISM: trzeba wspierać przemiany na Ukrainie, by zachowała suwerenność","- Trzeba wspierać reformy i demokratyzację Ukrainy, bo to pozwoli jej zachować suwerenność - podkreślali uczestnicy debaty w PISM. Według nich, planem Władimira Putina jest destabilizacja sytuacji na Ukrainie i doprowadzenie do tego, by znalazła się ona w rosyjskiej strefie wpływu.","Wśród uczestników czwartkowej debaty zatytułowanej ""Przemiany demokratyczne w Europie Środkowej: Implikacje dla dzisiejszej Ukrainy"" byli m.in. b. prezydent Aleksander Kwaśniewski, b. szef MSZ Adam Daniel Rotfeld i b. europoseł PO Paweł Zalewski. Kwaśniewski podkreślił, że wiele z polskich doświadczeń może być interesujących dla Ukraińców, ale ""w ograniczonym zakresie"". - Ważne jest, żeby mieć wizje, ale przy realizacji tych wizji ważny jest aspekt czasu. Mam wrażenie, że Ukraina miała z tym problem od samego początku. Wszystko, co starają się zrobić jest albo spóźnione, albo przedwczesne, czy niedostatecznie dobrze przygotowane - mówił b. prezydent. Jego zdaniem ""trudno jest proponować Ukraińcom dobre rozwiązania, wynikające z polskiego doświadczenia, ponieważ Polska i Ukraina znacznie się różnią"". - Pierwszym błędem jest traktowanie podobnie Polski po 50 latach komunizmu i Ukrainy, która przez 70 lat była radziecką republiką. Jakość instytucji państwa, mentalność ludzi, powiązanie z Rosją są różne - zaznaczył Kwaśniewski. Dla Ukrainy - podkreślił - bardzo ważna jest decentralizacja. Kwaśniewski zwrócił uwagę, że w Polsce pierwsze częściowo wolne wybory odbyły się czerwcu 1989 roku, a już w pełni demokratyczne wybory lokalne odbyły się w maju 1990 roku i było to ważne dla tworzenia się społeczeństwa obywatelskiego, klasy średniej i rozwoju regionalnego. Decentralizacja - uważa Kwaśniewski - jest bardzo istotna dla Ukrainy, ponieważ jest ona zbyt dużym krajem by być tak centralizowanym. Zauważył przy tym jednak, że w Polsce do 2005 roku można było znaleźć poparcie głównych sił politycznych dla najważniejszych, strategicznych celów kraju, natomiast na Ukrainie scena polityczna jest tak podzielona, że decentralizacja może oznaczać, że jednym regionem będzie rządzić jedna partia a drugim inna. - Ukraina ma dwie możliwości, albo proces demokratyzacji, uniezależniania się okaże się sukcesem i Ukraina będzie coraz bardziej suwerennym krajem, rządzonym przez siły demokratyczne, albo straci swoją suwerenność i będzie w rosyjskiej strefie wpływów - powiedział Kwaśniewski. W jego opinii, ""to jest realny plan Rosji i Władimira Putina - nie używać więcej środków militarnych i siłą iść do Kijowa, bo mają inne metody, by zdestabilizować Ukrainę - choćby ekonomiczne"". A destabilizacja Ukrainy - dodał b. prezydent - oznacza, że pewnego dnia może zmienić się tam władza i nietrudno będzie znaleźć liderów, którzy mają sympatie prorosyjskie. Zwrócił ponadto uwagę, że jeszcze w ubiegłym roku kwestia Ukrainy była jednym z priorytetów polityki światowej, ale dziś tak już nie jest, choćby ze względu na problemy z uchodźcami z takich krajów jak Syria. - Moim pozytywnym marzeniem jeśli chodzi o Ukrainę jest, by pewnego dnia była ""po drugiej stronie rzeki"" i wtedy wszystkie procesy będą już nieodwracalne, ale być zaawansowanym w reformach będzie niesłychanie trudno i nie wiem, czy to się uda - powiedział Kwaśniewski. W ocenie Adama Daniela Rotfelda, nigdy do końca w pełni nie uznano suwerenności Ukrainy i zawsze musiała ona respektować interesy Rosji. - Rok temu wiele osób zadawało sobie pytanie, gdzie jest czerwona linia, której Rosja na Ukrainie nie powinna przekroczyć. Nie ma takiej linii. Taką linię stawiają sami Ukraińcy. Jeśli Ukraińcy będą w stanie powstrzymać Rosjan, to zrobią i w tym sensie Ukraińcy odnieśli sukces. Donbas to dowód, że koszty dla Rosji są zbyt wysokie i porozumienie z Mińska, to pośredni sposób, by ustanowić tam autonomiczne władze, by móc destabilizować pozostałą część Ukrainy - uważa Rotfeld. Według niego, obecnie Rosja nie jest zainteresowana kontynuacją wojny, bo ważniejszy jest dla niej sukces porozumień mińskich. 12 lutego w Mińsku tzw. czwórka normandzka - Niemcy, Francja, Rosja i Ukraina - uzgodniła zawarcie porozumienia pokojowego na wschodniej Ukrainie, którego elementy to: zawieszenie broni, wycofanie ciężkiego sprzętu, przywrócenie kontroli nad granicą i przeprowadzenie wyborów. Były eurodeputowany PO Paweł Zalewski uważa, że by reformy na Ukrainie odniosły sukces ważne są dwa elementy: poparcie społeczeństwa dla reform i jakość klasy politycznej. - Ukraińcy nadal popierają reformy, ale zaczynają być zmęczeni działaniami, które udają reformy, ale tak naprawdę nimi nie są. A jakość klasy politycznej na Ukrainie jest słaba - powiedział Zalewski. Jak zaznaczył, struktura władzy na Ukrainie jest nadal oligarchiczna i zmienić to będzie bardzo trudno. To jest największe wyzwanie - zaznaczył. Jak przekonywał, aby wspierać demokratyzację i reformy na Ukrainie musimy wspierać społeczeństwo obywatelskie i wolne media. Jak podkreślił, celem prezydenta Rosji Władimira Putina jest niedopuszczenie do reform na Ukrainie i dlatego zrobi wszystko, by je zatrzymać.","Debata w PISM: trzeba wspierać przemiany na Ukrainie, by zachowała suwerenność",
https://wiadomosci.onet.pl/kraj/kwasniewski-polacy-nie-idac-na-referendum-pokazali-zdrowy-rozsadek/kc76hy,"Kwaśniewski: Polacy nie idąc na referendum, pokazali zdrowy rozsądek","Były prezydent Aleksander Kwaśniewski ocenił, że Polacy - którzy w większości nie poszli na referendum - okazali zdrowy rozsądek. Pokazali, że nie dają się zwodzić politykom, że świetnie rozróżniają, co jest ważne, a co jest tylko grą polityczną - zauważył.","- Polacy pokazali, że mają zdrowy rozsądek i nie dają się zwodzić politykom, że świetnie rozróżniają, co jest ważne, a co nieważne i świetnie rozróżniają, co naprawdę służy państwu, a co jest tylko grą polityczną związaną z jednymi lub drugimi wyborami - powiedział Kwaśniewski dziennikarzom w Sejmie. Skomentował w ten sposób informacje z PKW dotyczące frekwencji w referendum, które odbyło się w niedzielę. Według cząstkowych danych PKW - ogłoszonych w poniedziałek rano - frekwencja wyniosła 7,48 proc. - Ja jestem z tego zdrowego rozsądku Polaków naprawdę zadowolony - dodał b. prezydent. Jego zdaniem wynik referendum może być ""pewną wskazówką"" dla rządzących, choć tak przeprowadzone głosowanie jest jego zdaniem ""całkowicie niereprezentatywne"". - Poszli - wiadomo - ci, którzy chcą mieć JOW-y; nie poszli ci, którzy są im przeciwni. Więc ja myślę, że wyciąganie wniosków z tego katastrofalnego referendum może być, ale musi być bardzo ostrożne, bo to mogą być znowu manowce - mówił Kwaśniewski. - Jeśli miałbym powiedzieć jednym zdaniem, czego uczy to referendum, to powiedziałbym: ""szanujcie zdrowy rozsądek Polaków""; to mocna lekcja, mocne przesłanie - powiedział. Zaznaczył, że jeśli politycy zechcą zmienić w Polsce ordynację wyborczą, to mogą to zrobić podczas normalnych prac Sejmu - po uprzedniej długiej dyskusji i rozważeniu plusów i minusów różnych rozwiązań. Zdaniem Kwaśniewskiego niedzielne referendum okazało się ""sierotą"", a największym niebezpieczeństwem związanym z jego porażką jest to, że instytucja ta może stać się ""trochę zabawką, a nie poważną instytucją państwa"". - Gdyby tak było i gdyby ponawiać różne próby referendalne, to obawiam się, że będziemy mieli kilka referendów z bardzo niskimi frekwencjami i w końcu nikt nie będzie już korzystał z tego instrumentu. A moim zdaniem są sprawy w Polsce, gdzie referendum może być niezwykle ważne i potrzebne, jak choćby wejście Polski do strefy euro - mówił b. prezydent. Według Kwaśniewskiego właśnie to jest ""fundamentalna kwestia konstytucyjna, fundamentalna kwestia gospodarcza i to jest też zasadnicza kwestia dotycząca przyszłości Polski"", a nie to, czy sześcioletnie dzieci są przygotowane, by pójść do szkoły. - Bo o czym tu może decydować vox populi - jedno jest, a inne nie jest - skomentował. Były prezydent był też pytany, czy spodziewa się też niskiej frekwencji w październikowych wyborach parlamentarnych. - Polaryzacja jest duża, a kampania będzie jeszcze ostrzejsza. (...) Myślę, że trup będzie słał się gęsto, a atmosfera będzie gorąca i w związku z tym frekwencja będzie stosunkowo wysoka - ocenił. Jak mówił, PO będzie walczyła o swoją pozycję, a dla PiS ""może to być może ostatnia okazja, by objąć rządy"". Dodał, że jego zdaniem PO traci popularność nie z powodu referendum. - PO płaci za coś większego, za 8 lat rządzenia, za niespełnione obietnice, za znużenie związane z tą formacją polityczną; referendum to jest tylko taki elemencik - mówił Kwaśniewski. Według cząstkowych danych, przedstawionych rano przez PKW, na pytanie, czy jest Pani/Pan za wprowadzeniem jednomandatowych okręgów wyborczych w wyborach do Sejmu, ""tak"" odpowiedziało 79,88 proc głosujących. Pozytywnej odpowiedzi na pytanie, czy jest Pani/Pan za utrzymaniem dotychczasowego sposobu finansowania partii politycznych z budżetu państwa udzieliło, według porannych danych PKW, 16,44 proc.",Aleksander Kwaśniewski,
https://wiadomosci.onet.pl/kraj/aleksander-kwasniewski-komentuje-incydent-w-sejmie/8lysts,Aleksander Kwaśniewski komentuje incydent w Sejmie,"Były prezydent Aleksander Kwaśniewski na łamach ""Gazety Wyborczej"" skomentował incydent, do jakiego doszło podczas zaprzysiężenia Andrzeja Dudy w Sejmie. Gdy Duda wspomniał o potrzebujących pomocy dzieciach, słychać było buczenie części polityków PO.","- To było złamanie dobrych zasad, ale o wiele mniejsze niż w 1995 roku nieobecność ustępującego prezydenta na zaprzysiężeniu, co przeżyłem na własnej skórze. Czy nieobecność prawie całej partii PiS na zaprzysiężeniu Bronisława Komorowskiego – mówił Kwaśniewski. Były prezydent stwierdził, że to tamte demonstracje miały druzgocący skutek. Rozmówca Renaty Grochal odniósł się także do słów Dudy, który stwierdził, że polska polityka zagraniczna potrzebuje korekty oraz mówił o konieczności zwiększenia obecności NATO w Polsce. Kwaśniewski zaznaczył, że Andrzej Duda ""spotka się z oporem w wielu stolicach, które uważają, że nie należy Rosjan dodatkowo drażnić i prowokować"". Były prezydent ostrzegł, że Duda szybko się przekona, jak bardzo to jest trudne do zrealizowania. W dalszej części wywiadu gość ""GW"" komentuje słowa Ewy Kopacz, która zaapelowała do nowego prezydenta, by ten zwołał Radę Gabinetową. Kwaśniewski stwierdził, że to da się zrobić. - Tutaj jest o tyle gorzej, że początek tej kohabitacji jest w oku cyklonu, a kampania wyborcza ma to do siebie, że słowa są raczej twarde niż miękkie, różnice wyolbrzymiane, a nie łagodzone, emocje ogromne, ktoś wygra, ktoś przegra, tu nie ma remisu - uzasadniał. Andrzej Duda objął wczoraj urząd prezydenta. Uroczystości rozpoczęły się o godz. 10 w Sejmie. Prezydent złożył przysięgę przed Zgromadzeniem Narodowym. Po zaprzysiężeniu wziął udział w mszy świętej w Archikatedrze św. Jana i uroczystości przekazania odznak Orderu Orła Białego i Krzyża Wielkiego Orderu Odrodzenia Polski. Po południu na placu Piłsudskiego prezydent Andrzej Duda przejął zwierzchnictwo nad Siłami Zbrojnymi RP. Przed godz. 17 wygłosił krótkie przemówienie przed Pałacem Prezydenckim, gdzie zgromadził się tłum jego zwolenników. Tam mówił, że naprawa Polski jest możliwa i powtórzył, że zrobi wszystko, by zrealizować swoje obietnice z kampanii wyborczej. Licznie zgromadzeni ludzie, m.in. z biało-czerwonymi flagami stali na trasie przejścia Dudy z pl. Piłsudskiego do Pałacu Prezydenckiego. Prezydent pozdrawiał i rozmawiał z nimi. - Witaj w domu, Andrzej Duda - krzyczeli zgromadzeni przed Pałacem Prezydenckim. - Mam świadomość obietnic, które złożyłem. One nie są trudne do dopełnienia. Nie słuchajcie państwo tego, co opowiadają, że się nie da w Polsce obniżyć wieku emerytalnego, że nie da się podnieść kwoty wolnej od podatku, bo się budżet zawali. To bzdury - przekonywał Duda. Mówił też o sytuacji w Polsce. - Tracimy nasz kraj, gdy znikają kolejne instytucje, czy to połączenia komunikacyjne, instytucje kultury, szkoły, muzea, domy kultury - podkreślił. Zaznaczył również, że Polakom potrzeba swoistej odnowy i to nie takiej, by się zbierali razem tylko w momentach kryzysowych. Duda zapewnił, że Pałac Prezydencki będzie otwarty na duże inicjatywy społeczne, na postulaty obywatelskie, ponieważ ludzie muszą mieć poczucie, że mają coś do powiedzenia w swoim państwie.",Aleksander Kwaśniewski,
https://wiadomosci.onet.pl/kraj/kwasniewski-zaangazowanie-w-kampanie-pis-moze-byc-poczatkiem-konca-dudy/jf9x55,"Kwaśniewski: zaangażowanie w kampanię PiS może być ""początkiem końca"" Dudy","Zaangażowanie polityczne nowego prezydenta, po stronie PiS, w nadchodzącej kampanii wyborczej może być ""początkiem końca"" Andrzeja Dudy - ocenił Aleksander Kwaśniewski. - To będzie dla niego pierwszy istotny sprawdzian - stwierdził w TVN24.","- Jeśli prezydent Duda zaangażuje się w pomoc PiS w kampanii wyborczej, to przejście do roli ""prezydenta wszystkich Polaków"" będzie bardzo trudne - stwierdził Kwaśniewski. - Jeżeli w ciągu najbliższych miesięcy okazałoby się, że ta prezydentura jest bardzo partyjna, to zaciąży to na pięciu latach i może być początkiem końca Dudy - dodał. Były prezydent mówił też o największym atucie i największej trudności, z jakimi startuje Andrzej Duda. - Trudność, z którą zaczyna, jest taka, że on nie należał do liderów PiS. Duda zaczyna z pozycji odległej. Ale ma za to wielki atut, czyli wiek. Ma 43 lata, a to wiek, w którym można góry przenosić - ocenił. - Dla Dudy ten urząd nie jest nieznany. Ileś czasu przepracował w Kancelarii Lecha Kaczyńskiego. Ale trzeba pamiętać, że rola prezydenta to odpowiedzialność jednoosobowa i narastające poczucie odosobnienia - przyznał były prezydent. Zdaniem Kwaśniewskiego bycie głową państwa w Polsce ""to jest naprawdę coś"". - Wyborcy mają czasem lepsze poczucie, niż komentatorzy, jak ważny jest to urząd. Dlatego frekwencja w wyborach prezydenkich jest wyższa. Prezydent to duża władza - mówił w ""Faktach po Faktach"" w TVN24. Uroczystość zaprzysiężenia Andrzeja Dudy odbędzie się 6 sierpnia. W drugiej turze wyborów kandydat Prawa i Sprawiedliwości pokonał urzędującego prezydenta Bronisława Komorowskiego. Zdobył 51,55 procent głosów, a jego rywal - 48,45 procent. Frekwencja wyborcza wyniosła 55,34 procent. Pod koniec maja, Andrzej Duda otrzymał akt wyboru na prezydenta. Uroczystość odbyła się w sali Białej pałacu w Wilanowie. Akt został wręczony przez przewodniczącego PKW, sędziego Wojciecha Hermelińskiego. - Moją misją jest służenie polskiemu społeczeństwu i Rzeczpospolitej Polskiej, jestem co do tego przekonany - powiedział prezydent elekt.",Aleksander Kwaśniewski,
https://wiadomosci.onet.pl/kraj/kalisz-i-kwasniewski-zapowiadaja-pozwy-po-opublikowaniu-ich-rozmowy/7kbpp4,Kalisz i Kwaśniewski zapowiadają pozwy po opublikowaniu ich rozmowy,"B. prezydent Aleksander Kwaśniewski oraz poseł Ryszard Kalisz zapowiedzieli pozwy przeciwko redakcjom ""Do Rzeczy"", ""Super Expressu"" i ""Faktu"", które opublikowały treść nagrania ich prywatnej rozmowy. Obaj uważają, że zostały naruszone ich dobra osobiste.","W opublikowanym fragmencie rozmowy nagranej w restauracji ""Sowa i Przyjaciele"" w 2013 r. Kalisz miał sugerować, że ówczesny szef SKW gen. Janusz Nosek (trwała wtedy procedura odwołania generała ze stanowiska) może mieć dowody na korupcję, w którą mógł być zamieszany minister obrony narodowej Tomasz Siemoniak. W wydanym oświadczeniu Kalisz napisał, że wstępuje na drogę sądową, ponieważ ""totalnie"" zostały naruszone jego dobra osobiste przez redakcje ""Do Rzeczy"", ""Super Expressu"" i ""Faktu"". ""Gazety te opublikowały pochodzące z przestępstwa nagrania całkowicie prywatnego spotkania przyjaciół w niedzielny wieczór sprzed prawie dwóch lat"" - oświadczył Kalisz. Poseł powiedział, że nie zdecydował jeszcze, jakiej formy odszkodowania będzie się domagał przed sądem. - Jednocześnie jako obywatel i niezrzeszony opozycyjny poseł na Sejm RP nie mogę przyjąć nieporadności prokuratury, służb specjalnych i policji, które pozwoliły najpierw na wielomiesięczne tajne nagrywanie osób pełniących funkcje państwowe, a następnie nie są w stanie zapobiec dysfunkcjonalnej dla debaty publicznej grze przedmiotami bezpośrednio pochodzącymi z przestępstwa - dodał Kalisz w oświadczeniu. Później podobne oświadczenie zostało przekazane przez Kwaśniewskiego. ""W związku z publikowaniem przez redakcje »Do Rzeczy«, »Faktu« i »Super Ekspressu« nagrań pochodzących z przestępstwa oraz manipulowanie nielegalnie pozyskanym tekstem prywatnej rozmowy, które godzi w moje i mojej rodziny dobra osobiste, zdecydowałem się wystąpić na drogę sądową przeciwko tym redakcjom"" - napisał b. prezydent. Redaktor naczelny ""Super Expressu"" Sławomir Jastrzębowski powiedział po zapowiedzi pozwu Kalisza, że za opublikowaniem nagrań przemawiał interes publiczny. - Nie rozmawiał pan Gienek z panem Karolem, tylko były prezydent Polski z ważnym posłem na tematy państwowe. Interes publiczny jest tutaj oczywisty i pan Kalisz nie wie, o czym mówi - stwierdził redaktor naczelny ""SE"". Dodał, że ""pan Ryszard Kalisz kompromituje się nieoficjalnie na taśmach, kompromituje się oficjalnie, zapowiadając pozew"". Rzecznik prasowa spółki Ringier Axel Springer Polska, wydawcy ""Faktu"", Anna Marucha powiedziała z kolei, że oskarżenie Kalisza o naruszenie przez ""Fakt"" jego dóbr osobistych jest ""całkowicie bezpodstawne"". - Pan Ryszard Kalisz jest posłem, jest czynnym politykiem, w związku z czym jego zachowania prywatne i ich moralność podlegają kontroli obywatelskiej za pośrednictwem mediów. W naszym przekonaniu czynny polityk, który w ławach sejmowych reprezentuje interesy Polaków, nie może korzystać z pełnego prawa do ochrony prywatności - zaznaczyła Marucha. Jako pierwszy o treści nagranej rozmowy pisał w poniedziałek tygodnik ""Do Rzeczy"". Jak na razie jego przedstawiciele nie komentują sprawy pozwów. Ryszard Kalisz przeprosił w TVN24 za słowa dotyczące Siemoniaka. - Tomasza Siemoniaka uważam za człowieka uczciwego. Jeśli uraziłem go słowami wypowiedzianymi w prywatnym gronie, to przepraszam - powiedział. Zaznaczył, że w rozmowie z Kwaśniewskim tylko powtórzył emocjonalne słowa gen. Noska, ""który był wzburzony po odwołaniu z funkcji szefa SKW"". - Nawet nie pamiętam dokładnie, co mi powiedział gen. Nosek, to była towarzyska rozmowa dwa lata temu - zaznaczył. Szef MON zapewnił, że nigdy i w żaden sposób nie był związany z żadną sprawą korupcyjną lub nieprawidłowościami. Zwrócił się do śledczych o wyjaśnienie wszelkich okoliczności wynikających z jednej z rozmów nielegalnie nagranych w stołecznej restauracji; trwa postępowanie sprawdzające prokuratury w tej sprawie. SKW w wydanym w niedzielę oświadczeniu stwierdziła, iż nigdy nie posiadała ani nie posiada żadnych materiałów wiążących obecnego ministra obrony z jakimikolwiek nieprawidłowościami lub podejrzeniami. Także gen. Nosek zaprzeczył w wywiadzie dla ""Rzeczpospolitej"", by w rozmowie z Kaliszem sugerował korupcję szefa MON. Podkreślił, że nigdy nie wyrażał jakichkolwiek podejrzeń dotyczących korupcji.","Ryszard Kalisz i Aleksander Kwaśniewski, fot. archiwalna",
https://wiadomosci.onet.pl/kraj/mariusz-kaminski-spotkanie-kalisza-z-noskiem-jest-zadziwiajace-a-jego-okolicznosci/1r17s4,"Mariusz Kamiński: spotkanie Kalisza z Noskiem jest zadziwiające, a jego okoliczności zdumiewające","– Sam fakt spotkania jest zadziwiający, a jego okoliczności są zdumiewające – tak były szef CBA, Mariusz Kamiński, komentował rozmowy Ryszarda Kalisza z generałem Januszem Noskiem, do których miało dojść, według ujawnionych nagrań z rozmów Aleksandra Kwaśniewskiego z Kaliszem. Według Kamińskiego, który był gościem Bogdana Rymanowskiego w TVN24, spotkanie Kalisza z Noskiem nie miało żadnego uzasadnienia.","Mariusz Kamiński podkreślił, że generał Nosek zaprzeczył jedynie przekazywaniu Kaliszowi informacji na temat korupcji w ministerstwie obrony narodowej, nie zaprzeczał jednak, że do takiego spotkania doszło. Z kontekstu nagranej rozmowy Kalisza z Aleksandrem Kwaśniewskim wynika, zdaniem polityka PiS, że spotkania miało miejsce poza granicami kraju. Zdaniem Kamińskiego prokuratura powinna wszcząć śledztwo, by ustalić, czy doszło do złamania tajemnicy państwowej przez generała Noska i czy Służba Kontrwywiadu Wojskowego posiadała informacje na temat korupcji w MON. Ryszard Kalisz, w ocenie Kamińskiego, miał obowiązek zawiadomić prokuraturę, jeśli faktycznie posiadł informację na temat działań korupcyjnych. Kamiński jest też zaskoczony reakcją Aleksandra Kwaśniewskiego. – Czemu Kwaśniewski się nie zdziwił – pytał retorycznie. – To świadczy o reputacji obozu rządzącego – konkludował. – Słowa Michała Kamińskiego niewiele znaczą, to są zwykłe insynuacje, a Roman Giertych powinien ważyć słowa, bo może się spotkać z przykrymi konsekwencjami – tak były szef CBA komentował opinie, według których to PiS miał sprokurować aferę taśmową. – Rozmowy, jakie toczą politycy PiS-u nikogo by nie zainteresowały – dodał, wyjaśniając, dlaczego politycy jego ugrupowania nie zostali nagrani. ""Do Rzeczy"" ujawnia nowe nagrania ws. afery podsłuchowej Tygodnik ""Do Rzeczy"" twierdzi, że dotarł do zapisu podsłuchu spotkania Aleksandra Kwaśniewskiego, Ryszarda Kalisza i dwóch innych osób. W rozmowie pojawia się wątek domniemanej korupcji na szczytach władzy. Według ""Do Rzeczy"", rozmowa miała miejsce w październiku 2013 roku w restauracji Sowa i Przyjaciele. Cezary Gmyz pisze, że Kalisz opowiadał Kwaśniewskiemu o swoim spotkaniu z generałem Noskiem, ówczesnym szefem Służby Kontrwywiadu Wojskowego. Generał miał mieć dowody mogące obciążać ministra obrony narodowej, Tomasza Siemoniaka, a być może kogoś ""dużo wyżej"". Były szef SKW, Janusz Nosek, dementuje te doniesienia. Generał po dymisji w 2013 roku nadal pozostaje w służbie, toteż głos zabrała także SKW. W oświadczeniu podpisanym przez generała brygady, Piotra Pytla, szefa Służby Kontrwywiadu Wojskowego, napisano, że SKW nigdy nie posiadała ani nie posiada żadnych informacji mogących wskazywać na powiązanie obecnego ministra obrony narodowej z jakimikolwiek nieprawidłowościami lub podejrzeniami. – To kompletne wymysły, absurd jak z Mrożka – powiedział wicepremier i szef MON, Tomasz Siemoniak, odnosząc się do niedzielnej publikacji ""Do Rzeczy"". Siemoniak podkreślił, że nie ma w tej sprawie nic do dodania poza treścią oświadczenia SKW. Z kolei Ryszard Kalisz pytany przez PAP o publikację ""Do Rzeczy"" odpowiedział, że nie komentuje ""nielegalnie podsłuchanych rozmów"". – Tyle mam do powiedzenia – dodał. Prokuratura Okręgowa Warszawa-Praga prowadzi śledztwo dotyczące tzw. afery podsłuchowej. Chodzi o podsłuchiwanie od lipca 2013 r. w dwóch warszawskich restauracjach kilkudziesięciu osób z kręgu polityki, biznesu oraz byłych i obecnych funkcjonariuszy publicznych. Zarzuty w tym śledztwie usłyszeli dwaj biznesmeni oraz dwaj pracownicy restauracji, w których dokonywano podsłuchów. Z kolei Prokuratura Okręgowa w Warszawie prowadzi śledztwo w sprawie upublicznienia legalnie wykonanych fotokopii akt tego śledztwa i postawiła zarzut Zbigniewowi S. Po nielegalnym upublicznieniu tych akt, z funkcji w rządzie zrezygnowały osoby, które – jak mówiła premier Ewa Kopacz – ""pojawiają się na taśmach"" – ministrowie: zdrowia, Bartosz Arłukowicz, sportu – Andrzej Biernat, skarbu – Włodzimierz Karpiński. Zrezygnowali też wiceministrowie: skarbu, Rafał Baniak, środowiska, Stanisław Gawłowski, gospodarki Tomasz Tomczykiewicz. Z funkcji szefa doradców premiera odszedł Jacek Rostowski, a z funkcji koordynatora służb specjalnych – Jacek Cichocki (pozostał szefem KPRM).",Mariusz Kamiński,
https://wiadomosci.onet.pl/kraj/kaczynski-po-publikacji-do-rzeczy-sa-rzeczy-ktore-trzeba-sprawdzic/ymtsyc,"Kaczyński po publikacji ""Do Rzeczy"": są rzeczy, które trzeba sprawdzić","Są rzeczy, które na pewno trzeba sprawdzić - tak szef PiS Jarosław Kaczyński skomentował publikację tygodnika ""Do Rzeczy"" nt. rozmowy Aleksandra Kwaśniewskiego z Ryszardem Kaliszem. - Jeżeli w Polsce działałoby normalne państwo, to w tej chwili rozpoczęłyby się postępowania wyjaśniające - dodał.","- Jeśli chodzi o same taśmy, to ja tego jeszcze nie czytałem, tylko słyszałem tak ogólnie, co tam jest. Są rzeczy, które na pewno trzeba sprawdzić, co do tego nie ma dwóch zdań - powiedział Kaczyński na konferencji prasowej w Warszawie. Dodał, że jeżeli w Polsce działałoby normalne państwo, ""to w tej chwili rozpoczęłyby się przynajmniej postępowania wyjaśniające w prokuraturze"". - Co będzie - nie wiem - bo my nie mamy w tej chwili normalnego państwa, mamy państwo Platformy Obywatelskiej - stwierdził lider PiS. Tygodnik ""Do Rzeczy"" poinformował, że dotarł do zapisu rozmowy Aleksandra Kwaśniewskiego z Ryszardem Kaliszem podsłuchanej w restauracji ""Sowa i Przyjaciele"" w październiku 2013 roku. Chodzi o fragmenty rozmowy, w której Kalisz miał relacjonować Kwaśniewskiemu swoje spotkanie z ówczesnym szefem Służby Kontrwywiadu Wojskowego gen. Januszem Noskiem. ""Nosek miał mieć dowody na korupcję, w którą mógł być zamieszany minister obrony narodowej Tomasz Siemoniak, a być może ktoś »dużo wyżej« niż kierownictwa ministerstwa"" - napisano na portalu ""Do Rzeczy"". - To kompletne wymysły, absurd jak z Mrożka - tak doniesienia tygodnika komentował wicepremier i szef MON Tomasz Siemoniak. Obecny szef SKW gen. bryg. Piotr Pytel zapewnił w komunikacie, że pozostający w służbie SKW gen. Nosek oświadcza, że nigdy nie przekazywał Kaliszowi jakichkolwiek informacji o działalności SKW. ""W szczególności nie sugerował, że dysponuje dowodami w konkretnych sprawach. Gen. Nosek potwierdza, że zgodnie z procedurami przekazywał wszystkie materiały wyłącznie prokuraturze"" - zaznaczył. ""SKW oświadcza, że nigdy nie posiadała ani nie posiada jakichkolwiek informacji mogących wskazywać na powiązanie obecnego ministra obrony narodowej z jakimikolwiek nieprawidłowościami lub podejrzeniami"" - dodał szef SKW. Kalisz, pytany o publikację ""Do Rzeczy"", odpowiedział, że nie komentuje ""nielegalnie podsłuchanych rozmów"". - Tyle mam do powiedzenia - dodał. Podczas konferencji prasowej Kaczyński pytany był również o pojawiające się głosy, że za aferą podsłuchową stoi PiS. - Kiedy okazało się, że na liście Macierewicza nie ma nikogo z Porozumienia Centrum, to też były sugestie, że myśmy mieli jakąś nadzwyczajną wiedzę i tak dalej. Tylko później mijały lata i jakoś ludzi z Porozumienia Centrum na tych listach nie było - odpowiedział Kaczyński. Jego zdaniem takie głosy ""to są po prostu takie obrzydliwe pomówienia zmierzające do tego, by zmienić kierunek zainteresowania społeczeństwa i przede wszystkim, by konsolidować elektorat PO"". - To zły PiS doprowadza do tego, że pokazywana jest istota obecnej władzy. Istota, o której my wiemy od początku, bo naprawdę wystarczy być człowiekiem żyjącym tak naprawdę w polskiej kulturze, tej wyższej, by patrząc na Platformę Obywatelską orientować się, co to za ludzie. Że to są ludzie, którzy nigdy Polską nie powinni rządzić, bo po prostu najwyraźniej do tego nie dorośli pod żadnym względem, a już szczególnie moralnym - stwierdził Kaczyński.",Jarosław Kaczyński,
https://wiadomosci.onet.pl/kraj/do-rzeczy-ujawnia-nowe-nagrania-ws-afery-podsluchowej-skw-zaprzecza-tresci/lqxr3w,"""Do Rzeczy"" ujawnia nowe nagrania ws. afery podsłuchowej. SKW zaprzecza treści","Tygodnik ""Do Rzeczy"" twierdzi, że dotarł do zapisu podsłuchu spotkania Aleksandra Kwaśniewskiego, Ryszarda Kalisza i dwóch innych osób. W rozmowie pojawia się wątek domniemanej korupcji na szczytach władzy.","Według ""Do Rzeczy"", rozmowa miała miejsce w październiku 2013 roku w restauracji Sowa i Przyjaciele. Cezary Gmyz pisze, że Kalisz opowiadał Kwaśniewskiemu o swoim spotkaniu z generałem Noskiem, ówczesnym szefem Służby Kontrwywiadu Wojskowego. Generał miał mieć dowody mogące obciążać ministra obrony narodowej Tomasza Siemoniaka, a być może ktoś ""dużo wyżej"". Szczegóły nagrania mają być opublikowane w jutrzejszym wydaniu papierowym ""Do Rzeczy"". Były szef SKW Janusz Nosek dementuje te doniesienia. Generał po dymisji w 2013 roku nadal pozostaje w służbie, toteż głos zabrała także SKW. W oświadczeniu podpisanym przez generał brygady Piotra Pytela, szefa Służby Kontrwywiadu Wojskowego, napisano, że SKW nigdy nie posiadała ani nie posiada jakichkolwiek informacji mogących wskazywać na powiązanie obecnego ministra obrony narodowej z jakimikolwiek nieprawidłowościami lub podejrzeniami. W tym samym tekście zamieszczonym na stronie MON, napisano, że Janusz Nosek oświadcza, że nigdy nie przekazywał jakichkolwiek informacji o działalności SKW posłowi Ryszardowi Kaliszowi. W szczególności nie sugerował, że dysponuje dowodami w konkretnych sprawach. Generał Nosek podkreśla, że zgodnie z procedurami przekazywał wszystkie materiały wyłącznie prokuraturze. To kompletne wymysły, absurd jak z Mrożka - powiedział wicepremier i szef MON Tomasz Siemoniak odnosząc się do niedzielnej publikacji ""Do Rzeczy"". Tygodnik informuje, że dotarł do nagrania, na którym wymieniane jest nazwisko Siemoniaka w kontekście rzekomej korupcji. Siemoniak podkreślił, że nie ma w tej sprawie nic do dodania poza treścią oświadczenia SKW. Z kolei Ryszard Kalisz pytany przez PAP o publikację ""Do Rzeczy"" odpowiedział, że nie komentuje ""nielegalnie podsłuchanych rozmów"". - Tyle mam do powiedzenia - dodał. Prokuratura Okręgowa Warszawa - Praga prowadzi śledztwo dotyczące tzw. afery podsłuchowej. Chodzi o podsłuchiwanie od lipca 2013 r. w dwóch warszawskich restauracjach kilkudziesięciu osób z kręgu polityki, biznesu oraz byłych i obecnych funkcjonariuszy publicznych. Zarzuty w tym śledztwie usłyszeli dwaj biznesmeni oraz dwaj pracownicy restauracji, w których dokonywano podsłuchów. Z kolei Prokuratura Okręgowa w Warszawie prowadzi śledztwo w sprawie upublicznienia legalnie wykonanych fotokopii akt tego śledztwa i postawiła zarzut Zbigniewowi S. Po nielegalnym upublicznieniu tych akt, z funkcji w rządzie zrezygnowały osoby, które - jak mówiła premier Ewa Kopacz - ""pojawiają się na taśmach"" - ministrowie: zdrowia Bartosz Arłukowicz, sportu Andrzej Biernat, skarbu Włodzimierz Karpiński. Zrezygnowali też wiceministrowie: skarbu Rafał Baniak, środowiska Stanisław Gawłowski, gospodarki Tomasz Tomczykiewicz. Z funkcji szefa doradców premiera odszedł Jacek Rostowski, a z funkcji koordynatora służb specjalnych - Jacek Cichocki (pozostał szefem KPRM).",Aleksander Kwaśniewski i Ryszard Kalisz,
https://wiadomosci.onet.pl/swiat/der-spiegel-niemieccy-politycy-lobbystami-kazachstanu/92k276,"""Der Spiegel"": niemieccy politycy lobbystami Kazachstanu","Prezydent Kazachstanu Nursułtan Nazarbajew zabiegał, częściowo z powodzeniem, o pozyskanie niemieckich polityków i przedstawicieli wymiaru sprawiedliwości jako lobbystów mających poprawić wizerunek kraju uważanego za dyktaturę - podał ""Der Spiegel"".","""Der Spiegel"" pisze, że rozpoczęta w 2009 roku akcja lobbowania sterowana była przez kancelarię adwokacką Lansky, Ganzger + Partner w Wiedniu. Redakcja tygodnika powołuje się na przeciek właśnie z tej kancelarii. Na szefa ""Klubu przyjaciół Kazachstanu"" (oficjalna nazwa Independent International Advisory Council - IIAC) wyznaczono byłego kanclerza Austrii Alfreda Gusenbauera. Jak pisze ""Der Spiegel"", do pierwszych osób, które Gusenbauer pozyskał dla tego pomysłu, należeli Romano Prodi, Aleksander Kwaśniewski i były minister spraw zagranicznych Hiszpanii Marcelino Oreja. Do grona niemieckich polityków, o których poparcie - z różnym skutkiem - zabiegała kancelaria Lansky'ego, należeli: były kanclerz Gerhard Schroeder, były prezydent Niemiec Horst Koehler i były szef MSW Otto Schily, a także posłowie i urzędnicy wymiaru sprawiedliwości - czytamy w tygodniku. Jak zaznacza redakcja, oprócz grupy lobbystów, których zadaniem była poprawa wizerunku Kazachstanu, władze w Astanie zmontowały drugą grupę wpływowych osób w celu doprowadzenia do ekstradycji Rachata Alijewa - byłego zięcia Nazarbajewa, który po konflikcie z teściem uciekł do Europy. Według ""Spiegla"" uczestnikami tej grupy byli oprócz Schily'ego: były szef Interpolu Max-Peter Ratzel, poseł CSU Peter Gauweiler i były prokurator z Duesseldorfu Juergen Kapplinghaus. Alijew naraził się wszechmocnemu teściowi, gdy publicznie zadeklarował wolę startu w wyborach prezydenckich w 2012 roku, a także skrytykował zmiany w konstytucji umożliwiające Nazarbajewowi kandydowanie w kolejnych wyborach. Jak twierdzi ""Der Spiegel"", projekt umowy ze Schroederem przewidywał honorarium w wysokości 300 tys. euro rocznie. Polityk SPD wziął udział jako ""specjalny gość"" w dwóch spotkaniach ""Klubu przyjaciół Kazachstanu"" pod koniec 2010 roku. Jak wynika z jednego z e-maili wysłanych przez kancelarię Lansky'ego w lutym 2011 roku, były kanclerz został ujęty w wykazie honorariów. Miesiąc później polityk poinformował swojego partnera w Wiedniu, że z ""przyczyn osobistych"" wycofuje się z projektu. Biuro Schroedera oświadczyło, że były kanclerz nie jest i nigdy nie był członkiem w sztabie doradców prezydenta Kazachstanu. Jego małżonka Doris Schroeder-Koepf napisała w sobotę na Twitterze, że materiał opublikowany przez ""Spiegla"" nie odpowiada prawdzie. Po rezygnacji Schroedera lobbyści podjęli starania o pozyskanie Koehlera - do 2010 roku prezydenta Niemiec. Z wymiany korespondencji wynika, że w maju 2012 roku Koehler wyraził gotowość do przystąpienia do IIAC. Jednak w lipcu, przed podpisaniem umowy, polityk otrzymał propozycję pracy dla ONZ. W działaniach przeciwko Alijewowi Kazachstan mógł pochwalić się większymi sukcesami. Pozyskany dla władz w Astanie Schily, szef MSW w rządzie Schroedera, otrzymał w październiku 2012 roku 70 tys. euro, a miesiąc później kolejne 75 tys. euro za lobbowanie na rzecz ekstradycji przeciwnika Nazarbajewa. Niemiecki polityk obiecywał interwencję u sekretarza generalnego Interpolu Ronalda Noble. Jego największym atutem były jednak dobre kontakty z mediami. Próby ulokowania w ""Spieglu"" artykułu atakującego Alijewa spaliły jednak na panewce - czytamy w tygodniku. Zadaniem Ratzela i Kapplinghausa, których autorzy materiału określają mianem ""najemników"", było natomiast międzynarodowe nagłośnienie wdrożonego w niemieckim Krefeld postępowania przeciwko Alijewowi w związku z podejrzeniem o pranie brudnych pieniędzy. Od sierpnia 2012 roku obaj byli wysocy urzędnicy zabiegali o przeniesienie sprawy na forum Eurojustu - Zespołu ds. Współpracy Sądowej w Unii Europejskiej. Jak zaznacza ""Spiegel"", sprawa Alijewa rozwiązała się bez udziału niemieckich lobbystów. Były zięć Nazarbajewa, oskarżony o o zamordowanie dwóch bankierów i przebywający w areszcie w Wiedniu, popełnił w lutym tego roku samobójstwo. Przedstawiciele niemieckich partii opozycyjnych - Lewicy i Zielonych - domagają się zbadania powiązań polityków z władzami Kazachstanu. ""Bardzo rzadko udaje się zobaczyć lobbing w tak czystej postaci. Zasłużeni politycy demokratycznego kraju pozwalają wykorzystać się do upiększania wizerunku władcy, przy czym deptane są wartości ustawy zasadniczej (niemieckiej konstytucji)"" - pisze ""Der Spiegel"". Nazarbajew rządzi 17-milionowym Kazachstanem jako prezydent od uzyskania przez ten kraj niepodległości po rozpadzie ZSRR w 1991 roku. W 2015 roku został wybrany na kolejną kadencję.",Nursułtan Nazarbajew,
https://wiadomosci.onet.pl/kraj/kwasniewski-nawet-premier-kaczynski-moze-byc-do-zaakceptowania/7r0ewb,Kwaśniewski: nawet premier Kaczyński może być do zaakceptowania,"Jeśli utrzyma się obecny nastrój, to może nawet premier Kaczyński będzie do zaakceptowania - mówi Aleksander Kwaśniewski w wywiadzie dla ""Gazety Wyborczej"".","Według byłego prezydenta szansa, że PO przegra wybory parlamentarne jesienią ""jest dużo większa niż kiedykolwiek. Andrzej Duda obejmie urząd w sierpniu, do wyborów parlamentarnych nikt go nie będzie rozliczał z obietnic, to będzie taki okres miodowy"". - Z drugiej strony, jeżeli większość parlamentarna będzie odrzucała jego propozycje, to tym bardziej będzie rósł nastrój zmiany, że trzeba dać mu szansę, by miał większość parlamentarną - mówi w rozmowie z ""Gazetą"". - Jeżeli do tego dojdzie sprawna kampania i to, że wielu młodych wyborców już nie pamięta IV RP, może się okazać, że nawet taki wiekowy premier jak Jarosław Kaczyński będzie do zaakceptowania - ocenia dalej Aleksander Kwaśniewski. Prezydent elekt Andrzej Duda zrzekł się członkostwa w PiS i podziękował we wtorek politykom tej partii za wiele lat współpracy. Szef PiS Jarosław Kaczyński pogratulował mu wyniku i sposobu, w jaki prowadził kampanię - dowiedziała się PAP od posłów PiS. Wczoraj odbyło się posiedzenie Klubu Parlamentarnego PiS, w którym wziął udział Duda, a także prezes PiS, wiceprezesi partii i członkowie sztabu wyborczego z kampanii prezydenckiej. Poseł Andrzej Adamczyk, szef krakowskich struktury PiS, do których należał Duda, powiedział dziennikarzom, że prezydent elekt złożył na jego ręce rezygnację z członkostwa w partii. ""Jako pełnomocnik okręgu krakowskiego, struktury, której członkiem był pan Andrzej Duda, dzisiaj podjąłem decyzję o ustaniu członkostwa pana prezydenta"" - powiedział Adamczyk. Dodał, że Andrzej Duda od wtorku nie jest już więc członkiem partii. ""Podpisałem stosowne dokumenty w tej sprawie. Zostały przekazane kierownictwu"" - dodał. Według informacji uzyskanych przez PAP od posłów PiS, na posiedzeniu klubu Jarosław Kaczyński podziękował Dudzie, podkreślając, że wykonał on ogromną pracę i że ma ogromny talent. Szef PiS wyraził też podziw dla wytrzymałości Dudy pokazanej szczególnie podczas 24-godzinnego objazdu kraju Dudabusem, który miał miejsce w ostatniej dobie kampanii wyborczej. Obaj - według rozmówców PAP - podziękowali sztabowi wyborczemu z kampanii prezydenckiej i jego szefowej Beacie Szydło. Według informacji uzyskanych przez PAP, przed wtorkowym posiedzeniem klubu odbyło się spotkanie sztabu wyborczego, a jeszcze wcześniej spotkało się kierownictwo PiS. W niedzielnej II turze wyborów prezydenckich Andrzeja Duda uzyskał 51,55 proc. głosów; jego kontrkandydat, urzędujący prezydent Bronisław Komorowski - 48,45 proc. Uroczystość wręczenia Andrzejowi Dudzie aktu wyboru na prezydenta odbędzie się w piątek, 29 maja. Urząd prezydenta obejmie on 6 sierpnia. Więcej w dzisiejszej ""Gazecie Wyborczej"".",Aleksander Kwaśniewski,
https://wiadomosci.onet.pl/tylko-w-onecie/wybory-prezydenckie-2015-styrczula-poparcie-kwasniewskiego-bylo-pocalunkiem-smierci/83sh8y,"Wybory prezydenckie 2015. Styrczula: poparcie Kwaśniewskiego było ""pocałunkiem śmierci"" dla Bronisława Komorowskiego","Obecny prezydent użył ""straszaka"" PiS i na tym polegał jego ogromny błąd; wpadł w pułapkę narracji, którą zarzucał PiS-owi. W słowach Bronisława Komorowskiego o tych, którzy są fanatykami i zagrażają wolności, czułem ogromny ładunek pogardy - ocenił Antoni Styrczula. - Z kolei Andrzej Duda pokazywał się jako polityk koncyliacyjny i w tej narracji przypominał Aleksandra Kwaśniewskiego z 1995 r. A samo poparcie Kwaśniewskiego było dla Komorowskiego ""pocałunkiem śmierci"" - dodał dziennikarz. W jego ocenie, Duda powinien złożyć partyjną legitymację, tak jak jego trzej poprzednicy.","Z Antonim Styrczulą, dziennikarzem, specjalistą ds. kreowania wizerunku i byłym rzecznikiem prezydenta Aleksandra Kwaśniewskiego, rozmawia Przemysław Henzel. Przemysław Henzel: Wybory prezydenckie wygrał Andrzej Duda z PiS. Wydaje się, że Bronisław Komorowski próbował w czasie swojej prezydentury naśladować styl Aleksandra Kwaśniewskiego, który deklarował wielokrotnie, że jest ""prezydentem wszystkich Polaków"". Dlaczego ""strategia Kwaśniewskiego"" jednak nie zadziałała w przypadku prezydenta Komorowskiego? Antoni Styrczula: Ja nie dopatrzyłem się ""strategii Kwaśniewskiego"" w kampanii wyborczej Bronisława Komorowskiego, a zwłaszcza odwoływania się do wszystkich wyborców i mówienia ponad podziałami. To robił Andrzej Duda, podkreślając potrzebę odbudowy wspólnoty narodowej, podczas gdy Komorowski postępował wręcz przeciwnie, dzielił Polaków na tych myślących racjonalnie i na fanatyków. Po raz kolejny wyciągnął ""straszaka"" PiS. Tyle że na wielu młodych wyborców to już nie działa, bo oni nie pamiętają rządów Jarosława Kaczyńskiego. I na tym polegał błąd - ogromy błąd, zarówno jego samego, jak i jego sztabu wyborczego. W słowach Komorowskiego o tych, którzy są fanatykami i zagrażają wolności, bo chcą głosować na Dudę, czułem ogromny ładunek pogardy. A nie można nikim gardzić; nie powinien zwłaszcza tego robić urzędujący prezydent. Bronisław Komorowski przegrał m.in. z tego powodu. Pozostałe dwa powody przegranej to arogancja, zarówno Komorowskiego, jak i całej PO, oraz fatalna kampania wyborcza, za którą odpowiedzialność ponosi szef jego sztabu wyborczego. Czyli, według Pana, głównym błędem Bronisława Komorowskiego mogło być to, że w trakcie kampanii mówił o ""Polsce racjonalnej"" i ""Polsce radykalnej""? Tak, to tutaj popełniono ogromny błąd. Był tu ukryty przekaz: ci ""racjonalni"" są lepsi, ci ""radykalni"" są gorsi - bo zagrażają wolności. Powtórzył to zresztą w wieczór wyborczy, dziękując ""pospolitemu ruszeniu"" na rzecz obrony wolności. Gdzie Bronisław Komorowski i politycy PO widzą to zagrożenie wolności? Wpadli w pułapkę narracji, którą zarzucali PiS-owi. Powtórzę raz jeszcze: nie wolno nikim pogardzać tylko dlatego, że ma inne zdanie. A przede wszystkim, nie powinien tego robić ubiegający się o reelekcję prezydent. Polacy wybrali Andrzej Duda na prezydenta. Teraz Andrzej Duda musi wybrać ludzi do swojej Kancelarii Prezydenta Czy o przegranej Bronisława Komorowskiego nie zdecydowało po prostu zmęczenie rządami Platformy Obywatelskiej oraz dość nieoczekiwane deklaracje ubiegającego się o reelekcję prezydenta po przegranej w I turze wyborów? Zdecydowało wiele przyczyn. Oczywiście, zmęczenie rządami PO i oczekiwanie zmiany, przede wszystkim. Przez II turą wyborów Bronisław Komorowski był kompletnie niewiarygodny dla wielu wyborców. Tak w kwestii swego wizerunku, jak i tego, co deklarował. Jak napisałem na swoim blogu, przypominał trochę zdenerwowanego belfra, który irytuje się na niepokornego ucznia. Tak przynajmniej było w obu debatach. Niespójność wizerunku Bronisława Komorowskiego w I i II turze była widoczna. W I turze jawił się jako mąż stanu, któremu ""należy"" się reelekcja, w II turze zaś jako polityk, któremu grunt usunął się spod nóg. Z kolei kampania Andrzeja Dudy była bardzo dobra. Pokazywał się jako polityk koncyliacyjny, który chce otworzyć Pałac Prezydencki przez wszystkimi Polakami. I w tej narracji bardzo przypominał Aleksandra Kwaśniewskiego z 1995 roku. Nie pomogło także poparcie, jakiego Aleksander Kwaśniewski udzielił Bronisławowi Komorowskiemu w II turze wyborów. Dlaczego ""efekt Kwaśniewskiego"" nie zadziałał? Dla Bronisława Komorowskiego był to ""pocałunek śmierci"". A zwłaszcza słowa Aleksandra Kwaśniewskiego, że Wojciech Jaruzelski w wyborach prezydenckich poparłby Komorowskiego. Autorytet Aleksandra Kwaśniewskiego - jeśli jeszcze jakiś jest - dla wyborców PO nic nie znaczy. Dla wyborców lewicy znaczy coraz mniej, co pokazała to klęska projektu ""Europa Plus"". Czy, Pańskim zdaniem, można powiedzieć, że przegrana Bronisława Komorowskiego to zarazem osobista klęska Aleksandra Kwaśniewskiego, a także klęska lewicy, zwłaszcza SLD z Leszkiem Millerem na czele? Nie, tak powiedzieć nie można. Leszek Miller ma na sumieniu prawdziwe ""grzechy"", a nie wyimaginowane. Ten podstawowy ma na imię Magdalena Ogórek. Ale czy, z drugiej strony, wyniki II tury wyborów mogą oznaczać początek ""taktycznego sojuszu"" PO i SLD, a w praktyce - utworzenie wspólnego ""antyPiS-owskiego frontu"" w obliczu zbliżających się wyborów parlamentarnych? Może, ale proszę zauważyć, że na porażce Bronisława Komorowskiego najwięcej zyskał SLD; gdyby wynik był inny, to PO wchłonęłaby przed wyborami parlamentarnymi ""sieroty"" po SLD. Dzięki przegranej Komorowskiego Leszek Miller i jego ugrupowanie mają czas odbudowanie resztek pozycji przed wyborami parlamentarnym, aby choćby przekroczyć próg 5 procent. Andrzej Duda zadeklarował podczas wieczoru wyborczego, że będzie ""prezydentem wszystkich Polaków"". Słowa te mogą się kojarzyć z ""prezydencką doktryną"" Aleksandra Kwaśniewskiego. Czy to, że w trakcie kampanii wyborczej Duda sprzeciwiał się dzieleniu Polski na ""racjonalną"" i ""radykalną"" mogłoby być jakimś punktem wyjścia? Może. Pierwszym testem wiarygodności tych deklaracji będzie skład Kancelarii Prezydenta, bowiem - ""pokaż mi z kim pracujesz, a powiem ci kim jesteś"". W pierwszym składzie Kwaśniewskiego byli ludzie z dawnej opozycji m.in. Barbara Labuda, Jerzy Milewski i inni. Nie chcę podpowiadać prezydentowi-elektowi, ale myślę, że mógłby uczynić podobnie. To uwiarygodniałoby jego deklaracje, że nie chce dzielić, ale łączyć Polaków. Co w takim razie, teoretycznie, powinien zrobić teraz zrobić Andrzej Duda? Natężenie konfliktów pomiędzy polskimi partiami jest przecież ogromne. Czy jest więc w ogóle szansa, by wznieść się ponad partyjne podziały? Powinien zaprosić polityków opozycyjnych wobec PiS do współpracy. W tym także w jego otoczeniu, w Kancelarii Prezydenta. To będzie test dla obu stron, czy są w stanie ze sobą współpracować. I nie powinien wchodzić ""w buty Kwaśniewskiego"". Powinien pokazać, że jest samodzielnym politykiem. Czy można spodziewać się, że Andrzej Duda złoży teraz legitymację partyjną, tak jak to było wcześniej w przypadku Aleksandra Kwaśniewskiego, Lecha Kaczyńskiego i Bronisława Komorowskiego, gdy wygrali oni wybory prezydenckie? Nie wiem, czy Andrzej Duda to zrobi, ale powinien złożyć legitymację partyjną. Tak zrobili trzej jego poprzednicy. Jeśli tego nie zrobi, w co wątpię, to zaprzeczy podstawowemu przesłaniu jego całej kampanii wyborczej, że chce być prezydentem ponad podziałami.",Bronisław Komorowski,
https://wiadomosci.onet.pl/tylko-w-onecie/walesa-mazowiecki-krzaklewski-tusk-jak-oni-przegrywali/sqk8bmg,"Wałęsa, Mazowiecki, Krzaklewski, Tusk. Jak oni przegrywali","Jeszcze wieczorem Lech Wałęsa znów mógł poczuć się zwycięzcą. Druga kadencja była na wyciągnięcie ręki. Następnego dnia Polska obudziła się jednak z nowym prezydentem. ""Ludzie wybrali Kwaśniewskiego. Popsuli mi cały plan. Przegrałem wszystko"" – przyzna po latach. Z tą porażką nie pogodził się do dziś. W listopadzie 1995 roku Wałęsa dołączył do grona polityków, którym wyborcza porażka przetrąciła karierę. Tylko nielicznym udało się podnieść i znów sięgnąć po władzę.","Grono polityków, którzy musieli pogodzić się z bolesną porażką, powiększa się wraz z każdymi kolejnymi wyborami. Szczególnie dotkliwe muszą być dla nich przegrane właśnie w wyborach prezydenckich – do walki o najwyższe stanowisko w Polsce stają bowiem w pojedynkę. Mazowiecki, Kuroń, Krzaklewski, Tusk czy Kaczyński – każdy z nich musiał zmierzyć się z wszystkim tym, co niesie ze sobą taka porażka. Nie każdy z nich potrafił, jak choćby Janusz Korwin-Mikke, mimo kolejnych porażek, stawać do walki w kolejnych wyborach. Z nadzieją na wygraną. Wyborcze starcie Wałęsy i Kwaśniewskiego, do którego doszło w 1995 roku, do dziś pozostaje jedną z najbardziej emocjonujących kampanii wyborczych w historii III Rzeczpospolitej. Stawka tej rywalizacji sprzed 20 lat była naprawdę spora. Zwycięstwo Wałęsy byłoby kolejnym sukcesem w karierze legendy ""Solidarności"". Legendy, która przez pięć lat spędzonych w Belwederze została mocno nadszarpnięta. Triumf Kwaśniewskiego oznaczał natomiast absolutną dominację lewicy w Polsce. Od 1993 roku współtworzyła razem z PSL koalicję rządową. Do pełni władzy brakowało im tylko prezydenta. I to właśnie kandydat lewicy był od początku faworytem wyborów. Pierwsze sondaże nie gwarantowały nawet urzędującemu prezydentowi udziału w drugiej turze. Jednak wraz z toczącą się kampanią wyborczą sytuacja zaczynała się zmieniać. Niezbyt popularny dotąd Lecha Wałęsa szybko zyskiwał kolejne punkty. Pierwsze starcie nieznacznie wygrał Aleksander Kwaśniewski. Ale obu polityków dzieliły zaledwie dwa punkty procentowe. Potrzebna więc była druga tura. Obie strony do końca ostro walczyły o zwycięstwo. Nie brakowało więc i mocnych ciosów. Kwaśniewski musiał gęsto tłumaczyć się z kłamstwa na temat swojego wykształcenia. Wałęsa natomiast najsilniejszy cios zadał sobie sam. Jego wyjątkowo bojowe nastawienie i atak na rywala w telewizyjnej debacie nie przysporzyły mu nowych głosów. To właśnie wtedy padły słynne słowa o ""podawaniu nogi"". Losy drugiej tury ważyły się do ostatniej chwili. O tym jak istotne były te wybory świadczy rekord frekwencji – ponad 68 procent. Tego wyniku nie udało się pobić do dziś. Ostatecznie Polacy, zgodnie z hasłem Kwaśniewskiego, jednak wybrali przyszłość. Tak oto 41-letni polityk zakończył karierę polityczną ikony polskiej polityki. Co prawda w 2000 roku Lech Wałęsa po raz kolejny zdecydował się na start, ale jego wyborcza przygoda zakończyła się błyskawicznie. W pierwszej turze uzbierał niewiele ponad 1 procent głosów. W swoich wypowiedziach Wałęsa będzie jeszcze wielokrotnie wracał do tej przegranej z 1995 roku. I przekonywał, że jego wygrana sprawiłaby, że losy Polski i świata potoczyłyby się zupełnie innym torem. Całkiem niedawno przyznał nawet na antenie TVN24, że gdyby wtedy wyborcy powierzyli mu drugą kadencję, to dziś nie doszłoby do rosyjskiej agresji na Ukrainę. ""Zrobiłem połowę rzeczy, które zaplanowałem. Ja raczej burzyłem w tamtym czasie, a dopiero budować miałem w drugiej kadencji. Byłem przekonany, że będę budował, a oni wybrali SLD i Kwaśniewskiego. Popsuli mi cały plan"" – tłumaczył, nie kryjąc rozczarowania. Pięć lat wcześniej, w cieniu największego sukcesu Lecha Wałęsy w III RP, rozegrał się polityczny dramat głównego rywala ówczesnego lidera ""Solidarności"" - Tadeusza Mazowieckiego. A wszystko za sprawą nieznanego polityka, który w ciągu kilku miesięcy doprowadził do niemałego wstrząsu. I zakończył karierę kolejnej ikony z czasów opozycji. Stanisław Tymiński. Biznesmen, który po latach powrócił z Peru, miał być alternatywą dla najważniejszych graczy. Ale pierwsze sondaże dawały mu poparcie oscylujące w okolicach jednego punktu procentowego. Nikt więc nie traktował go poważnie. Do czasu. Wraz z rozwojem kampanii, zwłaszcza w telewizji, publikacja kolejnych wyników badań przynosiła kolejne zaskoczenia. Tymiński wyprzedzał swoich rywali i zbliżał się do Lecha Wałęsy. Rywalizacja, którą między sobą mieli rozstrzygnąć właśnie Wałęsa i Mazowiecki, nagle przybrała zupełnie nowe oblicze. Nie pomogły ani wysiłki sztabu, ani znane osobistości popierające urzędującego premiera. Mazowiecki mógł liczyć jedynie na cud. Tak się jednak nie stało. W kraju zawrzało, a sam premier – podał się do dymisji. Wyborcy wrzucając do urny swój głos mieli wskazać na zwycięzcę ""wojny na górze"". I wtedy pojawił się ten trzeci. W drugiej turze niespodzianki już nie było. Wałęsa zmiażdżył swojego rywala. Tymińskiemu nie pomogła nawet słynna czarna teczka, która miała pogrążyć lidera ""Solidarności"". Jej zawartości jednak nigdy nie ujawniono. Zapewne była pusta. Przeciwko Tymińskiemu byli już niemal wszyscy, nawet najwięksi rywale Wałęsy. Musiał przegrać. Porażka Tadeusza Mazowieckiego utrąciła jego karierę polityczną. Pierwszy niekomunistyczny premier po II wojnie światowej do rządu już nigdy nie powrócił. Był wpływowym politykiem, potem doradcą prezydenta Bronisława Komorowskiego, ale prawdziwa władza przeszła w ręce jego przyjaciół oraz rywali. Pozostał jednak symbolem demokratycznych przemian w Polsce. Wyborczy sukces nie odmienił także kariery Stanisława Tymińskiego. Tak szybko jak w polityce się pojawił, tak szybko z niej zniknął. Swoich sił próbował jeszcze w kolejnych wyborach – w 1995 i 2005 roku. Bezskutecznie. Pięć lat temu ostatecznie pożegnał się z polityką. Czar egzotycznego kandydata z teczką bezpowrotnie prysł. Podobny scenariusz powtórzył się również w 2000 roku. Wtedy też niekwestionowanym liderem sondaży i pewnym kandydatem do zwycięstwa był od początku do końca jeden polityk – Aleksander Kwaśniewski. Walka toczyła się więc jedynie o drugie miejsce. Pretendentów było dwóch – Marian Krzaklewski i Andrzej Olechowski. Wygrał ten drugi, choć nie zagroził Kwaśniewskiemu, który wybory rozstrzygnął już w pierwszej turze. Po raz pierwszy w historii. Krzaklewskiemu nie pomógł ani spory budżet, ani fakt sprawowania faktycznej władzy w koalicji rządzącej. Nie pomogła też ostra kampania negatywna – ze słynnym klipem wyborczym, w którym ujawniono, że współpracownik Kwaśniewskiego, Marek Siwiec, parodiował słynny gest Jana Pawła II. Pokonał go ""obywatelski"" kandydat, który, co więcej, prowadził dość nijaką kampanię. To był koniec ""pięknego Mariana"" w polityce. AWS chylił się ku upadkowi. Wkrótce pożegnał się on także z fotelem szefa ""Solidarności"". Jego powrót w 2009 roku był równie nieudany. Nie pomogło mu nawet pierwsze miejsce na liście PO do Parlamentu Europejskiego. W walce o mandat wyprzedziła go koleżanka z listy, Elżbieta Łukacijewska. W europarlamencie zasiada do dziś. Na fali wyborczego sukcesu Andrzej Olechowski był jednym z ""trzech tenorów"", którzy zakładali Platformę Obywatelską. Choć pomógł jej zdobyć władzę, to jednak z każdym rokiem jego pozycja w partii słabła. Pożegnał się z nią w 2009 roku. Swojego wyniku nie powtórzył też w kolejnych wyborach prezydenckich w 2010 roku. Nie dla każdego polityka przegrana w wyborach prezydenckich oznaczała koniec marzeń o władzy. Janusz Korwin-Mikke o fotel prezydenta walczy nieprzerwanie od 1990 roku. Wciąż z takim samym skutkiem. Ale byli też politycy, których porażka w walce o Pałac Prezydencki wzmocniła i doprowadziła ostatecznie ich do sukcesu. Dwóch najważniejszych to Lech Kaczyński oraz Donald Tusk. Pierwszy z nich ubiegał się o fotel prezydenta już w 1995 roku. Tuż przed pierwszą turą wyborczą jednak zrezygnował. Po raz drugi do wyścigu stanął 10 lat później. Wtedy, już jako były minister sprawiedliwości i prezydent Warszawy, pokonał właśnie Donalda Tuska. Była to jedna z najciekawszych kampanii wyborczych ostatnich lat. Jeszcze na kilka tygodni przed pierwszą turą murowanym kandydatem do zwycięstwa był Donald Tusk. Sprawna kampania wyborcza, miasta zaklejone billboardami z wizerunkiem kandydata PO, a nawet napisana przez niego książka, starczyły jednak tylko na sukces w pierwszej turze. Potem nadszedł czas Lecha Kaczyńskiego. Druga tura należała już do niego. Życiowe osiągnięcie kandydata PiS okazało się jednocześnie największą porażką Tuska. Karierę Kaczyńskiego przerwała nagle katastrofa pod Smoleńskiem. Urzędujący prezydent szykował się do walki o reelekcję. Donald Tusk już więcej nie stanął do walki o prezydenturę. Ale to on, już dwa lata po przegranej z Lechem Kaczyńskim, stał się najważniejszym politykiem w kraju. Poprowadził swoją partię do wyborczych sukcesów. Przejął władzę i został premierem. Przy okazji pokonując Jarosława Kaczyńskiego. Jako jedyny polityk w historii III RP potrafił tę władzę utrzymać dłużej niż przez jedną kadencję. Po siedmiu latach przeniósł się do Brukseli i został szefem Rady Europejskiej. Jego partia wciąż jednak rządzi. I ma realne szansę, by władzę tę sprawować także w przyszłej kadencji. Czy któryś z kandydatów startujący w tegorocznych wyborach powtórzy drogę wytyczoną przez Kaczyńskiego i Tuska? Największe szanse na to mają Andrzej Duda i Paweł Kukiz. Nawet jeśli przegrają wyścig do Pałacu Prezydenckiego z Bronisławem Komorowskim, to ich czas może nadejść już za kilka miesięcy. Tuż po wyborach parlamentarnych.",Aleksander Kwaśniewski i Lech Wałęsa. Tuż po telewizyjnej debacie w 1995 roku,
https://wiadomosci.onet.pl/kraj/aleksander-kwasniewski-oficjalnie-poparl-bronislawa-komorowskiego/zqz17t,Aleksander Kwaśniewski oficjalnie poparł Bronisława Komorowskiego,"- Opowiadam się za doświadczeniem i przewidywalnością - powiedział były prezydent Aleksander Kwaśniewski, udzielając poparcia w II turze wyborów prezydenckich Bronisławowi Komorowskiemu. Kwaśniewski powiedział, że 24 maja odda na Komorowskiego swój głos.","Były prezydent powiedział, że pierwsza tura wyborów prezydenckich pokazuje, że w Polsce stoimy przed dylematem, czy ważniejsze jest doświadczenie, przewidywalność, czy chcemy zmiany i związanego z tą zmianą ryzyka. Zaznaczył, że ceni to, co w kampanii udało się zrobić Andrzejowi Dudzie. - Ale chcę także jasno powiedzieć, iż oceniając otoczenie międzynarodowe, w którym jesteśmy, oceniając sytuację w naszym regionie, dzisiaj dla Polski właśnie doświadczenie, zebrany przez minione kilka lat kapitał, znakomite kontakty (...), że to wszystko jest dla Polski najważniejsze. Mając do wyboru doświadczenie czy zmianę, przewidywalność czy ryzyko, ja zdecydowanie opowiadam się za doświadczeniem i przewidywalnością. Z pełnym przekonaniem namawiam do głosowania na Bronisława Komorowskiego i 24 maja będę na niego głosował - powiedział Kwaśniewski. Ubiegający się o reelekcję prezydent Bronisław Komorowski, dziękując byłemu prezydentowi Aleksandrowi Kwaśniewskiemu za poparcie, podkreślił, że jest to dla niego ważny głos człowieka doświadczonego. Komorowski powiedział, że poparcie udzielone mu przez Kwaśniewskiego jest dla niego niezwykle ważne, gdyż jest to ""głos człowieka doświadczonego, który wie doskonale, na czym polega prezydentura, na czym polega rola i znaczenie prezydenta w Polsce"". - Dla mnie niesłychanie ważne jest również to, że pan prezydent Aleksander Kwaśniewski zawsze prezentował postawę, która jest także i mnie bliska - podkreślił Komorowski. Jak mówił, ""bywa tak, że prezydenci czasami konkurują o pamięć, o zasługi i gdzieś z trudem ze sobą kooperują, a czasami bywało, że unikali spotkania"". Tymczasem - dodał Komorowski - między nim a Kwaśniewskim zawsze było ""wspólne myślenie o tym, że jest ważna kontynuacja spraw państwa polskiego, że jest także istotne dawanie dobrego przykładu, że w relacjach między prezydentami kształtuje się postawy społeczne, akceptacji dla ludzi o różnych poglądach, dla różnych wątków ideowych"". Urzędujący prezydent w pierwszej turze stracił punkt procentowy do Andrzeja Dudy. Aleksander Kwaśniewski mówił w radiowej Jedynce, że to ostatnia chwila, by zmobilizować wyborców Komorowskiego. Aby tak się stało, trzeba by zachęcić do udziału w drugiej turze tych, którzy nie brali udziału w pierwszej i elektorat PO. - Porażka ich kandydata w tych wyborach to zapowiedź bardzo marnego wyniku w wyborach parlamentarnych - mówił gość Jedynki. Zdaniem Kwaśniewskiego, za Bronisławem Komorowskim przemawiają doświadczenie i zdobyte w ciągu pięciu lat kontakty. - Nowemu prezydentowi osiągnięcie takiego poziomu kontaktów z innymi przywódcami zajęłoby 2-3 lata. A żyjemy w czasach niebezpiecznych - mówił Aleksander Kwaśniewski. Podczas porannego spotkania w Belwederze były prezydent rozmawiał z obecnym także o sytuacji na Ukrainie. Aleksander Kwaśniewski zaznaczył też na łamach ""Gazety Wyborczej"", że ""docenia wysiłki Andrzeja Dudy"". - Musiał bardzo pracować. Najpierw uczynił z siebie polityka rozpoznawalnego, potem walczył, by wyjść z cienia Jarosława Kaczyńskiego, a na końcu uzyskał dobry wynik - argumentuje. Były prezydent tłumaczy, że Bronisław Komorowski będzie miał w II turze trudne zadanie. - Pole manewru ma niewielkie. Nie bardzo jest skąd brać. Tym razem niewielu wyborców głosowało na kandydatów SLD i PSL. Ewentualni wyborcy prezydenta znajdują się wśród tych, którzy na wybory nie poszli - przekonuje. Zdaniem Aleksandra Kwaśniewskiego, dużą rolę w tych wyborach odgrywa elektorat tzw. oburzonych. - Kiedy PO wygrywała w 2007 r., mieli po 17 lat, teraz mają 25. Więc dla niektórych PO rządzi od Mieszka I - tłumaczy były prezydent. Uważa on, że jeżeli oczekiwaniem Polaków jest zmiana, to wynik wyborów jest praktycznie przesądzony. Ocenia szanse w starciu w drugiej turze Komorowski – Duda 50 na 50. - Mamy do czynienia z jedną z najbardziej fascynujących politycznych historii w ostatnich latach. A wynik pozostaje nieprzewidywalny – dodał.",Aleksander Kwaśniewski,
https://wiadomosci.onet.pl/kraj/kwasniewski-komorowski-nie-jest-czlowiekiem-zmiany/13m2gl,Kwaśniewski: Komorowski nie jest człowiekiem zmiany,"Aleksander Kwaśniewski przekonuje w rozmowie z ""Gazetą Wyborczą"", że Bronisław Komorowski cieszy się na arenie międzynarodowym duży szacunkiem i że jest to kapitał, którego nie powinniśmy marnować. Przyznaje jednocześnie, że nie jest on ""człowiekiem zmiany"". - Komorowski powinien to dobrze rozegrać. Raczej nie udawać, że jest człowiekiem zmiany - bo nim po prostu nie jest - mówi były prezydent.","Aleksander Kwaśniewski zaznaczył też na łamach ""Gazety Wyborczej"", że ""docenia wysiłki Andrzeja Dudy"". - Musiał bardzo pracować. Najpierw uczynił z siebie polityka rozpoznawalnego, potem walczył, by wyjść z cienia Jarosława Kaczyńskiego, a na końcu uzyskał dobry wynik - argumentuje. Były prezydent tłumaczy, że Bronisław Komorowski będzie miał w II turze trudne zadanie. - Pole manewru ma niewielkie. Nie bardzo jest skąd brać. Tym razem niewielu wyborców głosowało na kandydatów SLD i PSL. Ewentualni wyborcy prezydenta znajdują się wśród tych, którzy na wybory nie poszli - przekonuje. Zdaniem Aleksandra Kwaśniewskiego, dużo rolę w tych wyborach odgrywa elektorat tzw. ""oburzonych"". - Kiedy PO wygrywała w 2007 r., mieli po 17 lat, teraz mają 25. Więc dla niektórych PO rządzi od Mieszka I - tłumaczy były prezydent. Uważa on, że jeżeli oczekiwaniem Polaków jest zmiana, to wynik wyborów jest praktycznie przesądzony. Ocenia szanse w starciu w drugiej turze Komorowski – Duda 50 na 50. - Mamy do czynienia z jedną z najbardziej fascynujących politycznych historii w ostatnich latach. A wynik pozostaje nieprzewidywalny – dodał. Niemieccy komentatorzy analizują przyczyny zaskakującego sukcesu Andrzeja Dudy i równie niespodziewanej porażki Bronisława Komorowskiego w wyborach prezydenckich zwracając uwagę na pozbawioną werwy, czy wręcz arogancką kampanię urzędującej głowy państwa. O ""tryumfie figuranta"" pisze dzisiaj ""Frankfurter Allgemeine Zeitung"". - Duda, który był wykpiwany przed wyborami jako człowiek bez właściwości, wygrał zaskakująco wyraźnie pierwszą turę głosowania - stwierdza korespondent gazety Konrad Schuller. Wybory prezydenckie, w których jeszcze kilka dni temu chodziło o to, czy urzędujący prezydent Bronisław Komorowski - ""człowiek z charyzmą nauczyciela szkoły średniej na krótko przed emeryturą"" - wygra już w pierwszej turze, czy dopiero w drugiej, stały się w ciągu jednej nocy dla warszawskiego establishmentu ""walką o przeżycie"" - czytamy w ""FAZ"". Duda - pisze Schuller - wyciągnięty został ""z kapelusza"" przez Jarosława Kaczyńskiego, co było chwytem praktykowanym przez niego wiele razy. - Kaczyński, którego żywiołem jest zacięta walka przeciwko wszystkim możliwym wrogom narodu - Niemcom, Rosjanom, liberałom i gejom, gdy zbliżają się wybory, wycofuje się z pierwszej linii i robi miejsce innym, którzy nie tak bardzo straszą wyborców - analizuje publicysta. Zadaniem Dudy było ""uśmiechać się i obiecywać Polakom wszystkie dobrodziejstwa Ziemi - od wyższych dodatków na dziecko, poprzez obniżenie wieku emerytalnego, aż do dentysty w każdej szkole"" - tłumaczy Schuller.",Aleksander Kwaśniewski,
https://wiadomosci.onet.pl/kraj/kwasniewski-sld-jest-blisko-miejsca-ktore-nazywa-sie-dnem/3tfw8h,"Kwaśniewski: SLD jest blisko miejsca, które nazywa się dnem","- Bardzo mi smutno. Tu stało się bardzo źle. Takiego wyniku SLD nigdy nie miało – powiedział w ""Kontrwywiadzie"" RMF FM Aleksander Kwaśniewski. W ten sposób były prezydent ocenił kiepski wynik Magdaleny Ogórek w niedzielnych wyborach prezydenckich.","Adam Michnik w komentarzu w dzisiejszym numerze ""Gazety Wyborczej"" pisze: ""Szkoda Polski"". - Ten pomysł ani nie zmobilizował elektoratu, ani nie pomógł w zbudowaniu pozycji SLD. Pokazał partię jako niepoważną. Jeżeli Ogórek to była decyzja Millera, to powinien ponieść odpowiedzialność. Jeżeli nie jego, to niech wskaże tego, kto wprowadził Sojusz w maliny – ocenił Aleksander Kwaśniewski w RMF FM. Zapytany o to, jak ocenia wynik Bronisława Komorowskiego, powiedział, że ""nie było takich sondaży, które dawałyby powody, żeby oczekiwać aż takiej niespodzianki"". Kwaśniewski poradził Komorowskiemu, by ten potraktował Dudę podczas debaty przed drugą turą, jak poważnego przeciwnika, który już pokazał pazury. - Wszyscy mówili, że kampania jest nudna. No to teraz będziemy mieli najbardziej pasjonujące dwa tygodnie – ocenił były prezydent Aleksander Kwaśniewski. Według danych z 90 proc. komisji, kandydat PiS dostał 34,5 proc. głosów, a obecny prezydent - 33,1 procent. Wyniki nieznacznie różnią się od tych podanych tuż po zakończeniu głosowania. Wyniki exit poll wskazują, że trzeci wynik w wyborach - 20,5 proc. - uzyskał Paweł Kukiz, a na dalszych miejscach znaleźli się Janusz Korwin-Mikke - 4,0 proc., Magdalena Ogórek - 2,4 proc., Adam Jarubas - 1,6 proc., Janusz Palikot - 1,6 proc., Grzegorz Braun - 1,1 proc., Marian Kowalski - 0,8 proc., Jacek Wilk - 0,6 proc., Paweł Tanajno - 0,3 proc.",Aleksander Kwaśniewski,
https://wiadomosci.onet.pl/kraj/aleksander-kwasniewski-wspomina-wladyslawa-bartoszewskiego/19rt5x,Kwaśniewski: odszedł wielki człowiek i wielki Polak,"Zmarłego wczoraj Władysława Bartoszewskiego wspomina Aleksander Kwaśniewski. - Odszedł wielki człowiek, wielki Polak, który swym autorytetem, otwartością i szacunkiem dla innych budował podstawy pojednania polsko-niemieckiego i polsko-żydowskiego - powiedział były prezydent. - Osobiście zawdzięczam mu niezwykle wiele - stwierdził były prezydent.","""Kocham moich rodaków, choć doprowadzają mnie do cholery"" - to tylko jeden z cytatów zmarłego dziś Władysława Bartoszewskiego. Był postacią barwną i nietuzinkową. Jego życiorysem mozna by obdarzyć kilka osób - Odszedł wielki człowiek, wielki Polak. Chyba już ostatni z tego pokolenia ludzi, którzy wyrastali w okresie międzywojennym, przeżyli tragedię okupacji, później PRL i może najbardziej swoje talenty rozwinęli w ostatnich 25 latach; co jest niesamowite, bo byli przecież już bardzo dojrzałymi ludźmi w wieku, kiedy większość zazwyczaj korzysta z odpoczynku i emerytur - powiedział były prezydent. Jak zaznaczył, on sam poznał Władysława Bartoszewskiego w różnych pełnionych przez niego rolach, m.in. jako ministra spraw zagranicznych czy członka kapituły Orderu Orła Białego. - Osobiście zawdzięczam mu niezwykle wiele, gdy chodzi o ważne, strategiczne dla Polski kwestie - pojednania polsko-niemieckiego i pojednania polsko-żydowskiego - zaznaczył Kwaśniewski. Podkreślił, że autorytet, poglądy, otwartość i szacunek dla innych, które cechowały Bartoszewskiego ""były rzeczywiście imponujące i to budowało podstawy, by można było w oparciu o prawdę, niczego nie ukrywając, budować to pojednanie między ludźmi, między narodami, które jest ważnym fundamentem tego, co dzisiaj w Polsce przeżywamy"". - Spotykałem się często z profesorem również w takich sytuacjach bardziej nieformalnych i muszę powiedzieć, że za każdym razem, biorąc pod uwagę jego fantastyczną pamięć, gadatliwosć i poczucie humoru, że to były najwspanialsze lekcje historii, jakie można sobie tylko wyobrazić - wspominał Kwaśniewski. - To co przekazywał, zresztą nie tylko mnie, bo przecież pisał książki, udzielał wywiadów, był aktywny, to jest wielka nauka, którą powinniśmy pamiętać, i za którą powinniśmy być mu wdzięczni - dodał.",Władysław Bartoszewski z Aleksandrem Kwaśniewskim,
https://wiadomosci.onet.pl/kraj/kwasniewski-o-bartoszewskim-odszedl-wielki-czlowiek-i-wielki-polak/sebtjq,Kwaśniewski o Bartoszewskim: odszedł wielki człowiek i wielki Polak,"Odszedł wielki człowiek, wielki Polak, który swym autorytetem, otwartością i szacunkiem dla innych budował podstawy pojednania polsko-niemieckiego i polsko-żydowskiego - tak wspomina zmarłego Władysława Bartoszewskiego były prezydent Aleksander Kwaśniewski.","""Kocham moich rodaków, choć doprowadzają mnie do cholery"" - to tylko jeden z cytatów zmarłego dziś Władysława Bartoszewskiego. Był postacią barwną i nietuzinkową. Jego życiorysem mozna by obdarzyć kilka osób 0 Odszedł wielki człowiek, wielki Polak. Chyba już ostatni z tego pokolenia ludzi, którzy wyrastali w okresie międzywojennym, przeżyli tragedię okupacji, później PRL i może najbardziej swoje talenty rozwinęli w ostatnich 25 latach; co jest niesamowite, bo byli przecież już bardzo dojrzałymi ludźmi w wieku, kiedy większość zazwyczaj korzysta z odpoczynku i emerytur - powiedział były prezydent. Jak zaznaczył, on sam poznał Władysława Bartoszewskiego w różnych pełnionych przez niego rolach, m.in. jako ministra spraw zagranicznych czy członka kapituły Orderu Orła Białego. - Osobiście zawdzięczam mu niezwykle wiele, gdy chodzi o ważne, strategiczne dla Polski kwestie - pojednania polsko-niemieckiego i pojednania polsko-żydowskiego - zaznaczył Kwaśniewski. Podkreślił, że autorytet, poglądy, otwartość i szacunek dla innych, które cechowały Bartoszewskiego ""były rzeczywiście imponujące i to budowało podstawy, by można było w oparciu o prawdę, niczego nie ukrywając, budować to pojednanie między ludźmi, między narodami, które jest ważnym fundamentem tego, co dzisiaj w Polsce przeżywamy"". - Spotykałem się często z profesorem również w takich sytuacjach bardziej nieformalnych i muszę powiedzieć, że za każdym razem, biorąc pod uwagę jego fantastyczną pamięć, gadatliwosć i poczucie humoru, że to były najwspanialsze lekcje historii, jakie można sobie tylko wyobrazić - wspominał Kwaśniewski. - To co przekazywał, zresztą nie tylko mnie, bo przecież pisał książki, udzielał wywiadów, był aktywny, to jest wielka nauka, którą powinniśmy pamiętać, i za którą powinniśmy być mu wdzięczni - dodał.",Aleksander Kwaśniewski,
https://wiadomosci.onet.pl/kraj/kwasniewski-andrzej-duda-w-sprawie-euro-popelnia-blad/p0yznp,Kwaśniewski: Andrzej Duda w sprawie euro popełnia błąd,"- Przyjęcie euro jest ostatecznym zakotwiczeniem w Europie. Jest nie tylko ekonomicznie ważne, ale niezbędne politycznie. Dziś nawet bardziej niż kilka lat temu. Jeżeli Andrzej Duda mówi co innego, to popełnia istotny błąd. Zwłaszcza jeżeli mówi to jako europoseł, to tym bardziej mi to nie gra - powiedział w ""Faktach po Faktach"" w TVN24 Aleksander Kwaśniewski.","Były prezydent dodał, że jest zwolennikiem przyjęcia wspólnej europejskiej waluty od 2004 roku. Dodał też, że jest to ostatni mechanizm integracji europejskiej. - Kiedyś obawialiśmy się Europy dwóch prędkości. Dziś taką linią podziału jest właśnie euro. Dla nas strategicznym celem jest być w tej strefie. Do euro wejdzie przecież mocna polska gospodarka, bo trzeba spełnić odpowiednie kryteria - tłumaczył dalej. - Ja bym nie wykluczał, jak minister Rostowski, przyjęcia euro w ciągu najbliższych lat. Co więcej, jako wyborca oczekuję, że stanie się to w ciągu najbliższej kadencji, czyli pięciu lat - dodał Kwaśniewski w rozmowie z Justyną Pochanke. Kwaśniewski podkreślił też, że nie ma powodów, by obawiać się przyjęcia euro. - Na pewno będą jakieś spekulacje, próby wykorzystania tej sytuacji, ale to jest krótka chwila. Mamy też mechanizmy, by się przed tym ochronić - mówił. - Czy Litwini, Łotysze i Słowacy chcą teraz wystąpić ze strefy euro? Nie chcą - dodał. - Może trzeba przeprowadzić w tej sprawie referendum w ciągu dwóch, trzech lat? Wtedy zwolennicy i przeciwnicy wymieniliby swoje argumenty. A referendum byłoby wiążące dla parlamentarzystów. Jeżeli społeczeństwo podjęłoby w tej sprawie decyzje, to wszystkie siły polityczne powinny być zobowiązane do zaakceptowania tego wyboru - proponował gość TVN24. - Nie należy bać się referendum. Za mojej kadencji przeprowadziliśmy dwa wielkie referenda i je wygraliśmy - argumentował dalej Aleksander Kwaśniewski. W ""Bronko-Markecie"" - sklepie z produktami w cenach w euro - kandydat PiS na prezydenta Andrzej Duda pytał prezydenta Bronisława Komorowskiego, czy chce wejścia Polski do strefy euro. Duda przekonywał, że wtedy znacznie wzrosną ceny podstawowych produktów. PiS zaaranżował sklep ""Bronko-Market"" przy ul. Pięknej w Warszawie; znalazły się m.in. podstawowe produkty spożywcze, owoce, warzywa oraz produkty chemiczne; na etykietach podano dwie ceny obowiązujące w tej samej sieci sklepów w Polsce i na Słowacji, w której płaci się w euro. Według cenników obecnie za mleko płacimy 1,95 zł, natomiast po wprowadzeniu euro będzie to: 2,84 zł; za 10 jajek dziś trzeba zapłacić 3,19 zł, a będzie to: 7,79 zł; w przypadku chleba: 1,49 zł, a po wprowadzeniu euro: 2,84 zł. Duda powiedział, że ""Bronko-Market"" to zapowiedź tego, co może przynieść działalność prezydenta Komorowskiego i jego obozu politycznego. Podkreślił, że zarobki na Słowacji są zbliżone do tych, które są w Polsce, natomiast ceny artykułów spożywczych po wejściu do strefy euro wzrosły, niektóre nawet o 100 lub 150 proc. Kandydat PiS na prezydenta powiedział, że w związku z tym ma pytanie do Komorowskiego, czy chce, by Polska jak najszybciej weszła do strefy euro. Podkreślił, że deklarowali to Komorowski i jego współpracownicy, m.in. prof. Roman Kuźniar (chodzi o wypowiedź Kuźniara z 2012 r., że realną datą przystąpienia do unii walutowej jest 1 stycznia 2016 r.). - Czy rzeczywiście prezydent i jego obóz polityczny chcą wprowadzać Polaków do strefy euro na dzisiejszym poziomie polskich wynagrodzeń, gdy najniższa emerytura to ponad 800 zł? To oznacza, że polski emeryt przy przeliczniku w granicach 4,12 - 4,20 za euro, będzie otrzymywał około 200 euro na miesiąc emerytury - mówił Duda. - Moje stanowisko jest takie: absolutnie nie dla euro w takiej sytuacji. Będziemy mogli rozważać wstąpienie do strefy euro wtedy, gdy w naszym kraju będzie można zarobić tak jak na zachodzie Europy (...) Gdy w związku z tym za euro, które otrzymamy w ramach naszej pensji, będzie można godnie żyć i u nas, i poza granicami kraju - powiedział Duda. Podkreślił, że nad wprowadzeniem euro także wtedy trzeba się zastanowić, bo złotówka jest ""stabilizatorem polskiej gospodarki"".",Aleksander Kwaśniewski,
http://wiadomosci.onet.pl/kraj/jezeli-bedzie-druga-tura-spelni-sie-marzenie-b-komorowskiego/z61vlk,"""Jeżeli będzie druga tura - spełni się marzenie B. Komorowskiego""","- Kampania jest dziwna - ocenia Aleksander Kwaśniewski, były Prezydent RP w rozmowie ze Zbigniewem Grzegorzewskim z Biznes.pl. - Nie wiadomo, jaka iskierka spowoduje, że możemy mieć jedną z najbardziej ostrych i wręcz brutalnych kampanii - dodaje. - Jeśli będzie druga tura - to będzie raczej kampania brutalna niż nudna.",,,
https://wiadomosci.onet.pl/kraj/wprost-kwasniewski-i-miller-ustalali-wspolna-wersje-ws-wiezien-cia/gb6104,"""Wprost"": Kwaśniewski i Miller ustalali wspólną wersję ws. więzień CIA","""Więzienia CIA? Jakby co, nie pamiętamy"" - tak według tygodnika ""Wprost"" miała wyglądać rozmowa Aleksandra Kwaśniewskiego z Leszkiem Millerem pod koniec 2013 roku. Gazeta dotarła do zeznań kelnerów, którzy nagrywali polityków w warszawskich restauracjach. ""Byli wystraszeni"" - cytuje zeznania jednego z kelnerów, Konrada L., ""Wprost"".","""Politycy byli mówili cicho i ustalili wspólną wersję, gdyby ktoś ich o więzienia pytał. Pytali się wzajemnie, czy któryś z nich podpisywał jakieś dokumenty i czy są one do odzyskania"" - czytamy w tygodniku. ""Zastanawiali się, czy i kto mógł robić jakieś notatki w tamtym okresie i czy jest sposób na dotarcie do tych dokumentów"" - cytuje dalej gazeta. Konrad L. miał zeznać, że Miller i Kwaśniewski rozmawiali również o aferze Rywina. ""Wprost"" przytacza też zeznania kelnera na temat innych spotkań - m.in. ówczesnego szefa MSZ Radosława Sikorskiego z ""kimś ważnym"" z resortu obrony. Miało ono dotyczyć ""dezorganizacji i chaosu organizacyjnego panującego w polskiej armii"". Konrad L. miał też opowiedzieć śledczym o spotkaniach Jana Kulczyka z Leszkiem Millerem, Pawłem Grasiem, Janem Krzysztofem Bieleckim, Andrzejem Biernatem czy Krzysztofem Kwiatkowskim. Z kolei rozmowa szefa CBA Pawła Wojtunika z Elżbietą Bieńkowską miała dotyczyć tylko kwestii towarzyskich. Zeznania kelnerów ws. afery taśmowej ujawniają kolejne szczegóły tej bulwersującej sprawy. Według zeznań, do których dotarła ""Gazeta Wyborcza"", za obalenie rządu Donalda Tuska mieli oni dostać nagrodę od PiS. Zeznania złożone przez kelnerów w CBŚ ujawniają kulisy nagrywania ważnych osobistości w restauracji ""Sowa & Przyjaciele"". Łukasz N. i Konrad L. wyznali, że nagrywali na zlecenie biznesmena Marka Falenty, a nagrania przekazywali mu na kodowanych pendrivach. Jak wynika z zeznań, na których opiera się ""GW"", Falenta początkowo chciał użyć nagrań do celów biznesowych. Cios w rząd Tuska to zemsta za ""uderzenie prokuratury w jego flagowe przedsięwzięcie - firmę importującą tani węgiel z Rosji, w którą zainwestował 100 mln zł. I rzeczywiście, jako pierwsza została upubliczniona rozmowa Sienkiewicza z prezesem NBP Markiem Belką"" - czytamy w ""GW"". Gazeta podaje też, że biznesmenowi zależało na nagraniach spotkań polityków z prostytutkami. Zeznania kelnerów potwierdziły, że były takie spotkania. ""Po wybuchu afery podsłuchowej Falenta miał uspokajać kelnerów, że dostaną »nagrodę od PiS«, bo ma tam »dobre kontakty«, a partia ta przejmie władzę »po przewrocie«. (...) Informacje o jego dobrych kontaktach z PiS są wątpliwe - do środowisk związanych z tą partią zgłosił się trzy miesiące po wybuchu afery z nielegalnymi nagraniami. Dziś występuje na łamach mediów związanych z PiS"" - czytamy dalej w gazecie.",Aleksander Kwaśniewski i Leszek Miller,
https://wiadomosci.onet.pl/swiat/kwasniewski-tusk-powinien-wzmocnic-aktywnosc-ws-ukrainy/qx92q,Kwaśniewski: Tusk powinien wzmocnić aktywność ws. Ukrainy,"Donald Tusk, jako przewodniczący Rady Europejskiej, powinien wzmocnić aktywność w sprawie sytuacji na Ukrainie. Tak uważa Aleksander Kwaśniewski, gość radiowej Jedynki. Dodał, że przewodniczący Rady Europejskiej powinien odwiedzić stolice europejskie, w tym także Budapeszt.","Były prezydent zwrócił uwagę, że Donald Tusk reprezentuje 28 państw Unii Europejskiej. - Powinien przekonywać do aktywnej polityki w sprawie Ukrainy wszystkich partnerów - uważa Kwaśniewski. Jego zdaniem, przewodniczący Rady Europejskiej powinien odwiedzić stolice europejskie, w tym także Budapeszt, by przekonywać, że nie można zniszczyć tego, co jest najpoważniejszym atutem Zachodu - politycznej jedności w sprawie konfliktu na Ukrainie. W ubiegłotygodniowych rozmowach w Mińsku Unia Europejska nie była stroną. Negocjowali przywódcy Ukrainy, Rosji, Francji i Niemiec. Według Aleksandra Kwaśniewskiego, w środku rozmów na temat Ukrainy powinna być także szefowa unijnej dyplomacji Federica Mogherini. Wczoraj z Donaldem Tuskiem rozmawiał prezydent Ukrainy. Petro Poroszenko zaproponował Unii Europejskiej dołączenie do prac Wspólnego Centrum Kontroli i Koordynacji, w którym pracują ukraińscy i rosyjscy wojskowi oraz przedstawiciele OBWE. Minister spraw zagranicznych Rosji Siergiej Ławrow rozmawiał w czwartek telefonicznie ze swoimi odpowiednikami z Niemiec, Francji i Ukrainy, podczas której omówiono ""praktyczne posunięcia"" mające na celu uregulowanie kryzysu na Ukrainie - poinformowała agencja TASS. Według agencji, ministrowie zgodzili się opracować zalecenia dla Grupy Kontaktowej, w ramach której rząd Ukrainy i przywódcy prorosyjskich separatystów ""powinni osiągnąć porozumienie"" w sprawie realizacji wszystkich uzgodnień podpisanych w Mińsku 12 lutego. Ponadto uzgodniono, że ""w najbliższym czasie"" odbędzie spotkanie ministrów spraw zagranicznych ""normandzkiej czwórki"", czyli Ukrainy, Rosji, Niemiec i Francji. Przyjęte w Mińsku przez przywódców Niemiec, Francji, Rosji i Ukrainy porozumienie złożone z 13 punktów przewiduje m.in. wstrzymanie działań bojowych i wycofanie ciężkiej broni z linii frontu na wschodniej Ukrainie. Porozumienie, obowiązujące formalnie od 15 lutego, nie spowodowało jednak wstrzymania walk i zajęcia przez separatystów miasta Debalcewe.",Aleksander Kwaśniewski,
https://wiadomosci.onet.pl/kraj/kwasniewski-jestesmy-w-historycznym-momencie/2189b,Kwaśniewski: jesteśmy w historycznym momencie,"Aleksander Kwaśniewski ocenił, że ""jesteśmy w historycznym momencie"", ponieważ w tym roku odbędą się zarówno wybory prezydenckie, jak i parlamentarne. Były prezydent wskazał też Andrzeja Dudę jako potencjalnego następcę Jarosława Kaczyńskiego w PiS. - Być może Kaczyński będzie temperował jego ambicje - mówił Kwaśniewski w programie ""Tomasz Lis na Żywo"" w TVP2.","Zdaniem Kwaśniewskiego Duda ""może dodać coś swojego, przełamać"" kampanię PiS, także dlatego, że nie musi ""czuć się związany"" z wieloma porażkami PiS. - Moim zdaniem Duda może zgłosić swoje aspiracje jako przyszły lider PiS. Być może Jarosław Kaczyński będzie temperował te ambicje - powiedział były prezydent. - Pułap poparcia dla Dudy jest określony poparciem dla PiS-u, czyli według różnych sondaży ok. 30 proc. - dodał. Pytany przez Tomasza Lisa na kogo zagłosuje, Kwaśniewski stwierdził, że jeszcze nie wie. - Mamy czas, zobaczymy jak się rozwinie kampania. Gdyby założyć, że moje lewicowe sentymenty pozostają w sile, to lewicowych kandydatów mamy w bród - powiedział. - Jesteśmy w historycznym momencie. Wybory prezydenckie i parlamentarne są w tym samym roku, tak blisko. Zwycięzca na pewno pomoże swojemu ugrupowaniu, a porażki mogą ściągnąć ugrupowania w dół - ocenił Kwaśniewski w programie ""Tomasz Lis na Żywo"". Były prezydent przyznał też, że zbliżające się wybory są wyjątkowe, ponieważ nie startują w nich partyjni liderzy. - Będzie z tego pożytek, trochę nowych postaci pojawi się na scenie politycznej. Polska dojrzewa do zmiany pokoleniowej w partiach. Pani Ogórek ma szanse, żeby za 5, 10 lat być liderem, a Andrzej Duda puka do drzwi w PiS - powiedział Kwaśniewski. - Wydaje mi się, że kłopotem tych wyborów jest to, że nie startują w nich partyjni liderzy, postaci bardzo silnych. To świadczy o tym, że zmienił się trochę koncept prezydencki, to się zaczęło z kandydaturą Komorowskiego, który nie był liderem partii. W wyborach pięć lat temu po raz pierwszy mieliśmy zmianę koncepcji, która przesunęła środek ciężkości z urzędu prezydenta na urząd premiera - ocenił Kwaśniewski w rozmowie z Tomaszem Lisem.",Aleksander Kwaśniewski,
https://wiadomosci.onet.pl/kraj/kwasniewski-to-nie-ja-wybieralem-magdalene-ogorek/p2ywt,Kwaśniewski: to nie ja wybierałem Magdalenę Ogórek,"Aleksander Kwaśniewski powstrzymał się od jednoznacznego udzielenia poparcia dla kandydatury Magdaleny Ogórek na prezydenta. - Nie uczestniczyłem w podejmowaniu tej decyzji - przyznaje w wywiadzie dla ""Gazety Wyborczej"".","Magdalena Ogórek w swoim programie wyborczym wygłoszonym w sejmie ujęła m.in. ""napisanie prawa od nowa"", obniżenie podatków i zorganizowanie Gwardii Narodowej złożonej ze strzelców i myśliwych. - Domyślam się, że również ta propozycja była niespodzianką dla pani Magdy - kwituje Kwaśniewski. Jego zdaniem Ogórek jest ""osobą wartościową"", ale ""niedoświadczoną w polityce"". Kwaśniewski wyraził zaniepokojenie, że wybór Ogórek odbył się bez partyjnych konsultacji. - Za chwilę okaże się, że wszystko załatwiają wynajęci PR-owcy przy uchu lidera - stwierdził w ""GW"". Podczas oświadczenia programowego Ogórek wskazywała, że obecne prawo jest ""zbitkiem przepisów po jeszcze poprzednich systemach politycznych, ciągle uniemożliwia obywatelom rozwój i hamuje dobre, bezpieczne życie"" i jeśli obecnie obywatel nie jest w stanie zrozumieć prawa, ""to znaczy, że jest ono źle napisane"". Stwierdziła, że w najgorszej sytuacji są obecnie w Polsce młodzi ludzie, pracujący na umowach śmieciowych i źle kształceni. Dodała również, że konieczna jest reforma obrony terytorialnej w Polsce, stąd pomysł struktury na kształt Gwardii Narodowej, złożonej z obywateli. Szefem sztabu kandydatki został wiceprzewodniczący SLD Leszek Aleksandrzak. W skład sztabu wejdą ponadto m.in. szef mazowieckich struktur Sojuszu Włodzimierz Czarzasty oraz były rzecznik Sojuszu Tomasz Kalita. Po rozpoczęciu oficjalnej kampanii wyborczej, Ogórek planuje w ramach kampanii m.in. objazd po kraju i spotkania z wyborcami. 14 lutego SLD organizuje konwencję w Warszawie, podczas której planowane jest wystąpienie kandydatki. Według ostatniego sondażu TNS, Ogórek może liczyć w nadchodzących wyborach na pięcioprocentowe poparcie. Były prezydent w rozmowie z ""GW"" oprócz sytuacji Magdaleny Ogórek odniósł się także do perspektyw lewicy. Jako potencjalnych liderów po tej stronie sceny politycznej w przyszłości wymienił Roberta Biedronia i Krzysztofa Matyjaszczyka. W jego opinii dla obu polityków pierwszym poważnym sprawdzianem będą funkcje prezydentów Słupska i Częstochowy. Odejście z Twojego Ruchu Roberta Kwiatkowskiego i medialne wystąpienie przeciwko Biedroniowi sprawia, że Kwaśniewski nie wiąże natomiast nadziei z Januszem Palikotem, którego antyklerykalizm ""rozmontował papież Franciszek"". - Metoda niekończących się rozwodów, którą stosuje Palikot, powoduje, że jest samotny - konstatuje dla ""GW"" Kwaśniewski.",Aleksander Kwaśniewski,
https://wiadomosci.onet.pl/kraj/kwasniewski-obok-pogladow-oleksego-nie-dalo-sie-przejsc-obojetnie/s4bd2,Kwaśniewski: obok poglądów Oleksego nie dało się przejść obojętnie,"Polska straciła bardzo ważnego polityka ostatnich 25 lat. Nie da się o nim mówić z umiarkowaną temperaturą. Wzbudzał zawsze emocje, a obok jego poglądów i postawy osobistej nie dało się przejść obojętnie - wspomina Józefa Oleksego Aleksander Kwaśniewski.","B. prezydent powiedział PAP, że Oleksy był człowiekiem ""o wybitnej inteligencji, niezwykle barwną i towarzyską postacią, która skupiała wokół siebie ludzi"". - Zmienną w swoich poczynaniach, ale w wielu przyjaźniach trwałą i wierną. Na pewno była to postać szczególna. O Oleksym nie da się mówić z umiarkowaną temperaturą. Wzbudzał zawsze emocje - u jednych pozytywne, u innych negatywne, ale obok jego poglądów i postawy osobistej nie dało się przejść obojętnie, nie dał się nie zauważyć - ocenił Kwaśniewski. B. prezydent podkreślił, że Oleksy od samego początku był związany z lewicą. - Lewicowość rozumiał z jednej strony bardzo poważnie, a z drugiej mówił - szczególnie w ostatnich wywiadach - że zawsze się mu marzyła lewica chrześcijańska. W swoich poglądach łączył sferę lewicowości i pewnej religijności, która w nim tkwiła, chociaż niespecjalnie ją okazywał - zauważył. Zaznaczył, że znał Oleksego prawie 40 lat, od działalności w latach 70. ""Później byliśmy razem w rządzie Mieczysława Rakowskiego, tworzyliśmy Socjaldemokrację RP i pełniliśmy ważne funkcje w II RP. To blisko 40 lat bardzo bliskich kontaktów, rozmów, spotkań, a także sporów"" - powiedział b. prezydent.",,
https://wiadomosci.onet.pl/kraj/komorowski-nie-zwolnie-aleksandra-kwasniewskiego-z-tajemnicy/48nrx,Komorowski: nie zwolnię Aleksandra Kwaśniewskiego z tajemnicy,"Prezydent Bronisław Komorowski powiedział w rozmowie z Radiem ZET, że nie zwolni z tajemnicy Aleksandra Kwaśniewskiego ws. tajnego więzienia CIA w Polsce. - Państwo poniosło straty, trzeba je minimalizować. Nie jesteśmy, jako kraj, zainteresowani eskalowaniem dyskusji - tłumaczył. Komorowski skomentował też sobotni marsz organizowany przez PiS.","Prezydent zapowiedział też, że ""będzie funkcjonował mechanizm dążący do pełnego rozliczenia kwestii"" więzień CIA i torturowania jeńców wojennych na terenie Polski. – To nie będzie kwestia nie tylko rozliczenia konkretnych osób, ale również państwa polskiego – mówił w rozmowie z Moniką Olejnik. Komorowski apelował również o to, aby ""z umiarem toczyć dyskusję wokół tej sprawy”. Były prezydent komentując treść raportu Senatu USA na temat więzień CIA, powiedział wcześniej, że Polska porozumiała się z USA - państwem prawa, miała więc prawo wierzyć, że wszystko będzie się odbywało zgodnie z prawem. Kwaśniewski powiedział też, że ówczesne polskie władze: on, premier Leszek Miller i szef Agencji Wywiadu Zbigniew Siemiątkowski podjęli decyzje ""wyrażające zgodę na poszukiwanie form pogłębionej współpracy zgodnie z polskim prawem, zgodnie z polską konstytucją, a także zgodnie z ustawą o Agencji Wywiadu"". - Strona amerykańska zwróciła się do strony polskiej o znalezienie spokojnego miejsca, w którym mogłaby prowadzić działania, które umożliwiłyby skuteczne zyskanie informacji ze strony osób, które deklarowały gotowość współpracy ze stroną amerykańską - powiedział. W ubiegłym tygodniu Senat USA opublikował streszczenie raportu, w którym ocenia, że program przesłuchań, jaki CIA prowadziła w walce z terroryzmem, był nie tylko niezwykle brutalny, ale też nieskuteczny, a torturowanie wykraczało daleko poza granice prawa. W ujawnionym 525-stronicowym dokumencie, streszczającym liczący ponad 6 tys. stron raport, nie padają nazwy państw, które współpracowały z USA i zgodziły się mieć na swym terytorium tajne ośrodki CIA. Nazwy miejsc, w których przetrzymywani byli więźniowie, zakodowano kolorami - ""zielone"", ""niebieskie"" czy ""czarne"" miejsce zatrzymań. Utajnione pozostały też nazwiska agentów, którzy przeprowadzali brutalne przesłuchania. Jak powiedział ekspert Human Rights Watch John Sifton, znajdujące się w Polsce tajne więzienie CIA zostało oznaczone w raporcie Senatu o torturach CIA jako ""miejsce niebieskie"". - Demokracja w Polsce ma się nienajgorzej; demonstracje są na to pośrednim dowodem - powiedział prezydent Bronisław Komorowski komentując sobotni marsz PiS w Warszawie w rocznicę wprowadzenia stanu wojennego. - Oryginalny pomysł, aby sugerując z jednej strony, że jest zagrożona demokracja, jednocześnie z tej demokracji w pełni korzystać - powiedział w porannym wywiadzie dla Radia ZET. - Sam fakt odbycia tych demonstracji jest pośrednio dowodem na to, że demokracja w Polsce ma się nienajgorzej - podkreślił. - Myślę, że tak samo jest, jeśli chodzi o zagrożenia wolności słowa; i tak dalej. To są takie pomysły, żeby mobilizować członków własnej partii, własne zaplecze polityczne. To niewiele ma wspólnego z realną polityką - mówił. W jego ocenie niebezpieczne jest to, bez względu na to, ile osób uczestniczyło w demonstracji, że gromadzi się ludzi w Polsce pod hasłem ""sfałszowano wybory"". - To jest oczywiście próba robienia polityki partyjnej kosztem wiarygodności polskiej demokracji, polskiego państwa i to mi się po prostu nie podoba - mówił. - Tym bardziej, że to niewiele ma, albo nie ma nic wspólnego z rzeczywistością - dodał. - Jak można jednocześnie apelować, żeby przyjechali kandydujący z list Prawa i Sprawiedliwości i mówić im, że wygrali w wyniku sfałszowania wyborów. To jest nielogiczne wewnętrznie, ale nie wszystko w polityce rządzi się logiką - ocenił prezydent. Podkreślił, że nie dziwi go decyzja biskupów o wycofaniu się z komitetu honorowego marszu i ocenia to jako prawidłowy krok. - Zdaje się, że ci biskupi byli wcześniej w komitecie honorowym marszu, tylko ten marsz się zmienił. Marsz kiedyś był marszem pamięci historycznej, a w tym roku PiS postanowiło nadać mu charakter głównie wydarzenia związanego z bieżącą polityką i atakiem z tytułu rzekomo sfałszowanych wyborów - zaznaczył.",Bronisław Komorowski,
https://wiadomosci.onet.pl/kraj/kwasniewski-mielismy-prawo-wierzyc-ze-usa-beda-dzialaly-zgodnie-z-prawem/zt8p6,"Kwaśniewski: mieliśmy prawo wierzyć, że USA będą działały zgodnie z prawem","Były prezydent Aleksander Kwaśniewski komentując treść raportu Senatu USA nt. więzień CIA, powiedział, że Polska porozumiała się z USA - państwem prawa, miała więc prawo wierzyć, że wszystko będzie się odbywało zgodnie z prawem.","Kwaśniewski odmówił potwierdzenia, że obiekt CIA na terenie Polski był tajnym więzieniem amerykańskiej służby; zapewnił, że nie wiedział, co dzieje się na terenie zamkniętej placówki CIA. Przekonywał, że potępia tortury i przekroczenie prawa. Jak zauważył, nie było takiego działania po polskiej stronie. - Porozumieliśmy się z sojusznikiem, który reprezentuje państwo demokratyczne, najwyższe standardy i mieliśmy pełne prawo wierzyć, że będzie się to odbywało zgodnie z prawem, prawem amerykańskim, które nie jest przecież bardziej liberalne od prawa polskiego - powiedział Kwaśniewski na środowej konferencji w Sejmie. Wniosek jest taki - przekonywał - że zaufanie, nawet do najbliższych sojuszników, musi być ograniczone. B. prezydent przyznał, że ""pojawiały się obawy co do tego, że placówka, w której są Amerykanie, działa na zasadzie wyłączności"" i może być kłopot z uczciwym informowaniem o tym, co się tam dzieje. - Pojawiała się też obawa, że dyskrecji nie da się długo utrzymać. Zaczęliśmy rozmowy, by zakończyć współpracę pod koniec 2003 roku, i tak się stało - relacjonował. Kwaśniewski powiedział też, że ówczesne polskie władze: on, premier Leszek Miller i szef Agencji Wywiadu Zbigniew Siemiątkowski podjęli decyzje ""wyrażające zgodę na poszukiwanie form pogłębionej współpracy zgodnie z polskim prawem, zgodnie z polską konstytucją, a także zgodnie z ustawą o Agencji Wywiadu"". ""Strona amerykańska zwróciła się do strony polskiej o znalezienie spokojnego miejsca, w którym mogłaby prowadzić działania, które umożliwiłyby skuteczne zyskanie informacji ze strony osób, które deklarowały gotowość współpracy ze stroną amerykańską"" - powiedział b. prezydent. Polskie władze wyraziły zgodę - dodał - proponując stronie amerykańskiej przyjęcie wspólnego memorandum, składającego się z kilkunastu punktów, w którym było ""z całą mocą podkreślone, że osoby, które byłyby w Polsce, mają być traktowane jako jeńcy wojenni, mają być traktowane zgodnie ze wszystkimi prawami, które przysługują im, humanitarnie i co do tego nie może być żadnych wątpliwości"" - powiedział Kwaśniewski. Poinformował, że memorandum to nie zostało jednak przez stronę amerykańską podpisane. - (Amerykanie) tłumaczyli się tym, że wymagałoby to długotrwałych procedur, a czas naglił. Natomiast przyjęli dokument w formule pro memoria, co oznacza, że jakby rozumieją i akceptują treść naszych oczekiwań - powiedział b. prezydent. Kwaśniewski wspominał, że w pierwszych dniach po ataku na Nowy Jork i Waszyngton z 11 września 2001 r. zbierały się sztaby kryzysowe z udziałem jego i innych przedstawicieli ówczesnych polskich władz. Jak mówił, wnioski z tych posiedzeń były dwa: polityczny, że ""świat musi zachować swoją solidarność"" a drugi, praktyczny, że ""trzeba wzmocnić współpracę wywiadowczą na wszystkich szczeblach"". Odnosząc się do pojawiającej się w raporcie kwestii finansowej, Kwaśniewski powiedział, że z jego informacji wynika, że nie była ona związana z ""pogłębioną współpracą wywiadowczą"". Zastrzegł jednocześnie, że jego zdaniem była to forma dozwolonego finansowania zgodna z prawem, m.in. z ustawą o Agencją Wywiadu i ABW. - Te środki były lokowane na oficjalnych kontach i były pod pełną wewnętrzną kontrolą Agencji Wywiadu - podkreślił. B. prezydent twierdził, że nie wiedział, jaka to kwota; odsyłał w tej sprawie po informacje do sejmowej komisji służb specjalnych. - Nie jest to tajemnicą dla sejmowej komisji służb specjalnych, które corocznie była informowana o tej części finansowania i przepływach finansowych, między zaprzyjaźnionymi służbami - zaznaczył b. prezydent. Chodzi o informacje, że CIA przekazało zaczernioną w raporcie kwotę opiewającą na ""miliony dolarów"". W styczniu zeszłego roku ""The Washington Post"" napisał, że Polska miała dostać w 2003 roku od USA 15 milionów dolarów za udostępnienie Amerykanom ośrodka w Starych Kiejkutach. Według raportu Senatu, po otrzymaniu pieniędzy owo państwo było bardziej ""elastyczne"" w odniesieniu do przyjmowania więźniów i daty zamknięcia ośrodka. CIA przyznawało jednak, że więzienie było przepełnione. Czy czujecie się zdradzeni tym, że USA ujawniły raport? - pytali dziennikarze Kwaśniewskiego i obecnego na konferencji Leszka Millera. Politycy odpowiadali, że nie i zwracali uwagę, że bardziej niż swoim samopoczuciem przejmują się tym, że takie zachowanie sojusznika podważa zasady współpracy. Jak mówił Kwaśniewski, raport wskazuje, że oficerowie amerykańscy stosowali metody, które są niedopuszczalne według prawa międzynarodowego i amerykańskiego. Dlatego - podkreślił - oczekuje, że osoby, które nadużyły prawa, które działały niezgodnie z prawem, poniosą konsekwencje w Stanach Zjednoczonych - Po drugie, raport mówi, że ważna agencja amerykańska oszukiwała własnego prezydenta, jest to wydarzenie, które niesie daleko idące konsekwencje, bo obniża wiarygodność amerykańską na wiele lat - ocenił b. prezydent. Jak dodał, Amerykanie - publikując raport - w dużej mierze ""tracą zdolność sojuszniczą"". ""To wszystko, co się dzieje w ostatnich dniach, wzmacnia w wielu miejscach na świecie poczucie o słabości Stanów Zjednoczonych, szczególnie w Moskwie"" - ocenił b. prezydent. Jak dodał, dla Moskwy raport Senatu, to ""niespodziewany, sympatyczny prezent bożonarodzeniowy"". Kwaśniewski zadeklarował, że on i Leszek Miller są do dyspozycji prokuratury, w tym wymiarze, w jakim pozwala im na to natowska tajemnica ""top cosmic secret"". Kwaśniewski i Miller nie odpowiedzieli szczegółowo na pytanie, kto nałożył na nich obowiązek zachowania tajemnicy top cosmic secret. - Pamiętamy tylko tyle, że kiedy rozpoczęliśmy nasze urzędy, wręczono nam tego rodzaju świadectwo - mówił Miller. Były premier Leszek Miller (SLD) przekonywał, że obecna sytuacja jest testem na to, jak politycy rozumieją interes państwa polskiego - czy należy bronić polskich interesów, czy terrorystów. Zauważył, że zagrożenie terrorystyczne, z którego zdaliśmy sobie sprawę po 11 września nie minęło, bo istnieje Państwo Islamskie. W trakcie konferencji prasowej miał miejsce incydent. Poseł TR Jacek Kwiatkowski rzucił w Millera i Kwaśniewskiego banknotem 5-dolarowym. - To symboliczne dolary, za które się sprzedaliście - powiedział. Senat USA opublikował we wtorek streszczenie raportu, w którym ocenia, że program przesłuchań, jaki CIA prowadziła w walce z terroryzmem, był nie tylko niezwykle brutalny, ale też nieskuteczny, a torturowanie wykraczało daleko poza granice prawa. W dokumencie nie padają nazwy państw, które współpracowały z USA i zgodziły się mieć na swym terytorium tajne ośrodki CIA. Nazwy miejsc, w których przetrzymywani byli więźniowie, zakodowano kolorami - ""zielone"", ""niebieskie"" czy ""czarne"" miejsce zatrzymań. Jak mówił w rozmowie z PAP ekspert Human Rights Watch John Sifton, znajdujące się w Polsce tajne więzienie CIA zostało oznaczone w raporcie Senatu o torturach CIA jako ""miejsce niebieskie"".",Aleksander Kwaśniewski,
https://wiadomosci.onet.pl/kraj/kwasniewski-raport-amerykanskiego-senatu-to-doskonaly-prezent-dla-moskwy/tpc43,Kwaśniewski: raport amerykańskiego Senatu to doskonały prezent dla Moskwy,"- Jak mamy ufać państwu, w którym agencja wywiadowcza oszukiwała własnego prezydenta? To doskonały prezent dla Moskwy, która od wielu lat uważa, że należy Zachód przetestować, bo Ameryka jest słaba - pytał na specjalnej konferencji prasowej Aleksander Kwaśniewski. Odniósł się tym samym do raportu amerykańskiego senatu ws. tajnych więzień CIA.","- Wniosek, który płynie z tego raportu jest taki, że do każdego sojusznika powinniśmy stosować zasadę ograniczonego zaufania - mówił podczas konferencji prasowej Aleksander Kwaśniewski, komentując publikację raportu amerykańskiego Senatu dotyczącego tajnych więzień i tortur stosowanych przez CIA. - My wierzyliśmy, że współpracujemy z państwem, które przestrzega najwyższych demokratycznych standardów. Wspólna konferencja Aleksandra Kwaśniewskiego i Leszka Millera, stojących na czele władz Polski w czasie funkcjonowania tajnego więzienia CIA w Kiejkutach. Politycy podkreślili, że strona amerykańska zwróciła się do Polski z prośbą o udostępnienia im miejsca do pracy wywiadowczej. Były prezydent podkreślił, że w treści memorandum, które Amerykanie zaakceptowali, ale go nie podpisali, zaznaczono, że osoby przebywające pod kontrolą CIA na terenie Polski mają być traktowane jako jeńcy wojenni, zgodnie z zachowaniem wszystkich procedur. Aleksander Kwaśniewski podkreślił, że działalność więzienia zakończyła się, gdy polską stronę zaniepokoiło funkcjonowanie placówki na zasadzie wyłączności oraz obawa o to, że w Polsce nie da zbyt długo utrzymać się tej sprawy w dyskrecji. Politycy zaznaczyli, że raport znacząco obniża wiarygodność Stanów Zjednoczonych i stawia w wątpliwym świetle jego zdolność sojuszniczą. Kwaśniewski wspominał, że w pierwszych dniach po ataku na Nowy Jork i Waszyngton z 11 września 2001 r. zbierały się sztaby kryzysowe z udziałem jego i innych przedstawicieli ówczesnych polskich władz. Jak mówił, wnioski z tych posiedzeń były dwa: polityczny, że ""świat musi zachować swoją solidarność"" a drugi, praktyczny, że ""trzeba wzmocnić współpracę wywiadowczą na wszystkich szczeblach"". Rezultatem tego podejścia, które - zaznaczył - było podejściem NATO i Polski, było wzmocnienie współpracy wywiadowczej od września 2001 r. W tym kontekście - mówił - rozpoczęły się dyskusje wywiadu USA, prowadzone także z wywiadem polskim o pogłębieniu współpracy. Kwaśniewski powiedział, że ówczesne polskie władze: on, premier Leszek Miller i szef Agencji Wywiadu Zbigniew Siemiątkowski podjęli decyzje ""wyrażające zgodę na poszukiwanie form tej pogłębionej współpracy zgodnie z polskim prawem, zgodnie z polską konstytucją, a także zgodnie z ustawą o Agencji Wywiadu"". - Strona amerykańska zwróciła się do strony polskiej o znalezienie spokojnego miejsca, w którym mogłaby prowadzić działania, które umożliwiłyby skuteczne zyskanie informacji ze strony osób, które deklarowały gotowość współpracy ze stroną amerykańską - powiedział b. prezydent. Polskie władze wyraziły zgodę - dodał - proponując stronie amerykańskiej przyjęcie wspólnego memorandum, składającego się z kilkunastu punktów, w którym było ""z całą mocą podkreślone, że osoby które byłyby w Polsce, mają być traktowane jako jeńcy wojenny, mają być traktowane zgodnie ze wszystkimi prawami, które przysługują im, humanitarnie i co do tego nie może być żadnych wątpliwości"" - powiedział Kwaśniewski. Podkreślił, że memorandum to nie zostało przez stronę amerykańską podpisane. ""(Amerykanie) tłumaczyli się tym, że wymagałoby to długotrwałych procedur, a czas naglił. Natomiast przyjęli dokument w formule pro memoria, co oznacza, że jakby rozumieją i akceptują treść naszych oczekiwań"" - powiedział b. prezydent.",Aleksander Kwaśniewski,
https://wiadomosci.onet.pl/swiat/kwasniewski-zdradza-co-zaskoczylo-go-w-raporcie-nt-wiezien-cia/yqfed,"Kwaśniewski zdradza, co zaskoczyło go w raporcie nt. więzień CIA","- Ja się na pewno nie spotykałem z szefem CIA, moim partnerem w rozmowach był prezydent G.W. Bush – zapewniał na antenie Radia TOK FM Aleksander Kwaśniewski. Były prezydent odnosił się do publikacji raportu amerykańskiego Senatu dot. tortur w więzieniach CIA. Podkreślił, że w dokumencie zaskoczył go punkt informujący, iż te metody nie przyniosły nic dobrego.","Kwaśniewski komentował kwestię tajnych więzień CIA w Polsce. - Ja się na pewno nie spotykałem z szefem CIA, moim partnerem w rozmowach był prezydent G.W. Bush. Był poruszany temat współpracy wywiadowczej, ale bez szczegółów - mówił były prezydent w TOK FM. Czym w takim razie były ""najwyższe czynniki polityczne""? - Na pewno nie ja, raczej nie Miller - stwierdził Kwaśniewski. - Mnie w tym raporcie zaskoczył inny punkt. Te odrażające metody, których ja nie akceptuję, podobno nie przyniosły nic dobrego. To jest prawdziwa katastrofa CIA, USA i prezydenta Busha – podkreślał. Jak dodał, fakt, że Amerykanie prowadzili ""tę działalność"" w sposób tak zamknięty, budziło zaniepokojenie. - Ta aktywność się zakończyła w związku z tym, że takie były naciski ze strony polskiej – powiedział Kwaśniewski. - Czyli wiedzieliście - stwierdził prowadzący rozmowę Jacek Żakowski. - Nie wiedzieliśmy, ale mieliśmy obawy. Dlatego odbyła się rozmowa w Biały Domu, powiedziałem Bushowi, że ta współpraca powinna być zakończona - przekonywał były prezydent w TOK FM. Senat USA opublikował wczoraj streszczenie swego raportu, w którym ocenia, że program przesłuchań, jaki CIA prowadziła w walce z terroryzmem, był nie tylko niezwykle brutalny, ale też nieskuteczny, a torturowanie wykraczało daleko poza granice prawa. W ujawnionym mającym 525 stron dokumencie, który jest streszczeniem liczącego ponad 6 tys. stron raportu, nie padają nazwy państw, które współpracowały z USA i zgodziły się mieć na swym terytorium tajne ośrodki CIA. Nazwy miejsc, w których przetrzymywani byli więźniowie, zakodowano kolorami - ""zielone"", ""niebieskie"" czy ""czarne"" miejsce zatrzymań. Utajnione pozostały też nazwiska agentów, którzy przeprowadzali brutalne przesłuchania. Prezydent Barack Obama tłumaczył się premier Ewie Kopacz z kłopotów, jakie USA sprawiły Polsce w związku z tajnymi więzieniami CIA – pisze ""Gazeta Wyborcza"". - Doszliśmy do wniosku, na podstawie wcześniej dostępnych informacji, że Polska została oznaczona jako ""miejsce niebieskie"" (DETENTION SITE BLUE) - powiedział prawnik John Sifton z organizacji Human Rights Watch (HRW), która jako pierwsza pisała już w 2005 roku, że tajne więzienia Centralnej Agencji Wywiadowczej (CIA) znajdowały się w Polsce i Rumunii. Jak dodał, w raporcie jest też mowa o miejscach przetrzymywania więźniów CIA w Tajlandii (oznaczone jako zielone), Rumunii (czarne), na Litwie (fioletowe) oraz trzech miejscach w Afganistanie (pomarańczowe, brązowe i kobaltowe). Raport senatorów jest pierwszym dokumentem na temat programu tzw. wzmocnionych technik przesłuchań, który CIA prowadziła w tajnych ośrodkach za granicą, utworzonych w ramach walki z terroryzmem po zamachach z 11 września 2001 r., za prezydentury George'a W. Busha. Raport szczegółowo opisuje techniki, których używali agenci CIA, w tym podtapianie (waterboarding), pozbawianie snu (nawet przez tydzień), utrzymywanie w trudnej pozycji przez długi czas. W raporcie jest też mowa o ""przymusowym karmieniu przez odbyt"" zatrzymanego, który prowadził strajk głodowy, zastosowaniu groźby przemocy seksualnej z użyciem miotły, a nawet groźby egzekucji. Według senatorów te metody wykraczały poza granice prawa, a na stosowanie tych najbardziej agresywnych CIA nigdy nie uzyskała zgody prawników administracji republikańskiego prezydenta Busha. W raporcie jest też m.in. zarzut, że zagraniczny ośrodek zatrzymań CIA, w którym więzień zamarzł na śmierć, przykuty łańcuchem do betonowej podłogi, był obsadzony przez słabo wyszkolonych funkcjonariuszy. Senatorowie wskazali, że CIA wprowadzała w błąd polityków i opinię publiczną, gdyż jej przesłuchania były ""o wiele bardziej brutalne"", niż agencja kiedykolwiek informowała. Raport ujawnia też istnienie wewnętrznego dokumentu przygotowanego przez prawników CIA już w 2002 roku, w którym przyznano, że techniki wykorzystywane przez agencję łamią zakaz stosowania tortur oraz konwencję genewską o prawach człowieka. Senatorowie zakwestionowali też skuteczność programu. Przeanalizowali i podważyli wszystkie wskazywane przez CIA przypadki, gdy rzekomo dzięki zdobytym w brutalnych przesłuchaniach informacjom udało się zapobiec atakom terrorystycznym czy złapać Bin Ladena. Senatorowie doszli do wniosku, że najbardziej brutalne metody nie doprowadziły do zdobycia żadnych kluczowych informacji wywiadowczych, których nie można było uzyskać w toku normalnych przesłuchań. ""Wzmocnione (techniki) przesłuchań"" były nieskuteczne i nigdy nie dostarczyły informacji, które miałyby doprowadzić do udaremnienia ""nieuchronnego zagrożenia terrorystycznego"" - głosi raport. Wskazano też, że przesłuchania CIA ""wielokrotnie dostarczyły nieprawdziwych informacji"", łącznie z taką, że Al-Kaida rekrutowała Afroamerykanów. Dokument informuje ponadto, że spośród 119 więźniów przetrzymywanych przez CIA w tajnych ośrodkach przynajmniej 26 było zatrzymanych w wyniku pomylenia ich tożsamości lub błędów wywiadu. We wnioskach raportu senatorzy oceniają też, że program wzmocnionych przesłuchań CIA ""zaszkodził pozycji Stanów Zjednoczonych na świecie"". Byli szefowie CIA oraz były wiceprezydent Dick Cheney zakwestionowali te wnioski, twierdząc, że metody, jakie stosowali agenci, były absolutnie uzasadnione. Raport senackiej komisji ds. wywiadu został ukończony i przyjęty przy sprzeciwie Republikanów już w grudniu 2012 roku. Senatorowie pracowali nad nim kilka lat, analizując kilka milionów dokumentów, w tym meldunków wywiadowczych, e-maili i innych zapisów. To pierwszy raport, którego celem było zbadanie faktycznego znaczenia programu CIA dla zdobywania ważnych informacji wywiadowczych. Przeciwko powstaniu raportu od samego początku byli Republikanie. Nie uczestniczyli w pracach nad nim i większość z nich głosowała przeciwko, gdy w kwietniu br. senacka komisja opowiedziała się w głosowaniu za odtajnieniem streszczenia oraz wniosków raportu. Opóźnienie publikacji raportu wynikało głównie ze sporów między senatorami a kierownictwem CIA. Dopiero w ostatnich dniach senatorowie porozumieli się z Białym Domem w sprawie ostatnich zmian redakcyjnych, których wprowadzenia domagała się CIA, by zapewnić, że odtajnienie i udostępnienie opinii publicznej dokumentu odbędzie się bez szkody dla bezpieczeństwa narodowego. Szefowie CIA zażądali nawet usunięcia pseudonimów opisywanych w raporcie agentów, którzy brali udział w brutalnych przesłuchaniach, by wykluczyć, że mogliby zostać zidentyfikowani. Biały Dom od początku zapewniał, że Barack Obama jest zwolennikiem publikacji. Obama już w sierpniu przyznał, że torturowanie przez CIA podejrzanych o terroryzm było błędem. ""Robiliśmy rzeczy, które były niezgodne z naszymi wartościami. Torturowaliśmy niektórych ludzi"" - powiedział. Prezydent starał się jednak usprawiedliwić działania CIA, mówiąc, że błędy wynikały z ogromnej presji, jaką odczuwały służby, starając się zapobiec kolejnemu atakowi terrorystycznemu. Natychmiast po objęciu urzędu prezydenta w 2009 roku Obama przerwał kontrowersyjny program CIA. Nikt jednak nigdy nie został pociągnięty do odpowiedzialności za jego funkcjonowanie.",Aleksander Kwaśniewski,
https://wiadomosci.onet.pl/tylko-w-onecie/dariusz-jonski-olejniczak-jak-kwasniewski-w-1995-r/9y0me,Dariusz Joński: Olejniczak jak Kwaśniewski w 1995 r.,"- Stoimy przed wyborem kandydata centrolewicy na prezydenta Polski. Mam nadzieję, że będzie to Wojciech Olejniczak, który ma predyspozycje takie jak Aleksander Kwaśniewski. W 1995 r., Kwaśniewski kandydował na prezydenta, a jego kontrkandydatem był Lech Wałęsa - ikona ""Solidarności"" znana na całym świecie - a mimo to udało się wygrać - mówi Onetowi poseł Dariusz Joński, rzecznik SLD.","- To ostatnia walka Millera i on doskonale wie, że jego odejście będzie na amen - ocenia prof. Kazimierz Kik Prof. Kazimierz Kik bije w SLD. Zabolało? Rozumiem, że prof. Kik próbuje naśladować premiera Leszka Millera w bon motach, ale zwyczajnie nie trafia. Kiedy czytam jego wypowiedzi nt. lewicy, to dochodzę do wniosku, że profesor sam czuje się niepotrzebny. Bo? Wielokrotnie bez powodzenia kandydował na posła i na radnego. Rozumiem, że czuje się sfrustrowany, ale nie musi tej frustracji przelewać na nas. SLD to Titanic - mówi prof. Kik. Racja? Absolutnie nie. W tej chwili stoimy przed wyborem kandydata na prezydenta Polski - kandydata centrolewicy. Mam nadzieję, że będzie to Wojciech Olejniczak, który ma predyspozycje takie jak Aleksander Kwaśniewski. W 1995 r., Kwaśniewski kandydował na urząd prezydenta, a jego kontrkandydatem był Lech Wałęsa - ikona ""Solidarności"" znana na całym świecie - a mimo to udało się wygrać. Tak teraz uważam, że Wojciech Olejniczak, który był posłem, europosłem, szefem partii, wicemarszałkiem Sejmu, ministrem, liderem Lewicy i Demokratów (co dziś może mu pomóc) jest w stanie zrobić wielką niespodziankę i wejść do II tury. A Olejniczak wie o tym, że jest poważnie rozważany? Tak. Zgodził się na to, aby brać go pod uwagę? Tak. Zgodził się, żeby omawiano jego nazwisko i już rozmawialiśmy o nim na posiedzeniu zarządu partii, a w sobotę będziemy rozmawiać także w szerszym gronie Rady Krajowej. Najprawdopodobniej już wtedy podejmiemy decyzję. Na 99 proc. Olejniczak? Kiedy rozmawiam z koleżankami i kolegami, to najczęściej wymieniane jest to właśnie nazwisko. Myślę zatem, że jeśli tylko Wojtek się zgodzi, to będzie najlepszym kandydatem - jestem przekonany, że tak właśnie będzie. Olejniczak w połowie grudnia wraca z USA, gdzie miał przerwę na pracę na uniwersytecie w Georgetown. Obok dwóch kandydatów, którzy prezentują prawicowe poglądy - bo prezydent Bronisław Komorowski to raczej konserwatywna część PO, a Andrzej Duda jest twarzą IV RP - to właśnie kandydat centrolewicy będzie miał ogromną szansę powalczyć o wejście do II tury. A wtedy już wszystko może się zdarzyć. Zatem już za kilka dni najpewniej to Olejniczak kandydatem SLD na prezydenta. Czasu mało, a chcemy zrobić potężną kampanię, by pokazać nową twarz polskiej polityki. Wybór kandydata na prezydenta, to jedno. A refleksje i rozliczenia po wyborach samorządowych, to rzecz druga. Czy na agendzie SLD jest zmiana kierownictwa? Nikt, ale to nikt na posiedzeniu zarządu nie podważał przywództwa kogokolwiek z prezydium partii. W wyborach bezpośrednich lewica zresztą wciąż wypada dobrze - tuż za PO. Oczywiście dokonujemy analizy i zastanawiamy się, dlaczego w jednych miastach - jak np. Dąbrowa Górnicza, Częstochowa, Chełm, Łódź, Poznań - SLD ma dobre wyniki, a w wyborach do sejmików mamy je niesatysfakcjonujące. Chcemy jak najszybciej wyciągnąć wnioski i będziemy przygotowywać zmiany. Jakie? Chodzi o sposób komunikowania się ze społeczeństwem - trzeba być bardzo blisko. W ogóle politycy często rozmawiają z wyborcami wyłącznie przez szkło, które trzeba teraz zbić. Chcemy użyć wszelkich metod, aby dotrzeć jak najbliżej wyborców. O tym właśnie będzie mówił premier Leszek Miller w sobotę na posiedzeniu Rady Krajowej. Czyli parlamentarzyści i działacze w regionach będą organizować masę spotkań z ludźmi? Na pewno - w tym zresztą jesteśmy dobrzy. Jednak nie wszyscy chcą rozmawiać na ulicy, więc korzystamy też z narzędzi w internecie. Wydaje się, że to już jest ten czas, w którym polityka może być w sposób przyjazny prowadzona w sieci - i to jest nasz nowy projekt. Ma Pan pewność, że w 2015 r. w czasie wyborów parlamentarnych SLD zapewni sobie miejsce w Sejmie? Przekroczy 5-proc. próg wyborczy? Jestem nie tylko pewny, ale też przekonany, że potencjał lewicy w Polsce jest bardzo duży. Chodzi więc tylko o impuls, by ludzie poszli i zagłosowali. Aby do tego zachęcić, musimy pokazać nasz program i kandydatów. Dlatego też kampanię do Sejmu rozpoczniemy razem z wyborami na prezydenta. Nie będzie w tym roku żadnych wakacji i ferii - w SLD jest pełna mobilizacja, aby uzyskać w wyborach prezydenckich i parlamentarnych jak najlepszy wynik. Prof. Kik nie jest skłonny cokolwiek postawić na to, że SLD w ogóle wejdzie do przyszłego Sejmu. A Pan? Prof. Kik już tyle razy sam gdzieś kandydował, że nie dziwię mu się, że teraz nie chce stawiać ani złotówki - ani raz w ostatnich latach przecież nie udało mu się dostać gdziekolwiek. Faktycznie paleta funkcji, które chciał pełnić, ale mu się nie udało, jest szeroka. Kiedy zatem prof. Kik mówi, że coś się nie uda, to jestem przekonany, że będzie dokładnie odwrotnie.",Wojciech Olejniczak i Aleksander Kwaśniewski,
https://wiadomosci.onet.pl/kraj/kwasniewski-jesli-ukraina-potrzebowalaby-doradcow-nie-odmowilbym-wsparcia/b2zl0,"Kwaśniewski: jeśli Ukraina potrzebowałaby doradców, nie odmówiłbym wsparcia","Jeżeli władze Ukrainy chciałyby stworzyć międzynarodową grupę doradczą, to nie odmówiłbym wsparcia - powiedział w sobotę były prezydent Aleksander Kwaśniewski. Zdementował jednak doniesienia, jakoby miałby zostać wicepremierem rządu w Kijowie.","W piątek premier Ukrainy Arsenij Jaceniuk zaproponował kandydatury ministrów, których chciałby widzieć w swoim gabinecie, tworzonym po październikowych wyborach parlamentarnych. Zaproponował też stworzenie funkcji wicepremiera ds. integracji europejskiej i powiedział, że stanowisko to powinien objąć cudzoziemiec. - Sądzę, że na to stanowisko można by zaprosić jednego z europejskich liderów, ale o tym poinformuję po zakończeniu rozmów - powiedział Jaceniuk. Jak dodał, chodzi mu o ""tych liderów, którzy doprowadzili kraje europejskie do członkostwa w UE"". Media natychmiast wytknęły premierowi, że zgodnie z prawem w rządzie nie może pracować osoba, która nie ma ukraińskiego obywatelstwa. Rosyjska agencja TASS spekulowała natomiast, że może chodzić o byłego prezydenta RP Aleksandra Kwaśniewskiego. TASS powoływał się na niewymienionych z nazwiska deputowanych ukraińskiej Rady Najwyższej. Media na Ukrainie nie podejmują tego tematu. Pytany o te doniesienia, Kwaśniewski powiedział w sobotę, że nikt z nim o żadnej tego typu koncepcji nie rozmawiał. - O niczym takim nie słyszałem i nie traktuję tego poważnie - podkreślił. Dodał, że traktuje to trochę jak urodzinowy żart. W sobotę Kwaśniewski kończy bowiem 60 lat. - Wydaje mi się, że nawet z konstytucyjnego powodu to nie jest możliwe. Nie wyobrażam sobie, żeby cudzoziemiec, a nie obywatel Ukrainy, mógł być członkiem rządu ukraińskiego i konstytucyjnie odpowiadać przed np. trybunałami w Ukrainie - mówił były prezydent. Ustawa o Radzie Ministrów Ukrainy mówi, że jej członkiem może być obywatel tego kraju, który posiada prawo wyborcze, wyższe wykształcenie i włada językiem ukraińskim. W rządzie nie może zasiadać osoba skazana wyrokiem sądowym, ani ukarana w ciągu ostatniego roku za korupcję. Członek rządu nie na prawa łączyć swej pracy z działaniami, które przynoszą mu inne dochody. Kwaśniewski zapewnił, że jest gotów doradzać rządowi w Kijowie. - Jeżeli władze Ukrainy chciałyby stworzyć taką silną grupę doradczą międzynarodową, ale doradczą, to sam bym nie odmówił wsparcia i myślę, że znalazłoby się wielu wybitnych polityków europejskich, którzy chętnie w tym momencie Ukrainie by pomogli - powiedział Kwaśniewski. Przyznał, że nie ma wątpliwości, iż prezydent Rosji Władimir Putin realizuje swoją agresywną koncepcję, która polega na objęciu Ukrainy rosyjską strefą wpływów przy użyciu metod militarnych, gospodarczych i propagandowych. - Ale pamiętajmy, żeby rozwiązać problem, potrzebny jest dialog, a do dialogu z Rosją potrzebny jest prezydent tego kraju, który nie dość, że formalnie ma tę pozycję, to jeszcze ma ogromną popularność - zwrócił uwagę b. prezydent. Dodał, że nie zgadzając się z polityką Putina, trzeba utrzymać kanały dialogu z Rosją i z jej prezydentem. Kwaśniewski mówił też, że Polska musi podtrzymywać aktywną politykę ws. Ukrainy. Ocenił, że to dobrze, iż UE reaguje w sposób solidarny, bowiem niełatwo było tę solidarność uzyskać; stosunek do sprawy ukraińskiej - jak tłumaczył b. prezydent - jest w Europie różny, są kraje wyczulone, jak Polska, i są kraje dość obojętne. W związku z niedzielnymi wyborami samorządowymi dziennikarze pytali Kwaśniewskiego, czy nadal potrzebna jest cisza wyborcza. Były prezydent odpowiedział twierdząco. - Ja np. przed wyborami, jak jest ten dzień, kiedy już nie słyszę tych kłótni, nie słyszę argumentów, czuję się lepiej. To, myślę, uspakaja i taka chwilka refleksji nikomu nie zaszkodzi, żeby jutro, w niedzielę pójść do wyborów już będąc świeżym, a nie oblepionym jakimiś ulotkami czy błotem, które z takich kampanii płynie. Ja bym tak łatwo z ciszy wyborczej nie rezygnował - ocenił.",,
https://wiadomosci.onet.pl/kraj/byly-prezydent-aleksander-kwasniewski-swietuje-60-urodziny/f5svs,Były prezydent Aleksander Kwaśniewski świętuje 60. urodziny,"Ostatnie 25 lat było udane, ale nic nie jest raz na zawsze. Stoimy przed wyzwaniami, które nie są proste - mówił kończący w sobotę 60 lat b.prezydent Aleksander Kwaśniewski na konferencji ""Europa-wczoraj, dziś i jutro"" z udziałem m.in. b.prezydentów z Europy i b.premierów z Polski.","Konferencję zorganizowano w Warszawie z okazji dziesięciolecia istnienia założonej przez Kwaśniewskiego fundacji ""Amicus Europae"" oraz 60. urodzin fundatora. Były prezydent odbierał życzenia i prezenty. Goście, wśród nich wielu dawnych dostojników z Polski i Europy, zgotowali mu m.in. owację na stojąco. - To jest ważne 25 lat, które minęło, a dla mnie to jest szczególnie ważne, bo na te 25 lat, 10 lat to jest moja prezydentura, to jest niemalże połowa pakietu - mówił Kwaśniewski w inaugurującym konferencję przemówieniu, nawiązując do ćwierćwiecza, które minęło od częściowo demokratycznych wyborów w 1989 r. Były prezydent ocenił, że był to na pewno najbardziej udany okres w nowożytnej historii Polski. - I mówię to z pełną świadomością również niedostatków, pomyłek, błędów, które popełnialiśmy – powiedział Kwaśniewski. Dodał, że istotnym wytłumaczeniem tych niedociągnięć jest fakt, że przemiany po 1989 r. były pionierską pracą, gdyż nie było wiadomo, jak przejść od socjalizmu do kapitalizmu i z systemu niedemokratycznego do demokratycznego. Jako kamienie milowe ostatnich 25 lat Kwaśniewski wymienił Okrągły Stół, konstytucję z 1997 r., wejście do NATO w 1999 r. i do UE w 2004 r., a także rolę Polski w regionie i bycie ""eksporterem stabilności"" oraz procesy pojednania z Niemcami, Ukrainą i Izraelem. Kwaśniewski, który był m.in. przewodniczącym komisji konstytucyjnej, zaznaczył, że stabilność konstytucji jest warunkiem budowania kultury prawnej, która jest wartością samą w sobie. Natomiast przy okazji NATO były prezydent podkreślił, że nie ma i nie powinno być żadnych podstaw, aby kwestionować gwarancje sojusznicze oraz wagę i skuteczność art. 5 traktatu waszyngtońskiego, który mówi o wspólnej obronie. - Jeżeli sami sobie wyrwiemy ten argument, który mamy, czyli polską obecność w NATO i wszystkie sojusznicze zobowiązania, które z tego płyną, możemy znaleźć się w bardzo dramatycznej sytuacji – przestrzegał. - Te 25 lat było udane, ale nic nie jest raz na zawsze. Stoimy przed wyzwaniami, które nie są proste – powiedział Kwaśniewski. Powołując się na opracowanie World Economic Forum, dodał, że trzema głównymi problemami Europy będą: uruchomienie wzrostu i innowacyjności, zmniejszenie bezrobocia młodych oraz ewidentny konflikt rosyjsko-europejski. Były prezydent mówił też, że warto zastanowić się, co dalej z Polską i na ile rezerwy, którymi dysponowaliśmy, są jeszcze do użycia, a na ile musimy wejść w nowy etap modernizacji dotyczący przede wszystkim demokracji i życia społecznego. - Co zrobić, żeby społeczeństwo obywatelskie, które jutro będzie miało głos – i obawiam się, że to będzie głos na poziomie 40 proc., w większym stopniu było gotowe brać na siebie odpowiedzialność – powiedział Kwaśniewski, odnosząc się do niedzielnych wyborów samorządowych. Obecny szef Kancelarii Prezydenta Jacek Michałowski mówił, że ostatnie 25 lat to jeden z najlepszych okresów w historii Polski. Podkreślił, że ten sukces to zasługa ludzi ""S"", Jana Pawła II, rządu Tadeusza Mazowieckiego i wszystkich kolejnych, wszystkich premierów III RP i wszystkich prezydentów oraz zasługa ""mądrego kompromisu Okrągłego Stołu"". - Chciałem w imieniu Kancelarii Prezydenta Rzeczypospolitej Polskiej, której jestem szefem od ponad czterech lat, bardzo serdeczne życzenia panu prezydentowi złożyć od wszystkich pracowników, a szczególnie tych, którzy te ""aleksandryjskie"" czasy w kancelarii dobrze pamiętają i bardzo dobrze wspominają"" - powiedział Michałowski. Poinformował też, że w piątek wieczorem prezydent Bronisław Komorowski osobiście złożył życzenia jubilatowi i spotkał się z honorowymi gośćmi konferencji. Wśród zaproszonych mówców znalazło się kilkunastu byłych liderów państw i rządów z Europy. Podczas pierwszego panelu o przebiegu transformacji ustrojowej w swoich krajach mówili byli prezydenci Albanii - Alfred Moisiu, Rumunii - Emil Constantinescu, Słowacji - Rudolf Schuster, Słowenii - Milan Kuczan i Ukrainy - Leonid Kuczma. W dalszej części konferencji ""Europa-wczoraj, dziś i jutro. Społeczeństwa, instytucje i porządek prawny"" o przyszłości porządku europejskiego dyskutować mieli m.in. b. przewodniczący Parlamentu Europejskiego Pat Cox, b. przewodniczący Komisji Europejskiej i b. premier Włoch Romano Prodi, b. kanclerz Austrii Alfred Gusenbauer i b. prezydent Szwajcarii Joseph Deiss. Z kolei w ostatnim panelu nt. przyszłości Polski mają się spotkać byli premierzy Marek Belka, Jerzy Buzek, Włodzimierz Cimoszewicz, Kazimierz Marcinkiewicz, Leszek Miller i Józef Oleksy.",,
https://wiadomosci.onet.pl/kraj/aleksander-kwasniewski-putin-sie-myli/1d7m6,Aleksander Kwaśniewski: Putin się myli,"- Jesteśmy w newralgicznym punkcie - mówi o sytuacji społecznej na Ukrainie Aleksander Kwaśniewski. Były prezydent ostrzega również przed buntem przeciwko władzy w Kijowie, która decydując się na przeprowadzenia wyborów, ""zrobiła rzecz ryzykowną"". Kwaśniewski w wywiadzie dla ""Gazety Wyborczej"" ocenia także ostatnie wystąpienie Putina, które według niego było najbardziej antyeuropejskie w całej historii.","- Jeśli chodzi o czynnik społeczny, to jesteśmy w newralgicznym punkcie - mówi w wywiadzie dla ""Gazety Wyborczej"" Aleksander Kwaśniewski. Jak dodaje były prezydent, ""Putin gra na to, że nagromadzenie kłopotów, kontynuowanie destabilizacji, do tego zima, która nie wiadomo, jaka będzie i co może przynieść, to wszystko razem wywoła coraz więcej zniechęcenia i frustracji, które mogą się z czasem przerodzić w bunt przeciwko władzy i będzie skutkowało odrzuceniem ambicji europejskich"". Jednak, według byłego polityka, ""Putin się myli"". - To, co on robi przez ostatnie miesiące, niezwykle wzmocniło w Ukraińcach ducha niepodległości i suwerenności. Bardzo wielu Ukraińców, także tych prorosyjskich, poczuło się upokorzonych - dodaje. - Rosja nie docenia tego, jak bardzo suwerenność Ukrainy może się okazać wartością ważną dla znaczącej części społeczeństwa ukraińskiego, i ona może usprawiedliwiać wszystkie wyrzeczenia, które dziś to społeczeństwo ponosi - ocenia. Kwaśniewski komentuje również niedawno przeprowadzone wybory na Ukrainie. - Zrobili rzecz ryzykowną, ale - jak widać - udaną, czyli przyspieszone wybory parlamentarne. I w tej chwili jest możliwość, by te konieczne reformy, z których akurat zdają sobie sprawę, przeprowadzić - zaznacza. Pytany z kolei o to, czy wynik wyborów zmieni strategię Władimira Putina, odpowiada, że jest pesymistą. - Wystąpienie Putina na konferencji wałdajskiej sprzed kilku dni było najostrzejsze, jeśli chodzi o jego antyeuropejskość i antyamerykańskość w całej jego historii. A on jest w tym szczery. Obarczył odpowiedzialnością za konflikt na Ukrainie Zachód i powiedział, że to nie ostatni konflikt, który jest efektem polityki Zachodu. Kwaśniewski zaznacza, że są to ""nieprawdziwe bałamutnie"", które jednak pokazują, że nie ma na stole żadnej oferty dialogu. - Świadczy też o tym deklaracja, że Rosja uzna wyniki wyborów w separatystycznych regionach, co jest dowodem planu stałego destabilizowania Ukrainy - dodaje były prezydent.",Aleksander Kwaśniewski,
https://wiadomosci.onet.pl/swiat/kwasniewski-wynik-wyborow-pozwoli-stworzyc-silna-koalicje-proeuropejska/xeegp,Kwaśniewski: wynik wyborów pozwoli stworzyć silną koalicję proeuropejską,"Wyniki wyborów są dobre dla Ukrainy, bo dają możliwość stworzenia silnej koalicji proeuropejskiej – ocenił Aleksander Kwaśniewski. Według b. prezydenta obecność w parlamencie ""resztek Partii Regionów, Swobody i Batkiwszczyny będzie legitymizowała ukraiński parlamentaryzm"". Według Kwaśniewskiego jedną z niespodzianek jest słabszy od spodziewanego wynik Bloku Prezydenckiego Petra Poroszenki.","Prezydencki Blok Petra Poroszenki odniósł zwycięstwo w zakończonych w niedzielę wieczorem wcześniejszych wyborach parlamentarnych na Ukrainie. Według Narodowego Exit-poll uzyskał on 23 proc. głosów. Drugie miejsce zajął w wyborach Front Ludowy premiera Arsenija Jaceniuka (21,3 proc.), a trzecie Samopomicz (Samopomoc) mera Lwowa Andrija Sadowego (13,2 proc.). Do Rady Najwyższej Ukrainy wejdzie też ugrupowanie politycznych sojuszników zbiegłego w lutym z kraju b. prezydenta Wiktora Janukowycza. Blok Opozycyjny zdobył 7,6 proc. poparcia i zajął czwarte miejsce. Kolejne miejsca zajęły: Radykalna Partia Ołeha Laszki (6,4 proc.), nacjonalistyczna Swoboda (6,3 proc.) oraz Batkiwszczyna b. premier Julii Tymoszenko (5,6 proc.). Kwaśniewski ocenił, że zaskakująco dobry wynik uzyskał Front Ludowy Jaceniuka, natomiast zaskakująco słaby - Partia Radykalna. Według Kwaśniewskiego jedną z niespodzianek jest również słabszy od spodziewanego wynik Bloku Prezydenckiego Petra Poroszenki, choć – jak dodał – jest to wciąż wynik ""na dobrym poziomie"". - To pokazuje, że szybko w tak trudnych warunkach, jak na Ukrainie zużywają się autorytety. W stosunku do wyborów prezydenckich Poroszenko uzyskał mniej głosów - zauważył b. prezydent. W majowych wyborach prezydenckich Poroszenko zdobył 54,70 proc. poparcia. Zdaniem Kwaśniewskiego, wyniki wyborów parlamentarnych są dobre dla Ukrainy. - Dają możliwość stworzenia silnej koalicji proeuropejskiej. Z drugiej strony obecność w parlamencie resztek Partii Regionów, Swobody i Batkiwszczyny będzie legitymizowała ukraiński parlamentaryzm - podsumował Kwaśniewski. Rezultat głosowania – jego zdaniem – pokazuje też, że partie nacjonalistyczne nie należą na Ukrainie do głównego nurtu. - Te opowieści o faszystach, o banderowcach trzeba zweryfikować o ten wynik - podkreślił. - Sondażowe wyniki wyborów na Ukrainie wskazują, że Arsenij Jaceniuk zostanie premierem nowego rządu oraz że kończy się epoka Batkwiszczyny i Swobody - mówi prof. Jan Malicki ze Studium Europy Wschodniej Uniwersytetu Warszawskiego. Zdaniem Malickiego sukces wyborczy partii Jaceniuka jest ogromnym zaskoczeniem. - Nie wyobrażam sobie, by ktoś, kto startował jako premier i zdobył tak duże poparcie, nie stanął na czele nowego rządu - powiedział Malicki. Według eksperta wyniki wyborów oznaczają także, że kończy się ""długa epoka Batkwiszczyny i krótka epoka Swobody"". Nacjonalistyczna Swoboda zdobyła 6,3 proc. a Batkiwszczyna b. premier Julii Tymoszenko 5,6 proc. ""Te wyniki nie dają mandatu, które pozwoliłyby czegokolwiek żądać. Te partie będą próbowały jedynie przeszkadzać"" - ocenił. Malicki uważa, że jeśli koalicja rządowa powstanie z udziałem Samopomocy mera Lwowa Andrija Sadowego, to taki układ pozwoli na przeprowadzenie reform. Ekspert uważa, że zwycięstwo Poroszenki i Jaceniuka oznacza zielone światło do reform. Jak mówił, dla Ukrainy kluczowe są obrona kraju przed inwazją a także reformy: finansów, gospodarki, samorządowa i walka z korupcją. - Społeczeństwo ukraińskie wybrało kurs na partie rozsądku i pewnego umiarkowania państwowego. Odrzucono Swobodę. Odrzucono Laszkę i Batkiwszczynę i oczywiście partię Janukowycza. Powiedziałbym, że postawiono na umiarkowane partie państwowe oferujące przemianę państwa - ocenił. Jak dodał, jest umiarkowanym optymistą w kwestii zburzenia układu oligarchicznego na Ukrainie. - Sam prezydent jest byłym wielkim oligarchą. Kilku oligarchów kieruje wielkimi regionami kraju. To by wymagało odsunięcia całej elity władzy lub szybkiego wprowadzenia ustaw samorządowych, które całkowicie przebudują strukturę zarządzania państwem - dodał.",Aleksander Kwaśniewski,
https://wiadomosci.onet.pl/swiat/kwasniewski-konieczna-wspolna-polityka-energetyczna-ue-i-usa/x038k,Kwaśniewski: konieczna wspólna polityka energetyczna UE i USA,"Były prezydent Aleksander Kwaśniewski uważa, że skutecznym przeciwstawieniem się przeciwko polityce Rosji wobec Ukrainy może być wspólna polityka energetyczna Unii Europejskiej i Stanów Zjednoczonych. Prognozuje, że kryzys ukraiński będzie długotrwały.","- Dzisiaj można byłoby poprzez gaz łupkowy ze Stanów Zjednoczonych, poprzez dywersyfikację dostaw z Bliskiego Wschodu, a także z Norwegii, doprowadzić po pierwsze większego uniezależnienia naszych państw od dostaw rosyjskich, a po drugie - co ma już miejsce - do wpływania na obniżenie ceny ropy - powiedział w sobotę Kwaśniewski na wykładzie w Wyższej Szkle Gospodarki w Bydgoszczy. Podkreślił, że ""budżet rosyjski jest skonstruowany na poziomie oczekiwanej ceny za baryłkę ropy na poziomie w granicach 100 dolarów"". - Gdyby tego rodzaju polityka wspólna chociażby została zapowiedziana, bo w sensie technicznym na jej realizację trzeba czasu, to moim zdaniem byłby to pierwszy i jedyny element, który mógłby nieco politykę czy strategię Rosji zmienić - argumentował były prezydent. Kwaśniewski wskazał, że solidarność UE wobec Rosji i sankcje skierowane przeciwko Rosji są niewystarczające. - Sankcje, które z natury rzeczy mają obosieczny charakter, są dokuczliwe i uciążliwe, ale pozwalają (Rosji) przeciwstawiać kłopoty gospodarcze w samej Moskwie jako rezultat sankcji zewnętrznych. Poza tym sankcje będą wywoływać coraz większe niezadowolenie po naszej, europejskiej stronie - argumentował. W opinii Kwaśniewskiego dla prezydenta Rosji Władimira Putina Ukraina jest kluczowym elementem koncepcji budowania strefy wpływów i pozycji supermocarstwa. - Czy jest to do osiągnięcia? Niestety, tak. Nie metodami militarnymi, bo te się wyczerpały, ale metodami permanentnej destabilizacji. Jest to wystarczające w tym momencie. Wyczerpane społeczeństwo ukraińskie, pozbawione ogrzewania i gazu, niemogące eksportować na rynek rosyjski, wielka propaganda, która się toczy, to wszystko może doprowadzić do tego, że ten scenariusz jest możliwy - mówił były prezydent. Kwaśniewski zwrócił uwagę, że Putin ma bardzo dużo czasu na realizację planów - cztery lata obecnej kadencji i możliwe sześć lat przyszłej kadencji. Były prezydent, pytany o prognozę sytuacji na Ukrainie w najbliższym czasie powiedział, że nie spodziewa się działań militarnych, a rozejm będzie generalnie utrzymywany, chociaż może być zakłócany przez obie strony. - Rozejm na pewno będzie utrzymywany do wyborów parlamentarnych, które mają być pod koniec października. Wybory parlamentarne stworzą jakąś nową sytuację. Ona może być korzystna, tzn. prezydent Petro Poroszenko uzyska większość w parlamencie, będzie mógł zbudować stabilny rząd i podjąć reformy, które są niezbędne, albo okaże się, że większość jest trudno zdobyć, co oczywiście będzie wpływało na destabilizację Ukrainy - prognozował Kwaśniewski. Podkreślił, że Rosja będzie destabilizowała sytuację na Ukrainie, a akcent przeniesie się ze strefy militarnej na ekonomiczną.",,
https://wiadomosci.onet.pl/kraj/kwasniewski-priorytetem-rzadu-kopacz-zwyciestwo-w-wyborach-w-2015-r/tt0cf,Kwaśniewski: priorytetem rządu Kopacz zwycięstwo w wyborach w 2015 r.,"Były prezydent Aleksander Kwaśniewski powiedział, że zasadniczym priorytetem rządu Ewy Kopacz będzie wygranie wyborów w 2015 r. - Nie mam żadnych złudzeń - podkreślał. Pozytywnie ocenił jej expose w części odnoszącej się do konfliktu na Ukrainie.","To było nadspodziewanie dobre expose. Być może dlatego, że niewiele spodziewaliśmy się po wizerunkowej wpadce z prezentacji ministrów. Być może dlatego, że na dzisiejsze wystąpienie pracował cały zespół ekspertów. Było konkretnie i zdecydowanie. - Ja nie mam żadnych złudzeń. Ten rząd ma tak naprawdę jeden zasadniczy priorytet, to jest wygrać wybory w 2015 r. Nie mam też żadnych wątpliwości, że większość działań będzie temu podporządkowana, zarówno działań legislacyjnych, jak i działań gospodarczych i pijarowskich - podkreślił Kwaśniewski na konferencji prasowej w Bydgoszczy. Zaznaczył, że nie jest to zarzut, bo nie ma partii na świecie, która nie troszczyłaby się o wynik wyborów. Przyznał, że moment, w którym premier Kopacz rozpoczyna działalność, nie jest łatwy. - (Moment) nie jest łatwy przede wszystkim ze względu na kryzys ukraiński. Nie jest łatwy również względu na to, że UE będzie miała nową obsadę instytucjonalną, więc trzeba bardzo szybko wejść w dialog z Jean-Claude Junckerem (przewodniczącym Komisji Europejskiej - red.). Może z Donaldem Tuskiem mniej, bo sądzę, że tutaj nie będzie wielkiego problemu na początku - mówił były prezydent. Dodał, że w kraju rozegra się też ostra walka wewnętrzna. - Tak jak Platforma chce wygrać wybory 2015 r., to taką samą albo większą determinację ma PiS żeby wygrać wybory. Chociażby ze względu na wiek, to mogą być ostatnie wybory tak ważne dla prezes partii Jarosława Kaczyńskiego - ocenił. Kwaśniewski zaznaczył, że nie neguje obietnic i projektów nowego rządu sięgających dalszych lat, np. 2018 i 2019, ale wszystkie po wyborach w przyszłym rok będą musiałby być przejrzane. Były prezydent nie chciał szczegółowo odnosić się do expose Kopacz, gdyż w czasie jego wygłaszania był w Ameryce i zna je tylko z relacji w internecie. Jednak pozytywnie ocenił część wystąpienia premier w kwestii Ukrainy. - To, co w expose powiedziała premier jest stanowiskiem słusznym. To znaczy będziemy wpływać na politykę europejską, żeby pomóc europejskim aspiracjom Ukrainy, żeby zmitygować Federację Rosyjską, aby jednocześnie możliwości dialogu nie zostały zaprzepaszczone. Trzeba pamiętać, że nawet w największych konfliktach to droga dialogu musi być jakoś tam chroniona - mówił Kwaśniewski. Były prezydent podkreślił, że Polska od 23 lat prowadzi aktywną politykę wobec Ukrainy w zakresie wspierania suwerenności ukraińskiej i oddziaływania na politykę europejską. - Jeżeli to będzie kontynuować pani premier i minister spraw zagranicznych, to będzie dobrze - podkreślił. Kwaśniewski w sobotę w Bydgoszczy uczestniczył w inauguracji roku akademickiego w Wyższej Szkole Gospodarki.",Ewa Kopacz,
https://wiadomosci.onet.pl/kwasniewski-byloby-fatalnie-gdybysmy-zmienili-polityke-wobec-ukrainy/wc6dh,"Kwaśniewski: byłoby fatalnie, gdybyśmy zmienili politykę wobec Ukrainy","- Nie ma powodu, by nasza wieloletnia postawa wobec Ukrainy nie była kontynuowana. Byłoby fatalnie, gdybyśmy tę politykę zmienili – powiedział w ""Kropce nad i"" Aleksander Kwaśniewski, odnosząc się do sytuacji u naszego wschodniego sąsiada. - Jeśli Polacy umyją ręce, to dla Ukrainy oznacza najczarniejszy scenariusz - dodaje.","- ""Wojna hybrydowa"" to nic nowego, według takiego scenariusza przebiegała większość konfliktów w historii świata. W 1939 roku mieliśmy do czynienia ze ""śmieszną wojną"", gdy celem była tylko Warszawa. Zachód obudził się za późno, a dziś jest podobnie, jeśli chodzi o bagatelizowanie konfliktu na Ukrainie - ostrzegł gen. Roman Polko w rozmowie z Onetem. Były prezydent powiedział, że ""Ukraińcy mieli liczne dowody na to, że Polska jest krajem, który solidaryzuje się z nimi"". - Jeśli Polacy umywają ręce, to dla Ukrainy oznacza najczarniejszy scenariusz. Ten niepokój panujący wśród wielu ludzi na Ukrainie należałoby rozproszyć. Nie ma powodu, by nasza wieloletnia postawa wobec Ukrainy nie była kontynuowana. Byłoby fatalnie, gdybyśmy tę politykę zmienili – podkreślił Kwaśniewski. I zaznaczył, że ""Ukraina dysponuje bardzo ograniczonym arsenałem"". – Ukraińcy przekonali się, że zasobami militarnymi nie wygrają tej wojny. Ze strony rosyjskiej jest nieskończona możliwość wspierania separatystów – podkreślił Kwaśniewski. Zaznaczył także, że ""Ukraińcy wiedzą, że na Zachodzie jest wiele państw, które się z nimi nie solidaryzują"". Prezydent Ukrainy Petro Poroszenko zapowiedział realizację ponad 60 reform i programów specjalnych, ujętych w jego planie przemian o nazwie ""Strategia 2020"". - Nie mam wątpliwości, że najbardziej niebezpieczny etap wojny jest już za nami. Zawdzięczamy to bohaterstwu ukraińskich żołnierzy – powiedział. - Na nadrobienie drogi, po której państwa zachodnie szły przez całe stulecia, Ukraina ma zaledwie kilka lat – oświadczył prezydent na specjalnie zwołanej konferencji prasowej w Kijowie. Poroszenko podkreślił, że jego kraj potrzebuje reform, by w 2020 roku wystąpić o członkostwo w Unii Europejskiej. Głównym jednak zadaniem – jak zaznaczył – jest modernizacja Ukrainy i sprostanie oczekiwaniom jej obywateli. - Alternatywa dla przemian jest jedna. Bez reform mamy tylko jedną drogę – do Rosji – ostrzegł. Poroszenko wyraził nadzieję, że w przemianach wesprze go nowy parlament, który będzie wyłaniany we wcześniejszych wyborach w końcu października. Oświadczył jednocześnie, że oczekuje, iż obecna Rada Najwyższa do końca swego urzędowania zdoła przyjąć ustawę o powołaniu na Ukrainie organu antykorupcyjnego.",Aleksander Kwaśniewski,
https://wiadomosci.onet.pl/tylko-w-onecie/tajemnica-niedyspozycji-kwasniewskiego-wyjasniona-ciosek-ujawnia-kto-upil-prezydenta/s9g71bk,"Tajemnica ""niedyspozycji"" Kwaśniewskiego wyjaśniona. Ciosek ujawnia, kto upił prezydenta","We wrześniu 1999 roku na cmentarzu w Piatichatkach koło Charkowa doszło do wydarzenia, które poważnie zachwiało pozycją Aleksandra Kwaśniewskiego. I to całkiem dosłownie. Na uroczystości, ku zaskoczeniu zebranych, prezydent pojawił się wyraźnie ""niedysponowany"". Media obiegła sensacyjna informacja - Kwaśniewski był pijany. Kulisy tych wydarzeń odkrywa w swojej książce ""Wspomnienia (niekoniecznie) dyplomatyczne"" Stanisław Ciosek. ""Wszystko wyglądało jednak zupełnie inaczej, niż to opisywały media. Gdyby wówczas zaryzykował wyjaśnienia, musiałby postawić kilka niezwykle szanowanych osób w bardzo kłopotliwej sytuacji"" - pisze. Jak więc było naprawdę?","Uroczystości, podczas których doszło do tego niechlubnego incydentu, były poświęcone pamięci polskich żołnierzy pomordowanych przez NKWD. Tuż po tym, jak w mediach pojawiły się relacje i nagrania pokazujące ""kłopoty"" prezydenta, jego kancelaria wydała oświadczenie, w którym zaprzeczyła, że głowa państwa pojawiła się w stanie wskazującym na spożycie. Oficjalna wersja brzmiała zgoła inaczej - ""pourazowy zespół przeciążenia goleni prawej"". Dopiero po latach, u schyłku swojej drugiej kadencji w Pałacu Prezydenckim, Aleksander Kwaśniewski zdecydował się powiedzieć całą prawdę. Co więc wydarzyło się tego dnia? Były ambasador Polski w Rosji odkrywa szczegółowo kulisy tych wydarzeń w swojej książce. ""Lecieliśmy prezydenckim tupolewem już z Katynia, z lotniska w Smoleńsku, do Charkowa. W saloniku razem z Aleksandrem Kwaśniewskim siedzieli między innymi: rabin, rzymskokatolicki biskup polowy, prawosławny ordynariusz Wojska Polskiego oraz kapelan Ewangelickiego Duszpasterstwa Wojskowego. A że w tradycji prawosławnej istnieje zwyczaj wypicia za dusze zmarłych (nie tylko w tej konfesji) nasz autokefaliczny duchowny wyjął z podręcznego bagażu buteleczkę z trunkiem i wzniósł stosowny do okoliczności toast. Gest wynikający z tradycji. (...) Pozostali hierarchowie dostosowali się do tradycji"" - opisuje. ""Pamiętam, że rabin, który nie miał ze sobą żadnego trunku, dyskretnie załatwił sprawę ze stewardem, który przyniósł coś z barku w samolocie. To wcale nie było bezsensowne picie do dna. Ot, rytualne toasty. Każdy się oszczędzał, bo czekały nas oficjalne obowiązki. Zresztą w klimatyzowanym wnętrzu nie odczuwało się działania alkoholu; wszystko przebiegało w należnej okolicznościom powadze"" - pisze dalej. Kłopoty pojawiły się jednak wtedy, gdy prezydencka maszyna wylądowała na lotnisku, a steward otworzył drzwi. ""Z zewnątrz buchnęła w nas fala upalnego powietrza. (...) I to ciepło natychmiast zrobiło swoje... Zobaczyłem, jak twarz Aleksandra Kwaśniewskiego cokolwiek blednie. Tu kabina z klimatyzacją, a tu dziki upał, który najzwyczajniej w świecie w kilka minut ściął prezydenta z nóg. Nie tylko jego zresztą. Bladość można było zauważyć i na innych obliczach"" - podkreśla. Wydarzenia, które potem rozegrały się na cmentarzu, nie były jednak jedynym kłopotem. Tuż po nich, w jednym z budynków, miała się odbyć dalsza część uroczystości. Ciosek przyznaje, że po tym, co zobaczył tuż przy grobach żołnierzy, postanowił działać, by nie dopuścić do kolejnych wpadek. ""Bałem się o przemówienia, które miały tam nastąpić. Wpadłem na salę i rozejrzałem się dookoła w poszukiwaniu mikrofonu. Był! Ruszyłem, zdjąłem go ze stojaka, schowałem za plecami i stanąłem pod ścianą. Nie miałem czasu na lepszy kamuflaż. (...) Aleksander Kwaśniewski pochylił się, sięgnął po przewód i - po nitce do kłębka - przywędrował za nim do mnie. Zabrał mi mikrofon i..."" - zawiesza narrację autor ""Wspomnień (niekoniecznie) dyplomatycznych"". ""...wygłosił a vista mowę, którą można było drukować. Wszystkie akcenty rozłożone idealnie. Bez przygotowanego tekstu, z głowy, świetne przemówienie. Po prostu już mógł. Wystarczyło dziesięć minut, by organizm poradził sobie i z upałem, i z niewielką w końcu ilością trunku"" - pisze dalej. Były dyplomata przyznaje, że późniejsze tłumaczenia Kancelarii Prezydenta były ""idiotyczne"", ale z drugiej strony, gdyby chciano wtedy wyjawić rzeczywiste przyczyny tej niedyspozycji głowy państwa, to stałoby się jasne, kto był ""spiritus movens"". ""Nie dziwię się Aleksandrowi Kwaśniewskiemu, że nie chciał opowiadać o szczegółach tamtego wydarzenia i całą winę wziął na siebie. Gdyby wówczas zaryzykował wyjaśnienia, musiałby postawić kilka niezwykle szanowanych osób w bardzo kłopotliwej sytuacji"" - argumentuje Ciosek. Dodaje on również, że gdy wybuchła już afera wokół zachowania prezydenta, to wszystkie Kościoły zachowały się bardzo powściągliwie. ""Proszę sobie przypomnieć, z ich strony nie padły jakiekolwiek słowa potępienia. Mimo że hierarchowie nie wzięli otwarcie prezydenta w obronę, bo wówczas musieliby przyznać, że sami zgrzeszyli. Choć czy w ogóle jest sens rozpatrywania całej sytuacji w kategorii grzechu?"" - zastanawia się. I podkreśla, że po latach można, a nawet trzeba opowiedzieć, co we wrześniu 1999 roku wydarzyło się naprawdę, by legenda nie żyła ""własnym, fałszywym życiem"".","""Niedysponowany"" Aleksander Kwaśniewski w Charkowie",
https://wiadomosci.onet.pl/kraj/aleksander-kwasniewski-odspiewal-w-kijowie-hymny-zsrr-i-rosji/3ltg9,Aleksander Kwaśniewski odśpiewał w Kijowie hymny ZSRR i Rosji,"Aleksander Kwaśniewski odśpiewał w Kijowie hymny ZSRR i Rosji podczas konferencji ""Yalta Annual Meeting"". Zgromadzeni na sali nie kryli zdziwienia.","- Pytacie mnie, dlaczego śpiewam hymn Rosji i ZSRR? Politycy ze Stanów Zjednoczonych i Unii Europejskiej muszą wiedzieć, że Rosja jest krajem, który może zmieniać muzykę, wiersze, słownictwo, ale Rosja nigdy nie zmieni muzyki - stwierdził z przekonaniem Kwaśniewski. Zanim były prezydent Polski zaintonował oba utwory, przypomniał zebranym historię radzieckiego, a później rosyjskiego hymnu. Na przestrzeni lat był on wielokrotnie zmieniany przez kolejnych pierwszych sekretarzy KPZR i prezydentów Rosji. Konferencja ""Yalta Annual Meeting"" odbywa się co roku nieprzerwanie od 11 lat. Celem jest omówienie zagadnień związanych ze zbliżaniem Ukrainy do Unii Europejskiej. W tym roku spotkanie odbyło się w Kijowie, ponieważ Jałta znajduje się na zaanektowanym przez Rosję Krymie. Uczestnikami tegorocznej edycji byli m.in.: były premier Wielkiej Brytanii Tony Blair, szef niemieckiej dyplomacji Joshka Fischer, premier Ukrainy Arsenij Jaceniu, prezydent Ukrainy Petro Poroszenko i mer Kijowa Witalij Kliczko.",Aleksander Kwaśniewski,
https://wiadomosci.onet.pl/kraj/aleksander-kwasniewski-zazdroszcze-donaldowi-tuskowi/x6qe8,Aleksander Kwaśniewski: zazdroszczę Donaldowi Tuskowi,"- Praca Donalda Tuska będzie pasjonująca - zazdroszczę mu, bo to jest naprawdę wyjątkowy czas i wyjątkowa rola do odegrania - mówi Aleksander Kwaśniewski. W rozmowie z ""Gazetą Wyborczą"" poświęconej konsekwencjom zmian politycznych w Polsce i sytuacji w Europie były prezydent komentuje też rozwój wydarzeń na Ukrainie. Jego zdaniem, Rosja nie będzie chciała kontrolować tego kraju militarnie.","- Ewa Kopacz jest po prostu prowincjonalną lekarką, która ani w opozycji, ani nigdzie indziej się nie zasłużyła - mówi Onetowi prof. Jadwiga Staniszkis. - Donaldowi Tuskowi należą się gratulacje, natomiast robotę będzie miał ciężką. Świat jest w trudnym momencie, okres entuzjazmu po zakończeniu zimnej wojny się kończy. Jeżeli spojrzymy, o czym dyskutowano na szczycie NATO - z jednej strony konflikt rosyjsko-ukraiński, a z drugiej zagrożenie radykalizmem islamskim - to widać skalę problemów na wiele lat, które będą ważne dla Unii, a także dla przewodniczącego Rady Europejskiej. Do tego dochodzą kończący się kryzys w strefie euro i jego skutki - opowiada w wywiadzie z ""Gazetą Wyborczą"" Aleksander Kwaśniewski. Według byłego prezydenta, nominacja Donalda Tuska na szefa Rady Europejskiej wywołała mieszane uczucia u dwóch osób. - Przede wszystkim u Sikorskiego, który walczył o stanowisko szefa unijnej dyplomacji. Dziś możliwości awansu międzynarodowego dla niego zahamowały. Drugą osobą, która miała mieszane uczucia, jest prezes Kaczyński. Odszedł jego ukochany wróg, punkt odniesienia przez wiele ostatnich lat. - Na rok przed wyborami Kaczyńskiemu będzie trudno przeformować koncepcję. Mając na dodatek nowego premiera, którego nie można obciążać za politykę poprzedniego. Prawdziwa satysfakcja Kaczyńskiego byłaby wtedy, gdyby po ośmiu latach wygrał z Tuskiem i przejmował od niego władzę. A tu być może trzeba będzie jeszcze współpracować z tym Tuskiem w Brukseli. Utrata ukochanego wroga również może być bolesna - twierdzi Kwaśniewski. Aleksander Kwaśniewski komentuje też sytuację na wschodzie Ukrainy. Jak mówi, Rosjanie są już coraz bliżej ""czerwonej linii"". - Ta czerwona linia jest tuż-tuż, gdy Rosjanie będą kontynuować agresywną politykę, nie przestrzegać rozejmu, działania militarne przesuwać coraz dalej i zechcą kontrolować całą Ukrainę. Ale sądzę, że nie będą chcieli robić tego wojskowo, natomiast zrobią wszystko, by destabilizować Ukrainę politycznie i ekonomicznie - uważa były prezydent. - Jeżeli naciski na Rosję będą trwały, jeżeli udzielimy Ukrainie istotnego wsparcia finansowego, a ona tego wsparcia nie zmarnuje, to mamy szansę. Patrząc jednak na instrumenty, którymi dysponuje Rosja, nie jesteśmy w dobrej sytuacji - analizuje Kwaśniewski.",Aleksander Kwaśniewski,
https://wiadomosci.onet.pl/kraj/kwasniewski-rosja-odpowiada-za-destabilizowanie-sytuacji-na-ukrainie/rcpwrv,Kwaśniewski: Rosja odpowiada za destabilizowanie sytuacji na Ukrainie,"Nikt nie zdejmie z Rosji odpowiedzialności za to, co się dzieje na Ukrainie - uważa b. prezydent Aleksander Kwaśniewski. Według niego celem Moskwy nie jest otwarta wojna, ale destabilizowanie sytuacji na Ukrainie tak długo, aż upadną obecne władze w Kijowie.","Kwaśniewski, który wraz z byłym szefem Parlamentu Europejskiego Patem Coxem był specjalnym wysłannikiem PE na Ukrainę, uczestniczył we wtorek w debacie ""Ukraina - dwa kolory"". Debata odbyła się w ramach rozpoczętego tego dnia w Krynicy XXIV Forum Ekonomicznego. - Nikt nie zdejmie z Rosji odpowiedzialności za to, co się dzieje na Ukrainie i za permanentne destabilizowanie sytuacji na Ukrainie - powiedział były prezydent. Jak zaznaczył, nie chodzi tylko o ostatnie wydarzenia, ale o działania Rosji na przestrzeni wielu lat, w tym manipulowanie cenami gazu czy wielokrotne wprowadzanie embarga na ukraińskie produkty. Według niego nie ma też wytłumaczenia dla ""pogardy, z jaką Rosja traktowała Ukrainę w różnych wypowiedziach publicznych (swoich przedstawicieli) czy dla stwierdzeń padających z najwyższych ust, że Ukraina nie nadaje się na państwo, nie jest żadnym państwem, jest sztucznym państwem"". Były prezydent podkreślił, że aneksja Krymu przez Rosję to ewidentny dowód na rzeczywiste intencje Moskwy. - Czy chce pan powtórzyć argument prezydenta Putina, który tłumaczył całemu światu, że ci w zielonych mundurach przyjeżdżający na Ukrainę to są ludzie znikąd, którzy w sklepach kupili te mundury? Nikt w to nie wierzy. Putin w to nie wierzy - zwrócił się Kwaśniewski do redaktora naczelnego rosyjskiego portalu ""Polityka Kaukazu"" Maksima Szewczenki. Szewczenko argumentował bowiem wcześniej, że jak dotąd nikomu nie udało się udowodnić, że w walkach na Ukrainie biorą udział rosyjskie wojska. Przekonywał, że wydarzenia na wschodzie Ukrainy to konflikt wewnętrzny, który dowodzi rozpadu państwa ukraińskiego. Kwaśniewski skrytykował też stronę rosyjską za używanie w obronie decyzji o aneksji Krymu argumentu, że NATO także użyło siły, by pomóc Kosowu wyrwać się spod władzy prezydenta Jugosławii Slobodana Miloszevicia. ""Potępiacie Zachód za to, że w Kosowie zrobił to samo (co Rosja w sprawie Krymu) i oderwał je od Serbii, ale czemu więc robicie taki sam błąd?"" - pytał Kwaśniewski. Jego zdaniem sytuacji z Krymem i Kosowem nie można jednak do końca porównywać. ""Różnica między Krymem a Kosowem jest też taka, że jednak Kosowo po uznaniu jego niepodległości przez państwa zachodnie nie stało się częścią ani Stanów Zjednoczonych, ani żadnej struktury europejskiej, podczas gdy Krym stał się częścią Federacji Rosyjskiej"" - podkreślił Kwaśniewski. Według Kwaśniewskiego Moskwa nie wprowadzi w sposób otwarty swych wojsk na Ukrainę, rozpoczynając w ten sposób wojnę, bo to byłby dramat zarówno Rosji, jak Ukrainy i świata. Wyraził jednak przekonanie, że w planach Rosji może być stałe destabilizowanie sytuacji na Ukrainie. Celem tych działań - mówił - jest doprowadzenie do usunięcia obecnych władz w Kijowie, a następnie do objęcia przywództwa na Ukrainie przez siły, które zgodzą się na dwa podstawowe postulaty Rosji: neutralność, która oznacza koniec zbliżania do Europy oraz federalizację kraju, która umocni wpływy Moskwy. Dyrektor ukraińskiego Instytutu Studiów Strategicznych ""Nowa Ukraina"" Andrij Jermołajew wyodrębnił pięć możliwych scenariuszy rozwoju sytuacji na Ukrainie. Według pierwszego obecny konflikt przerodzi w otwartą wojnę. Zdaniem eksperta jest to jednak mało prawdopodobne, bo jest to wariant szkodliwy zarówno dla Rosji, jak i dla Ukrainy, i UE. ""Trzeba jednak mówić o takiej możliwości, by udało się jej uniknąć"" - zaznaczył. Drugi wariant to podział Ukrainy, co stanie się - ocenił - przy milczącej zgodzie Zachodu, podobnie jak było w wypadku aneksji Krymu. Trzeci wariant to autonomia wschodnich regionów Ukrainy według reguł separatystów; czwarty to autonomia dla tego obszaru, ale według reguł władz w Kijowie. Piąty scenariusz, możliwy tylko w wypadku złożenia broni przez wszystkie strony konfliktu, to modernizacja Ukrainy obejmująca m.in. reformę samorządową. Jak dodał, zapowiedziane przez prezydenta Ukrainę Petra Poroszenkę wcześniejsze wybory parlamentarne nie odbędą się, jeśli konflikt zbrojny będzie narastał. Trzeba jednak się do nich przygotowywać, licząc na to, że sytuacja będzie się powoli stabilizować. ""Trzeba stworzyć pokojową koalicję w parlamencie, w obecnym i w przyszłym"" - podkreślił. Jermołajew zaznaczył, że z Szewczenką może zgodzić się co do jednej kwestii: słabość elit ukraińskich polega na braku umiejętności porozumienia, czego dowodem była ""wojna między obozami Wiktora Janukowycza i byłej premier Julii Tymoszenko"".",Aleksander Kwaśniewski,
https://wiadomosci.onet.pl/kraj/gazeta-wyborcza-kelnerzy-podsluchali-kwasniewskiego-i-millera/6kd8jk6,"""Gazeta Wyborcza"": kelnerzy podsłuchali Kwaśniewskiego i Millera","Kelnerzy nagrali byłych premierów i prezydenta. Gdy dowiedzieli się, że ""Wprost"" opublikuje nagrania, nośniki utopili w Wiśle. ABW je wyłowiła, ale na razie jeszcze nie odzyskano danych. Do najnowszych informacji dotyczących afery podsłuchowej dotarła ""Gazeta Wyborcza"".","Porządkują one dotychczasową wiedzę i przynoszą nowe fakty – czytamy w weekendowym wydaniu gazety. Wynika z nich m.in., że podsłuchiwany był również były prezydent Aleksander Kwaśniewski. Sam zainteresowany potwierdził te doniesienia w rozmowie z ""Wyborczą"". Jak dodał, o fakcie tym poinformowała go prokuratura. Kwaśniewski ujawnił, że kelnerzy nagrali jego rozmowę z byłym premierem i liderem SLD Leszkiem Millerem, którą prowadził w restauracji Amber Room. Nie podał jednak jej treści rozmowy. - Mówiliśmy o polityce i sprawach prywatnych - ucina. - Skontaktowała się ze mną prokuratura i poinformowała, że zostałem nagrany. Pytała, czy jestem zainteresowany statusem pokrzywdzonego. Powiedziałem, że jestem, ale kroków nie podjąłem, jeśli to zrobię, to będę działał przez pełnomocnika - mówi dalej w rozmowie z ""Gazetą Wyborczą"". Najciekawsza, jak pisze ""GW"", jest historia nośników, na których kelnerzy nagrywali polityków i biznesmenów. Gdy tygodnik ""Wprost"" 14 czerwca zapowiedział publikację nagrań, zniszczyli nośniki, na których mieli nagrane rozmowy. Potem wrzucili je do Wisły. Gdy zostali zatrzymani i pokazali to miejsce, nurkowie pracujący dla policji i ABW je znaleźli. Na razie jednak nie odzyskano danych - czytamy dalej. Dziennikarze piszą również, że potwierdzają się też wcześniejsze informacje ""Gazety Wyborczej"" o tym, że kelnerzy nie mieli pojęcia, iż podsłuchy będą ujawnione. Byli w szoku, gdy dowiedzieli się o tym z internetu. Biznesmen Marek Falenta miał im mówić, że podsłuchy są mu potrzebne do celów biznesowych. Zdobyte w ten sposób informacje chciał wykorzystać w swoich interesach i na giełdzie. Zadziwiająco często publikuje kolejne nielegalne nagrania, stąd czasem jest - nieprzychylnie - określany ""dziennikarzem od podsłuchów"" W czerwcu tygodnik ""Wprost"" ujawnił nielegalnie dokonane nagrania rozmów m.in. Sienkiewicza z Belką oraz Sikorskiego z Rostowskim w stołecznych restauracjach. W śledztwie Prokuratury Okręgowej Warszawa-Praga dotyczącym nielegalnego podsłuchiwania polityków zarzuty współudziału w tym procederze, prowadzonym przez kelnerów, postawiono dotychczas biznesmenowi Markowi Falencie oraz jego szwagrowi biznesmenowi Krzysztofowi Rybce. Zarzuty mają też dwaj pracownicy restauracji - Łukasz N. i Konrad L. Stołeczna prokuratura odmówiła śledztw ws. wydatków szefa MSZ Radosława Sikorskiego podczas nielegalnie nagranego spotkania z Jackiem Rostowskim i rzekomego niedopełnienia obowiązków przez szefa MSW Bartłomieja Sienkiewicza poprzez dopuszczenie do takich nagrań. 31 lipca Prokuratura Rejonowa Warszawa-Śródmieście odmówiła śledztwa z zawiadomienia osoby prywatnej. Domagała się ona postępowania w sprawie ""doprowadzenia do niekorzystnego rozporządzenia mieniem MSZ przez Radosława Sikorskiego w kwocie 1352 zł zapłaconych przez niego podczas kolacji w Amber Room - przez wprowadzenie w błąd, że był to wydatek służbowy"". Podstawą decyzji prokuratury był brak uzasadnionego podejrzenia, by wypełnione zostały znamiona przestępstwa nadużycia władzy lub oszustwa - poinformował rzecznik Prokuratury Okręgowej w Warszawie prok. Przemysław Nowak. Dodał, że w postępowaniu sprawdzającym uzyskano oświadczenie MSZ, według którego spotkanie Sikorski-Rostowski miało ""charakter oficjalny i służbowy"". W uzasadnieniu decyzji o odmowie śledztwa prokurator podkreślił, że brak jest prawnej definicji ""spotkania służbowego"". - W konsekwencji prokurator uznał, że nie wynika z tego podejrzenie, by spotkanie miało charakter stricte prywatny, a tym samym, by doszło do wyłudzenia pieniędzy z MSZ - powiedział Nowak. Z kolei 30 lipca Prokuratura Rejonowa Warszawa-Mokotów odmówiła śledztwa z zawiadomienia innej osoby prywatnej. Chciała ona postępowania w sprawie ""niedopełnienia obowiązków przez szefa MSW Bartłomieja Sienkiewicza przez niewłaściwy nadzór nad służbami specjalnymi, w wyniku czego doszło do nagrania rozmów polityków"". Podstawą postanowienia prokuratury był brak uzasadnionego podejrzenia popełnienia przestępstwa - podał Nowak. - Z samego faktu dokonania nielegalnych nagrań nie wynika podejrzenie, że minister sprawujący nadzór przekroczył swe obowiązki - powiedział. Dodał, że zawiadamiający nie przedstawił żadnych dowodów by minister zaniedbał taki nadzór. 30 lipca Prokuratura Okręgowa w Warszawie wszczęła zaś śledztwo w sprawie domniemanego ""przekroczenia uprawnień przez funkcjonariuszy publicznych: prezesa Rady Ministrów, ministra spraw wewnętrznych i prezesa Narodowego Banku Polskiego, polegającego na naruszeniu niezależności NBP poprzez zawarcie w lipcu 2013 r. przez prezesa Rady Ministrów z prezesem NBP nieformalnego porozumienia, za pośrednictwem ministra spraw wewnętrznych, na mocy którego, w zamian za odwołanie z funkcji ministra finansów oraz wprowadzenie regulacji prawnych zmniejszających rolę Rady Polityki Pieniężnej, prezes NBP miałby się zobowiązać do finansowania w przyszłości deficytu budżetowego poprzez wykupowanie obligacji przez NBP"". Postępowanie wszczęto z zawiadomień dziewięciu osób, w tym m.in. szefa SP Zbigniewa Ziobry, wiceszefa klubu SLD Leszka Aleksandrzaka i szefa Ogólnopolskiego Komitetu Obrony Przed Sektami Ryszarda Nowaka. Więcej w dzisiejszym wydaniu ""Gazety Wyborczej"".",Aleksander Kwaśniewski,
https://wiadomosci.onet.pl/kraj/aleksander-kwasniewski-wygrana-pis-jest-bardzo-prawdopodobna/28zk5,Aleksander Kwaśniewski: wygrana PiS jest bardzo prawdopodobna,"Wygrana PiS w wyborach jest bardzo prawdopodobna, ale nie taka, by partia ta rządziła samodzielnie – mówi ""Gazecie Wyborczej"" były prezydent Aleksander Kwaśniewski. Jego zdaniem, pierwszą od lat porażkę może ponieść Platforma Obywatelska. - Jest ryzyko wygranej PiS nie dlatego, że będzie zyskiwało, ale dlatego, iż wielu wyborców PO może zostać w domu – dodaje.","Jak ocenia była głowa państwa, biorąc pod uwagę wskaźniki gospodarcze, to obecny rząd powinien być pewien zwycięstwa. - Ale to, co się dzieje, jest w kategoriach bardziej psychologicznych - zastrzega. - Polacy są już zmęczeni rządami Tuska. Widać zużycie materiału, impotencję programową w ostatnich miesiącach, spektakularne wpadki, takie jak afera podsłuchowa – wylicza Kwaśniewski. W dalszej części wywiadu Kwaśniewski podkreśla, że możliwa jest koalicja Jarosława Kaczyńskiego z Januszem Korwin-Mikkem. - Dla wsparcia prezydentury swojego brata potrafił porozumieć się i z Andrzejem Lepperem, i z Adamem Gierkiem. To był również ten premier, który nie miał wątpliwości, że może rządzić z LPR i Samoobroną. Jarosław Kaczyński dał wystarczająco dużo dowodów, że tam, gdzie chodzi o władzę, wrogów nie ma. Są interesy - akcentuje. Renata Grochal pytała swojego rozmówcę, czy premier Donald Tusk powinien zostać szefem Rady Europejskiej. - Gdyby Tusk chciał i był do tego przygotowany psychicznie, warsztatowo, ale także politycznie tu w kraju, to byłoby to realne - ocenia Kwaśniewski. Studząc jednak nadzieje, były prezydent zaznacza, że Tusk nie jest wystarczająco przygotowany, a Platforma Obywatelska przeżywa kłopoty sondażowe. - Pozbawienie jej przywódcy rok przed wyborami byłoby skazywaniem jej na porażkę - konkluduje. Cały wywiad w dzisiejszej ""Gazecie Wyborczej"".",Aleksander Kwaśniewski,
http://wiadomosci.onet.pl/kraj/kwasniewski-polskie-wladze-powinny-odwolac-sie-od-wyroku-etpc/8kttm,Kwaśniewski: polskie władze powinny odwołać się od wyroku ETPC,"Aleksander Kwaśniewski uważa, że rząd powinien odwołać się od decyzji ETPC ws. więzień CIA. Podkreślił, że nie usprawiedliwia działań USA, jeśli były niezgodne z prawem, ale ocenił, że polskie władze zachowały się w przeszłości ws. współpracy wywiadów zgodnie z interesem kraju. - Myśmy wtedy walczyli z terroryzmem, myśmy nie wiedzieli co się wydarzy, myśmy bali się, że to może być początek zawieruchy, która będzie niszcząca dla nas wszystkich - tłumaczy.","Europejski Trybunał Praw Człowieka orzekł, że Polska naruszyła konwencję praw człowieka w sprawie więzień CIA. Strasburski Trybunał ogłosił pisemnie nieprawomocne wyroki w sprawie skarg na Polskę złożonych przez Palestyńczyka Abu Zubajdę i Saudyjczyka al-Nashiriego, którzy twierdzą, że w latach 2002-2003 zostali - za przyzwoleniem polskich władz - osadzeni w tajnym więzieniu w Polsce, gdzie CIA miała ich torturować. - Jestem przekonany, że polskie władze będą się odwoływać i powinny się odwoływać, dlatego że rozmawiamy o decyzji sądu w roku 2014 czyli w całkowicie innym kontekście niż decyzje podejmowane w roku 2003, 2004, czyli wtedy kiedy to się wszystko działo - powiedział Kwaśniewski w TVN24 Biznes i Świat - Myśmy wtedy walczyli z terroryzmem, myśmy nie wiedzieli co się wydarzy, myśmy bali się, że to może być początek zawieruchy, która będzie niszcząca dla nas wszystkich. Pamiętam tę dyskusję i wewnątrz tu w Polsce i ramach Paktu Północnoatlantyckiego - dodał b. prezydent. Jak mówił, pierwszą sugerowaną wtedy rzeczą, z którą on się zgadzał, była potrzeba wzmocnienia współpracy wywiadów. - Trzeba, żeby wywiady mogły wcześniej nas poinformować jak chcą uderzyć, gdzie chcą uderzyć, kto chce uderzyć itd. I to wszystko co później się działo było konsekwencją tej trafnej decyzji, że walcząc z terroryzmem trzeba być skutecznym - mówił Kwaśniewski. Na pytanie, co zrobiłby, gdyby mógł cofnąć zegar, odpowiedział, że podjąłbym ""te same decyzje jeśli chodzi o współpracę wywiadowczą"". - Natomiast znając dzisiaj naszych amerykańskich partnerów, bardziej staralibyśmy się wiedzieć co tam się dzieje wewnątrz. Bardziej widzieć to, co oni robią. Jeżeli Strasburg mówi, że były tortury, co oczywiście jest niedopuszczalne i skandaliczne, nie do zaakceptowania, (ale) to dotyczy Stanów Zjednoczonych, to nie dotyczy Polski. Myśmy w tym w żaden sposób, najmniejszy sposób, nie brali udziału - podkreślił b. prezydent. Pytany o swoją ocenę sojuszu z USA z perspektywy lat, i czy Amerykanie ""traktują nas jak republikę bananową"", odpowiedział, że nie. ""Ja patrzę na to tak: czy od roku 2002 Polska była zagrożona atakiem terrorystycznym? - Nie"". - Oczywiście w żaden sposób nie usprawiedliwiam łamania prawa, nie usprawiedliwiam jakichkolwiek działań, które były podejmowane przez stronę amerykańską jeżeli były niezgodne z prawem. Natomiast uważam, że polskie władze, polski rząd, którym wtedy kierował Leszek Miller, ja jako prezydent, odpowiednie instytucje, zachowaliśmy się zgodnie z interesem państwa polskiego - powiedział Kwaśniewski. Skarżący na Polskę przed strasburskim Trybunałem domagali się uznania, że Polska naruszyła kilka artykułów Europejskiej Konwencji Praw Człowieka, jak: zakaz tortur i nieludzkiego traktowania; prawo do wolności i bezpieczeństwa osobistego; do poszanowania prywatności; prawo do uczciwego procesu i ""skutecznego środka odwoławczego"" oraz prawo do życia (w związku z tym, że sąd USA może im wymierzyć karę śmierci) i do wolności wypowiedzi. Zaskarżyli też przewlekłość i nieefektywność trwającego od 2008 r. polskiego śledztwa w całej sprawie. Polska wnosiła o odrzucenie skarg, co uzasadniała m.in. faktem, że wciąż toczy się polskie śledztwo, a zajmując wcześniej stanowisko, rząd mógłby wpłynąć na ocenę sprawy przez niezależną prokuraturę. Siedmioosobowy skład Trybunału w jednogłośnie przyjętych orzeczeniach uznał siedem naruszeń konwencji przez Polskę. Oddalił też zastrzeżenie polskiego rządu, że nie może badać sprawy, skoro nadal trwa polskie śledztwo. Uznał ponadto, że Polska nie wywiązała się z obowiązku odpowiedniej współpracy z nim przy wyjaśnianiu skarg ws. więzień CIA w Polsce. Polska uchybiła swemu zobowiązaniu wynikającemu z artykułu 38. konwencji - orzekł. Stanowi ona, że strony udzielą ""wszelkich niezbędnych ułatwień"" dla skutecznego dochodzenia w Trybunale. Przyznał też skarżącym po 100 tys. euro zadośćuczynienia (plus 30 tys. euro Abu Zubajdzie). Al-Nashiri żądał 300 tys., a Zubajda 150 tys. plus 30 tys. zwrotu kosztów.",Były prezydent Aleksander Kwaśniewski,
https://wiadomosci.onet.pl/tylko-w-onecie/miller-i-kwasniewski-bog-wojny-i-apostol-pokoju-zbudowali-imperium-a-potem-puscili-je/zx998,"Miller i Kwaśniewski - bóg wojny i apostoł pokoju. Zbudowali imperium, a potem puścili je z ogniem","""Na lewicy do dziś trwa spór, kto był większy – Kwaśniewski czy Miller. Kto zbudował lewicowe imperium? Kto był jego wielkim przywódcą? Kto był Cezarem? Otóż żaden z nich. Cezarem byli dopiero we dwóch. Lewicowy Cezar był kolektywny. Łącząc siły, stworzyli wielki polityczny talent, natomiast z osobna rozpadali się na dwa kalekie organizmy. W 2005 roku Miller lewicę pogrążył, ale był jej realnym liderem. Kwaśniewski lewicę ratował, jednak był dla niej już tylko symbolem. Obaj sprawili, że wielkie lewicowe imperium upadło. Dekadę wcześniej obaj je zbudowali na środku prawicowego oceanu. Wykazali się wtedy nie tylko zręcznością, lecz prawdziwym talentem. Ale potem to imperium puścili z ogniem - przekonuje w swojej książce ""Czas gniewu. Rozkwit i upadek imperium SLD"" Robert Krasowski.","Publicysta przekonuje, że ci dwaj politycy, działając obok siebie, korygowali swoje defekty – Miller dodawał Kwaśniewskiemu siły i sprawności, a Kwaśniewski dodawał Millerowi rozumu i powagi. Gdyby ich drogi się nie zetknęły, gdyby w 1990 roku lewicę budował tylko jeden z nich, nigdy by nie wyrosła na prawdziwą potęgę. ""Znaczenie Kwaśniewskiego było ogromne, ale bez Millera u boku nie zbudowałby silnej formacji. Zanadto chciał cywilizować resztki po PZPR, marzyła mu się partia umiarkowana, elegancka, budząca powszechny szacunek. Kwaśniewski nosił w sobie potężny głód reputacji, źle znosił ostracyzm, źle tolerował krytykę. Kochał natomiast pochwały, karmił się nimi, podążał za nimi. Miał jednak Millera u boku, dla którego ważny był nie prestiż, lecz siła, nie sympatia elit, lecz poparcie mas. Miller był podobny do Wałęsy, do Kaczyńskiego, nie kręcił nosem na jakość zaplecza. Dzięki niemu lewica nie zgubiła pezetpeerowskiego elektoratu, dzięki niemu skrytykowała reformy i przejęła wyborców po Stanie Tymińskim. Niewybredność Millera zbudowała społeczne filary potęgi Sojuszu"" - ocenia dalej. Zauważa on jednocześnie, że przez dekadę lewica była ""filmem, który Polacy oglądali dla jednego aktora"" – dla Aleksandra Kwaśniewskiego. W ciekawy sposób pokazuje też siłę byłego prezydenta. O jego potędze mówi nie przez pryzmat sukcesów, ale wpadek. Zwłaszcza dwóch największych - Charków i ""ziemia kaliska"", czyli upicie się na grobach katyńskich i sztubacka drwina z papieża. Prawica sądziła, że to już koniec jego kariery, sprofanował wszak dwie narodowe świętości – Katyń i papieża. ""Stało się inaczej, bo Kwaśniewski już nie stąpał po ziemi. Nie podlegał ruletce społecznych nastrojów, w której sympatia nagle przechodzi we wrogość. Ponad połowa Polaków związała się z nim na dobre i na złe. Stał się ich ulubieńcem, ich autorytetem. Kwaśniewski zbudował się na tym, czym polityka zazwyczaj gardzi – na delikatnych strunach sympatii, uroku, dowcipu. A potem roztoczył swoją aurę nad całą lewicą"" - przekonuje. ""To nie jest tak, że postkomunistom łatwo wybaczono przeszłość. To Kwaśniewskiemu ją wybaczono. Gdyby charyzma Kwaśniewskiego nie osłoniła buty Millera, lewica nigdy by nie wyszła z historycznego zaułka. To Kwaśniewski rozbroił antykomunistyczną retorykę prawicy, to on przełamał ostracyzm, to on zdobył zaufanie Zachodu. W każdej z tych spraw Miller dreptał drogą przetartą przez Kwaśniewskiego. Żadnej z nich samotnie pokonać by nie zdołał"" - pisze w swojej książce Krasowski. W ""Czasie gniewu"" odnajdziemy interesujące charakterystyki obu przywódców lewicy. Aleksander Kwaśniewski jest określany mianem ""apostoła pokoju"", a Leszek Miller - ""boga wojny"". Krasowski zauważa też, że liderzy ci inaczej, niż to robił obóz solidarnościowy, nie obiecywali naprawy rzeczywistości, obiecywali jej ochronę. ""Kwaśniewski i Miller to były dwa organizmy niezdolne do samodzielnego życia. Posiedli wielkie talenty, ale rozdzielone zbyt jednostronnie, aby stanąć o własnych siłach. Mieli jednak szczęście, trafili na siebie. Od czasu Piłsudskiego w dziejach polskiej lewicy nie było takiej erupcji talentu. Dopiero oni dali polskiej lewicy demokratyczny mandat. Choć ta rządziła Polską przez całe stulecie, nigdy nie miała społecznej większości, zawsze opierała się na wojsku – albo polskim, albo radzieckim"" - przypomina. Skala sukcesu, jaki odnieśli jednak była niezwykła - dzięki ich talentom postkomuniści stawali się głównym graczem polskiej demokracji. Sukces był tak wielki, że zmieniał się nie tylko obraz teraźniejszości, ale też obraz przeszłości. ""Interpretację historii wyznacza jej finał, a ten pracował na rzecz Sojuszu. Niezdarność prawicy sprawiała, że blakły historyczne zasługi solidarnościowego obozu, natomiast sukcesy lewicy opromieniały jej dawne porażki"" - wyjaśnia publicysta. ""Kwaśniewski sprawnie narzucał Millerowi swoje opinie. Jednak gdy Miller odmawiał, Kwaśniewski zawsze przegrywał. Nie potrafił narzucić swej woli, nie potrafił siłowo rozstrzygnąć konfliktu, tak bardzo Miller górował nad nim swoim wojennym rzemiosłem. Kwaśniewski nie był miękki, nie był tchórzliwy, on po prostu nie potrafił się bić. Był dzieckiem szczęścia, rozpieszczanym przez życie, dostającym wszystko w prezencie, nigdy nie musiał walczyć o swoje. Wyrósł więc na delikatną roślinę. Dawało mu to wdzięk, który się ludziom podobał. Ale wobec innych polityków stał na przegranej pozycji. Oni byli urodzonymi drapieżnikami, swoje kariery zawdzięczali walce. Wałęsa zawsze ogrywał Kwaśniewskiego, robił to od niechcenia, z uśmiechem politowania na ustach. Miller podobnie, tyle że z uśmiechem złośliwym. Gdyby Kwaśniewski dotrwał do czasów Kaczyńskiego i Tuska, w pojedynku z nimi byłby również bez szans. Kwaśniewski, jak pisze Krasowski, stał na straży spokoju. Swoje intrygi zręcznie chował za drzwiami Pałacu. Czuł, że po latach zawieruchy Polacy potrzebują polityki grzecznej i eleganckiej, pragną raczej dobrotliwego króla niż energicznego władcy. I do tych wyobrażeń świetnie pasował. Lubił umiar, kompromis i bierność, jak też majestat, wystawność i blichtr. Grał więc króla. Miller był inny. Od początku kariery było w nim coś chuligańskiego, był hardy, zawadiacki, śmiały, często nie znał granic brawury. Nie miał wyczucia dla państwowego minimum. Nie tyle je lekceważył, co zwykle go nie widział. Nie to było przedmiotem jego uwagi. ""Zawsze był na wojnie, zawsze z kimś się bił. Jego polityczną metodą był bonapartyzm, czyli szukanie konfliktów, prowokowanie wojen, aby kolejnymi zwycięstwami budzić panikę u przeciwników, a u zwolenników euforię. Miller wolał prężyć muskuły. Miało to sens, ludzie cenią wojowników. Miller miażdżący Krzaklewskiego i Buzka zrobił wielkie wrażenie. Został uznany za urodzonego zwycięzcę, dzięki czemu wygrał wybory. Kłopot w tym, że wraz z władzą dostał też silnych rywali. Nie delikatnego Buzka, lecz drapieżnych zapaśników, którzy od razu ruszyli na niego"" - czytamy. Także sam Kwaśniewski musiał zmierzyć się z kłopotami. Po błyskotliwej pierwszej kadencji w Pałacu Prezydenckim zaczęły się pojawiać pierwsze rysy również i na jego wizerunku. ""W drugiej kadencji gmach spokojnego królestwa nagle się rozsypał. Społeczeństwo stało się podejrzliwe, rozgoryczone, zirytowane. Wierzyło w każdy donos na rzeczywistość, bo tak mocno je rozgniewał otaczający świat. Wobec takiej polityki, wobec takich nastrojów Kwaśniewski okazał się całkowicie bezradny. Prezydent, który tak sprawnie uspokajał politykę poprzedniej dekady, teraz ewidentnie sobie nie radził"" – pisze. ""Kwaśniewski bez Millera, którego z partii się pozbył, potrafił jedynie przegrywać. Najpierw porażka w wyborach w 2005 roku, potem klęska w 2007 roku. Najciekawsza była logika porażek. Kwaśniewski przegrywał, bo wreszcie robił to, o czym zawsze marzył, a co blokował mu Miller. Upodabniał lewicę do Unii Wolności, masową partię wciskał w ramy inteligenckiego pomysłu. Podobnie Miller, bez Kwaśniewskiego popełnił życiowy błąd – wystartował z list Samoobrony. I znowu logika porażki była podobna. Miller wreszcie zrobił to, o czym zawsze marzył, a co blokował Kwaśniewski – poszedł za masami, lekceważąc elity. Rozdzieleni Miller i Kwaśniewski pokazali swoje naturalne rozmiary"" - czytamy dalej. Robert Krasowski w swojej książce przypomina także, że w latach dziewięćdziesiątych Polska była zrujnowanym i zapożyczonym krajem. Była zdana na łaskę pożyczkodawców z Banku Światowego oraz zapraszającej do siebie Unii Europejskiej. ""Nie jest winą Kwaśniewskiego, że panującą modą był neoliberalizm. Istota problemu tkwiła gdzie indziej, w postawie lewicy wobec zewnętrznych konieczności. Zmuszona iść drogą Balcerowicza, nie miała większych oporów. Jej wrażliwość na społeczną krzywdę nigdy nie była szczera"" - zauważa. ""Zmiana politycznej scenerii sprawiła, że Kwaśniewski zamienił się w Buzka. Był pogubiony, niezdarny, pasywny. Nie rozumiał, co się dzieje dookoła. Nadal udawał monarchę, ale królem był tylko dla dworzan, zaś wrogowie królestwa grasowali bezkarnie. Przez kilka lat jego ziemie najeżdżali Lepper i Giertych, jednak Kwaśniewski nawet im nie stawił oporu. Potem było jeszcze gorzej. Bracia Kaczyńscy oznajmili, że chcą zburzyć jego królestwo, aby na jego ruinach zbudować nowe. A Kwaśniewski nadal nie robił nic. Zwolennicy IV RP byli zdumieni, spodziewali się zaciętej obrony. Do ostatniej chwili uważali, że Kwaśniewski czeka, bo ma asa w rękawie. On tymczasem czekał, bo niczego innego nie potrafił robić"" - dodaje. ""Jeden i drugi całkowicie polegli. Nie obronili rzeczywistości. Zabrakło im wszystkiego – siły, odwagi, sprawności, wyobraźni. Mieli szczęście, że Samoobrona nie wygrała wyborów. To by pokazało skalę ich słabości. Mieli szczęście, że PiS nie zdobył większości. To by obnażyło istotę ich klęski. Kompromitującą prawdę, że lewica na pożar swego świata zareagowała biernie"" - puentuje. Wykorzystano, dzięki uprzejmości wydawnictwa Czerwone i Czarne, fragmenty książki Roberta Krasowskiego ""Czas gniewu. Rozkwit i upadek imperium SLD"". Publikacja ta jest kontynuacją poprzedniej książki autora - ""Po południu. Upadek elit solidarnościowych po zdobyciu władzy"". Wtedy Krasowski opisywał i odsłaniał kulisy pierwszych solidarnościowych rządów. Tym razem opisał spektakularny powrót i bolesny upadek polskiej lewicy. A zwłaszcza jej liderów - Kwaśniewskiego i Millera.",Leszek Miller i Aleksander Kwaśniewski,
https://wiadomosci.onet.pl/kraj/pis-i-sp-za-komisja-ws-kwasniewskich-inne-kluby-przeciw/llpk3,"PiS i SP za komisją ws. Kwaśniewskich, inne kluby przeciw","Politycy PiS złożyli wniosek o powołanie sejmowej komisji śledczej, która miałaby zbadać sprawę majątku Aleksandra i Jolanty Kwaśniewskich, chcą też odtajnienia dokumentów związanych ze sprawą. Powołanie komisji popiera SP. PO, PSL i SLD są przeciw.","Złożenie wniosku w sprawie powołania komisji śledczej to pokłosie nieuchylenia przez Sejm immunitetu posłowi PiS, b. szefowi CBA Mariuszowi Kamińskiemu, o co wnioskowała Prokuratura Okręgowa Warszawa-Praga, chcąca postawić mu zarzut przekroczenia uprawnień podczas czynności operacyjnych Biura. Prokuratura nie podała, czego dokładnie dotyczył wniosek o uchylenie immunitetu Kamińskiemu, ale sam poseł PiS ujawnił, że zarzut miał dotyczyć prowadzonej przez CBA sprawy majątku Kwaśniewskich, których Biuro podejrzewało o nabycie willi w Kazimierzu Dolnym za nieujawnione pieniądze. Badała to Prokuratura Apelacyjna w Katowicach i umorzyła śledztwo, nie dopatrując się przestępstwa. B. prezydent i jego żona odrzucają zarzuty stawiane im przez CBA, gdy kierował nim Kamiński. Podczas utajnionej części obrad Sejmu wystąpił Kamiński i - według relacji posłów - mówił przede wszystkim o sprawie majątku Kwaśniewskich. Później odbyło się głosowanie i Sejm nie wyraził zgody na pociągnięcie Kamińskiego do odpowiedzialności karnej, gdyż wniosek prokuratury poparło mniej posłów niż wymagane 231 - wniosku tego nie poparło m.in. ponad 20 posłów PO. Po sejmowym głosowaniu politycy PiS zapowiedzieli, że złożą wniosek o powołanie sejmowej komisji śledczej do zbadania sprawy majątku Kwaśniewskich. Wniosek ten trafił do Sejmu. Komisja - według projektu uchwały ws. jej powołania - miałaby badać ""zasadność, legalność i prawidłowość działań organów podległych ministrowi sprawiedliwości, Prokuratorowi Generalnemu podejmowanych w latach 2007-2010 w związku z podejrzeniem posiadania nieujawnionych i nielegalnych źródeł dochodu przez Jolantę i Aleksandra Kwaśniewskich"". Według założeń PiS komisja miałby się zająć m.in. prawidłowością działań Prokuratury Apelacyjnej w Katowicach, prowadzonych w sprawie - jak podano w projekcie uchwały - ""uchylania się Jolanty i Aleksandra Kwaśniewskich od opodatkowania"" i działań mogących utrudnić stwierdzenie przestępczego pochodzenia środków płatniczych"". PiS chce też, by komisja zbadała podstawy umorzenia przez tę prokuraturę śledztwa w wątkach dotyczących majątku Kwaśniewskich oraz podstawy wszczęcia postępowania przeciwko funkcjonariuszom CBA. Posłowie mieliby też prześledzić: ""okoliczności podejmowania decyzji"" przez premiera Donalda Tuska i podległych mu urzędników, pracowników urzędów i izb skarbowych oraz urzędu kontroli skarbowej, ministrów sprawiedliwości (pełniących jednocześnie funkcję prokuratora generalnego), szefa CBA Pawła Wojtunika. W skład komisji weszłoby 9 posłów. Byłaby ona zobowiązana do złożenia sprawozdania do 1 września 2015 r. Ponadto szef PiS Jarosław Kaczyński zwrócił się do prokuratora generalnego i do premiera o odtajnienie dokumentów wiążących się ze sprawą - jak mówił - ""próbą postawienia przed sądem funkcjonariusza publicznego, który próbował działać i działał zgodnie z prawem, tak, jak nakazują polskie przepisy"". Rzeczniczka rządu Małgorzata Kidawa-Błońska powiedziała, że pismo Kaczyńskiego nie dotarło jeszcze do kancelarii premiera. Podkreśliła jednak, że to ""nie premier odtajnia dokumenty i to nie premier ma taką możliwość"". Z kolei prokurator generalny zapewnił, że prokuratura niebawem ujawni materiały dot. umorzenia postępowania ws. majątku Kwaśniewskich. Sam Kamiński stwierdził, że wszystko, co powiedział podczas tajnych obrad Sejmu, odnosząc się do stawianych mu zarzutów, jest prawdą łatwą do zweryfikowania. Zaznaczył, że prokuratura nigdy nie sformułowała wobec niego zarzutów ""nielegalnych działań operacyjnych ani poświadczenia nieprawdy w dokumentach"". - Jedyny zarzut, jaki został wobec mnie sformułowany, odnosi się tylko i wyłącznie do sprawy Kwaśniewskich i dotyczy on rzekomo niewłaściwej analizy prawnej zgromadzonego przez CBA materiału - mówił Kamiński. Spośród pozostałych ugrupowań sejmowych powołanie komisji śledczej popiera SP. Lider partii Zbigniew Ziobro oświadczył, że jego koło chce, by komisja najpierw zajęła się występującymi - jego zdaniem - nieprawidłowościami działań prokuratury w tej sprawie. Pozostałe ugrupowanie są przeciwne inicjatywie PiS. Polityk PO, wicemarszałek Sejmu Cezary Grabarczyk powiedział, że o sprawie rozmawiał zarząd PO i władze partii nie widzą uzasadnienia dla tworzenia tego rodzaju komisji. Jak zaznaczył, sprawę majątku Kwaśniewskich badała już Prokuratura Apelacyjna w Katowicach i postanowiła o jej umorzeniu, nie dopatrując się znamion przestępstwa. Również PSL uważa, że nie ma powodu, by powoływać komisję śledczą do zbadania sprawy majątku Kwaśniewskich. Ludowcy deklarują, że ufają prokuraturze, która umorzyła postępowania w tej sprawie. Z kolei zdaniem SLD pomysł PiS, by powołać komisję śledczą w sprawie majątku rodziny b. prezydenta, to próba odbudowy IV RP. Dlatego Sojusz nie poprze tego wniosku PiS; złoży natomiast swój kontrwniosek o rozliczenie b. szefa CBA. Ostateczna decyzja, jak zachowa się klub TR, jeszcze nie zapadła, ale poseł Wincenty Elsner uważa, że więcej argumentów przemawia przeciw powołaniu komisji śledczej. Były prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. - Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych - stwierdzili Kwaśniewscy w oświadczeniu wydanym w związku z ostatnimi wypowiedziami Kamińskiego. Jolanta Kwaśniewska przyznała, że popełniła błąd, obwiniając Kamińskiego za incydent podczas ich pobytu w Paryżu w latach 90. - wcześniej Kwaśniewscy stwierdzili, że Kamiński nasłał wtedy na nich ""bojówki Ligi Republikańskiej, które ich zaatakowały"". Kamiński ocenił, że oświadczenie Kwaśniewskich jest ""emocjonalne i nic niewnoszące do sprawy"". Jego zdaniem z oświadczenia wynika, że Kwaśniewscy są negatywnie do niego nastawieni. - Nie odnieśli się w nim do tego, że byli właścicielami willi w Kazimierzu - dodał.",,
https://wiadomosci.onet.pl/kraj/tr-wiecej-argumentow-przeciw-komisji-sledczej-ws-kwasniewskich/3rwe4,TR: więcej argumentów przeciw komisji śledczej ws. Kwaśniewskich,"Poseł Twojego Ruchu Wincenty Elsner uważa, że więcej argumentów przemawia przeciw powołaniu komisji śledczej ws. majątku Kwaśniewskich. Jak zaznaczył, ostateczna decyzja klubu, czy poprzeć przygotowany przez PiS wniosek, wciąż nie zapadła.","PiS złożyło wniosek o powołanie sejmowej komisji śledczej, która miałaby zbadać sprawę majątku Aleksandra i Jolanty Kwaśniewskich. Pierwszym argumentem ""na nie"" w sprawie komisji - zdaniem Elsnera - jest to, że Sejm nie jest władzą sądowniczą, a ustawodawczą. - W szczególnych przypadkach przyjmujemy na siebie rolę śledczych, rolę sądów, w postaci komisji śledczej, ale nie widzę, żeby w tym przypadku takie okoliczności zachodziły - powiedział Elsner. Przypomniał też, że prokuratura sprawę badała i ją umorzyła. Ja się nie czuję władny oceniać tego, co powiedział na sali podczas tajnych obrad b. szef CBA Mariusz Kamiński. Używając retoryki ks. Tischnera: nie wiem, czy to była ""święta prawda, tyż prawda, czy gówno prawda"" - dodał. - Po drugie, byłby to chichot historii i IV RP, którą chcieliśmy rozliczyć. A tymczasem okazało się, że zamiast takiego rozliczania, Mariusz Kamiński i Jarosław Kaczyński, czyli twarze IV RP, zajmują się majątkiem państwa Kwaśniewskich, którzy czują się ofiarami właśnie tej IV RP i tamtej nagonki - mówił Elsner. Ostatnim argumentem przeciw komisji jest - jego zdaniem - fakt, że Twój Ruch jeszcze do niedawna współpracował z Aleksandrem Kwaśniewskim, który wspierał koalicję Europa Plus Twój Ruch podczas ostatnich wyborów do PE. - Gdybyśmy chcieli komisji śledczej ws. majątku Kwaśniewskich, mogłoby powstać wrażenie, że chcemy rewanżu za porażkę w wyborach, a tak nie jest - zapewnił poseł Twojego Ruchu. - Te trzy elementy sugerują, że powinniśmy być przeciw komisji, której chce PiS - podkreślił. Zapytany, czy widzi jakieś argumenty ""za"", Elsner odpowiedział: - Zobaczymy, co powiedzą inni posłowie podczas naszego posiedzenia klubowego. Ja takich twardych przesłanek nie widzę. Przyznał też, że w jego ocenie klub Twojego Ruchu bardziej skłaniałby się do poparcia pomysłu SLD - powołania komisji śledczej do rozliczenia działań CBA za rządów Mariusza Kamińskiego. - Ale sam nie jestem przekonany, czy teraz, na rok przed końcem kadencji Sejmu i tuż przed wyborami, taka komisja powinna powstać - dodał. Sejm na utajnionym posiedzeniu nie zgodził się na uchylenie immunitetu Kamińskiemu, o co wnioskowała Prokuratura Okręgowa Warszawa - Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy nim kierował. Kamiński mówił, że chodzi o akcję dotyczącą zakupu willi w Kazimierzu Dolnym, w posiadanie której wcześniej - jak podejrzewało Biuro - mieli nielegalnie wejść Kwaśniewscy. B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. - Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych - twierdzą Kwaśniewscy.",,
https://wiadomosci.onet.pl/kraj/sld-komisja-sledcza-ws-majatku-kwasniewskich-to-odbudowa-iv-rp/qjjzm,SLD komisja śledcza ws. majątku Kwaśniewskich to odbudowa IV RP,"Pomysł PiS, żeby powołać komisję śledczą w sprawie majątku rodziny b. prezydenta Aleksandra Kwaśniewskiego to próba odbudowy IV RP - uważają politycy SLD. Dlatego Sojusz nie poprze tego wniosku; złoży natomiast swój kontrwniosek o rozliczenie b. szefa CBA.","- Jarosław Kaczyński chce odbudować IV RP, państwo podsłuchów, Polskę aresztów, budzącą Polaków o 6 rano waleniem do drzwi. Wysyła na tę wojnę swojego największego gangstera politycznego, Mariusza Kamińskiego i próbuje udowodnić, że czas 2006-2009, był dobry dla Polski i Polaków - mówił na konferencji prasowej w Sejmie sekretarz generalny SLD Krzysztof Gawkowski. Jak zapewniał, jego partia nie poprze wniosku złożonego przez PiS o powołanie komisji śledczej ws. majątku rodziny Kwaśniewskich. - Nie ma zgody ludzi lewicy, członków i sympatyków SLD na to, aby utrwalać IV RP. I dlatego Sojusz będzie głosował przeciwko - powiedział Gawkowski. Przypomniał też, że SLD chce rozliczyć działania CBA za rządów Mariusza Kamińskiego (PiS), b. szefa Biura. Dlatego w przyszłym tygodniu złoży swój wniosek o powołanie komisji śledczej w takim zakresie. Zdaniem Gawkowskiego komisja ws. majątku Kwaśniewskich nie jest potrzebna, bo prokuratura umorzyła sprawę. - Wątpliwości ostatnich dni powinny jednak dać do myślenia Aleksandrowi Kwaśniewskiemu, i dlatego sam powinien pokazać, że nie ma nic na sumieniu i wystąpić do prokuratury o odtajnienie dokumentów umorzonej sprawy - stwierdził sekretarz SLD. - Opinia publiczna będzie mogła wtedy przekonać się, że Aleksander Kwaśniewski ma czyste ręce, a ta gra polityczna, którą dziś proponuje, przed wyborami samorządowymi i kolejnym rokiem wyborczym, Jarosław Kaczyński z Mariuszem Kamińskim, to nic innego jak hucpa polityczna - dodał. Rzecznik SLD Dariusz Joński przypomniał, że Kamiński, gdy został odwołany ze stanowiska szefa CBA, został wiceszefem PiS. - To nie do pomyślenia, aby szef np. policji został później wiceprezesem partii politycznej. Dlatego chcemy rozliczyć tę policję polityczną Mariusza Kamińskiego - argumentował Joński. Odnosząc się do faktu, że Sejm na utajnionym posiedzeniu nie uchylił immunitetu Kamińskiemu, Joński ocenił: ""Chwilowo mu się udało, a w międzyczasie obrzuca błotem kolejne osoby. Na to naszej zgody nie ma. Idziemy po pana, panie Kamiński i zrobimy wszystko, żeby odpowiedział pan przed sadem, za to, co pan zrobił, a pan doskonale wie, że zarzuty są bardzo poważne"". Sejm na utajnionym posiedzeniu nie zgodził się na uchylenie immunitetu Kamińskiemu, o co wnioskowała Prokuratura Okręgowa Warszawa - Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy nim kierował. Kamiński mówił, że chodzi o akcję dotyczącą zakupu willi w Kazimierzu Dolnym, w posiadanie, której wcześniej - jak podejrzewało Biuro - mieli nielegalnie wejść Kwaśniewscy. B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. - Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych - twierdzą Kwaśniewscy. Kaczyński poinformował, że PiS ma gotowy wniosek o powołanie sejmowej komisji śledczej, która miałaby zbadać sprawę majątku Kwaśniewskich. Szef PiS zwrócił się też do prokuratora generalnego i do premiera o odtajnienie materiałów dotyczących tej sprawy.",,
https://wiadomosci.onet.pl/kraj/psl-nie-ma-powodu-powolywac-komisji-sledczej-ws-kwasniewskich/ykmrc,PSL: nie ma powodu powoływać komisji śledczej ws. Kwaśniewskich,"PSL uważa, że nie ma powodu, by powoływać komisję śledczą do zbadania sprawy majątku Aleksandra i Jolanty Kwaśniewskich. Ludowcy deklarują, że ufają prokuraturze, która umorzyła postępowania w tej sprawie.","PiS twierdzi, że sprawą majątku Kwaśniewskich powinna zająć się komisja śledcza. Partia Jarosława Kaczyńskiego przygotowała już wniosek o powołanie takiej komisji. - Nie widzę powodu, żeby była powołana komisja śledcza, skoro prokuratura umorzyła postępowanie w sprawie Kwaśniewskiego. Prokuratura jest organem państwa. Trudno, żebym jej nie wierzył - powiedział poseł PSL Stanisław Żelichowski. Zaznaczył jednocześnie, że prokuratura wnioskowała o uchylenie immunitetu byłemu szefowi CBA Mariuszowi Kamińskiemu. Rzecznik PSL Krzysztof Kosiński powiedział, że ludowcy są konsekwentnie przeciwko powołaniu kolejnej z komisji śledczych, które ""nic nie wyjaśnią"". - Mamy zaufanie do instytucji państwa. Jeśli są ku temu podstawy, sprawą powinna się zajmować prokuratura - tłumaczył. Kosiński ocenił, że komisje śledcze służą jedynie do promowania polityków, którzy w nich zasiadają. - Mówimy stanowcze nie dla wylansowania kolejnego Zbigniewa Ziobro - dodał polityk Stronnictwa. Prokurator generalny Andrzej Seremet zapewnił, że prokuratura niebawem ujawni materiały dot. umorzenia postępowania ws. majątku Kwaśniewskich i opinia publiczna będzie mogła się zapoznać z wywodami i argumentami prokuratury. Sejm na utajnionym posiedzeniu nie zgodził się na uchylenie immunitetu byłemu szefowi CBA Mariuszowi Kamińskiemu, o co wnioskowała Prokuratura Okręgowa Warszawa-Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy nim kierował. Kamiński mówił, że chodzi o akcję dotyczącą zakupu willi w Kazimierzu Dolnym, w posiadanie której wcześniej - jak podejrzewało Biuro - mieli nielegalnie wejść Kwaśniewscy. B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. - Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych - twierdzą Kwaśniewscy.",,
https://wiadomosci.onet.pl/kraj/pis-zlozyl-wniosek-o-komisje-sledcza-ws-majatku-kwasniewskich/xem3t,PiS złożył wniosek o komisję śledczą ws. majątku Kwaśniewskich,"PiS złożył wniosek o powołanie sejmowej komisji śledczej, która miałaby zbadać sprawę majątku Aleksandra i Jolanty Kwaśniewskich - poinformował Jarosław Kaczyński. Zwrócił się do prokuratora generalnego i do premiera o odtajnienie materiałów dotyczących tej sprawy.","- Przedkładamy wniosek, jest on gotowy, a także zwracamy się do prokuratora generalnego i do premiera o to, aby skorzystali ze swoich uprawnień i odtajnili materiały, które dzisiaj są przedmiotem sporu - powiedział Kaczyński konferencji prasowej. Rzeczniczka rządu Małgorzata Kidawa-Błońska powiedziała, że pismo Kaczyńskiego nie dotarło jeszcze do kancelarii premiera. Jak podkreśliła, ""to jednak nie premier odtajnia dokumenty i to nie premier ma taką możliwość"". - Od takich działań są odpowiednie instytucje i to raczej powinna być decyzja prokuratora (generalnego), a nie premiera. Szef rządu nie zajmuje się odtajnianiem dokumentów - zaznaczyła. Prokurator generalny zapewnił, że prokuratura niebawem ujawni materiały dot. umorzenia postępowania ws. majątku Kwaśniewskich. W projekcie uchwały powołującej komisję można przeczytać, że miałaby ona badać ""zasadność, legalność i prawidłowość działań organów podległych ministrowi sprawiedliwości, Prokuratorowi Generalnemu podejmowanych w latach 2007-2010 w związku z podejrzeniem posiadania nieujawnionych i nielegalnych źródeł dochodu przez Jolantę i Aleksandra Kwaśniewskich"". Według założeń PiS komisja miałby się zająć m.in. prawidłowością działań podejmowanych w ramach postępowania przygotowawczego Prokuratury Apelacyjnej w Katowicach prowadzonego w sprawie - jak podano w projekcie uchwały - ""uchylania się Jolanty i Aleksandra Kwaśniewskich od opodatkowania"" i ""działań mogących utrudnić stwierdzenie przestępczego pochodzenia środków płatniczych"". PiS chce również, aby komisja zbadała podstawy umorzenia przez tę prokuraturę śledztwa w wątkach dotyczących majątku Kwaśniewskich oraz podstawy wszczęcia postępowania przeciwko funkcjonariuszom CBA. Posłowie mieliby też prześledzić ""okoliczności podejmowania decyzji"" przez premiera Donalda Tuska i podległych mu urzędników, pracowników urzędów i izb skarbowych oraz urzędu kontroli skarbowej, ministrów sprawiedliwości (pełniących jednocześnie funkcję Prokuratora Generalnego), szefa CBA Pawła Wojtunika. W skład komisji - jak zakłada projekt uchwały - weszłoby 9 posłów. Byłaby ona zobowiązana do złożenia sprawozdania do 1 września 2015 roku. W piśmie do prokuratora generalnego i premiera, Kaczyński podkreśla, że opinii publicznej nie jest znana podstawa wniosku o uchylenie immunitetu Kamińskiemu ani treść jego wystąpienia w Sejmie. - W tej sytuacji powstaje ryzyko manipulacji i nierzetelności w przedstawianiu zarzutów stawianych Mariuszowi Kamińskiemu. Niezrozumiałe jest również ukrywanie przed opinią publiczną informacji związanych z wyjaśnieniem podejrzeń o złamanie prawa przez byłego prezydenta RP. Działanie takie leży w sprzeczności z zasadą przejrzystości życia publicznego - argumentuje szef PiS. Jak mówił Kaczyński na konferencji prasowej, należy znaleźć odpowiedź na pytania dotyczące ""równości wobec prawa oraz jakości głównego nurtu polskiej klasy politycznej"". - Społeczeństwo ma prawo wiedzieć, jak było naprawdę. Bo posiedzenie (Sejmu), gdzie sprawa była rozstrzygana, było tajne, a dzisiaj mamy próbę konstruowania w niektórych mediach różnego rodzaju opowieści, których celem jest obrona tych, których obronić w świetle faktów się nie da. Te fakty muszą być ujawnione opinii publicznej, muszą być zbadane - przekonywał lider PiS. Według Kaczyńskiego należy też zbadać kwestię ""zachowań prokuratury, kondycji obecnego wymiaru sprawiedliwości"". - My sygnałów o tym, że ta kondycja jest fatalna, mamy wiele - dodał prezes PiS. Kaczyński opowiedział się za odtajnieniem dokumentów związanych ze sprawą Aleksandra i Jolanty Kwaśniewskich i - jak mówił - próbą postawienia przed sądem funkcjonariusza publicznego, który próbował działać i działał zgodnie z prawem, tak, jak nakazują polskie przepisy. - Sensem próby oskarżenia Kamińskiego było przekazanie jasnego sygnału: jeżeli masz do czynienia z człowiekiem o bardzo mocnej pozycji społecznej, to nie próbuj podnosić na niego ręki, bo to będzie bezskuteczne i jeszcze ty okażesz się przestępcą. To oznacza, że Polska nie jest w Europie, tylko na wschodzie i to daleko od naszej wschodniej granicy - dodał Kaczyński. Mariusz Kamiński (PiS) podziękował posłom z innych klubów poselskich, którzy we wtorek zagłosowali przeciw uchyleniu mu immunitetu poselskiego. Według b. szefa CBA ponoszą oni teraz polityczne konsekwencje swojej ""niezależności i odważnej postawy"". Kamiński podkreślił też, że wszystko, co powiedział podczas tajnego posiedzenia Sejmu, odnosząc się do stawianych mu zarzutów, jest prawdą łatwą do zweryfikowania. Zaznaczył, że prokuratura nigdy nie sformułowała wobec niego zarzutów ""nielegalnych działań operacyjnych ani poświadczenia nieprawdy w dokumentach"". - Jedyny zarzut, jaki został wobec mnie sformułowany, odnosi się tylko i wyłącznie do sprawy Kwaśniewskich i dotyczy on rzekomo niewłaściwej analizy prawnej zgromadzonego przez CBA materiału - mówił Kamiński. Podczas konferencji przekazał dziennikarzom pisemną informację dotyczącą zarzutów i śledztwa Prokuratury Okręgowej Warszawa-Praga wobec niego. Jak zaznacza w informacji, prokuratura zarzuciła CBA, że niezasadnie oceniło, iż zebrany materiał świadczy o możliwości popełnienia przez Kwaśniewskich przestępstwa polegającego m.in. na posiadaniu nieujawnionych i nielegalnych źródeł dochodu. Kamiński zapewnia, że wszystkie działania operacyjne Biura miały zgody sądu i Prokuratora Generalnego. Prokurator generalny Andrzej Seremet zapewnił, że prokuratura niebawem ujawni materiały dot. umorzenia postępowania ws. majątku Kwaśniewskich i opinia publiczna będzie mogła się zapoznać z wywodami i argumentami prokuratury. - Będzie publikacja części jawnej uzasadnienia. Prokuratura zastanawia się nad tym, czy nie ujawnić także części niejawnej, ale na pewno nie ujawni rozmów, które pochodziły z podsłuchów - powiedział Seremet. Sejm na utajnionym posiedzeniu nie zgodził się na uchylenie immunitetu byłemu szefowi CBA Mariuszowi Kamińskiemu, o co wnioskowała Prokuratura Okręgowa Warszawa-Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy nim kierował. Kamiński mówił, że chodzi o akcję dotyczącą zakupu willi w Kazimierzu Dolnym, w posiadanie której wcześniej - jak podejrzewało Biuro - mieli nielegalnie wejść Kwaśniewscy. B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. - Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych - twierdzą Kwaśniewscy. Do oświadczenia Kwaśniewskich odniósł się Kamiński. Ocenił je jako ""emocjonalne i nic niewnoszące do sprawy"". Jego zdaniem z oświadczenia wynika, że Kwaśniewscy są negatywnie do niego nastawieni. - Nie odnieśli się w nim do tego, że byli właścicielami willi w Kazimierzu - dodał.",,
https://wiadomosci.onet.pl/tylko-w-onecie/tomasz-kaczmarek-jolanta-kwasniewska-powinna-uslyszec-zarzuty-karne/lfn67,Tomasz Kaczmarek: Jolanta Kwaśniewska powinna usłyszeć zarzuty karne,"- W mojej ocenie w świetle dowodów - czyli m.in. nagrań ze spotkań i podsłuchów - Jolanta Kwaśniewska powinna usłyszeć zarzuty karne - mówi Onetowi poseł Tomasz Kaczmarek. To on, jako agent pod przykryciem, był zaangażowany w operację CBA dot. sprzedaży willi w Kazimierzu Dolnym, którą - jak podejrzewało Biuro - wcześniej mieli nielegalnie kupić Jolanta i Aleksander Kwaśniewscy.","Jacek Gądek: Jolanta i Aleksander Kwaśniewscy piszą, że ""nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych"". To także o Panu? Tomasz Kaczmarek: - Przede wszystkim trzeba podkreślić, że dziś - w wolnej i demokratycznej Polsce - nie ma miejsca dla świętych krów. Bez względu na to, czy ktoś był prezydentem czy jest zwykłym obywatelem, a dopuszcza się łamania prawa, to powinien ponieść konsekwencje. W świetle zebranego materiału dowodowego - a jest on bardzo mocny - w mojej ocenie Jolanta Kwaśniewska powinna mieć postawione zarzuty. Prokuratura jest innego zdania. Prokuratura w Katowicach w tym śledztwie nawet nie przesłuchała J. Kwaśniewskiej - po prostu zamiotła sprawę pod dywan. Dlatego dziś tak istotnym jest, aby opinia publiczna mogła zapoznać się z całością materiału dowodowego zebranego przez Centralne Biuro Antykorupcyjne i samodzielnie wyrobiła sobie opinię. Uważam, że w tym celu powinna zostać powołana sejmowa komisja śledcza, która wyjaśni wszystkie okoliczności - zarówno zachowanie J. Kwaśniewskiej, jak i innych osób będących w zainteresowaniu CBA w tej sprawie. Ale również postępowanie samych prokuratorów w Katowicach oraz dzisiejsze zachowanie prokuratorów z Warszawy-Pragi, którzy prowadzą śledztwo ws. możliwości przekroczenia uprawnień przez funkcjonariuszy Biura. Obecnie praktycznie cały materiał dowodowy jest utajniony i także dziennikarze nie mają bladego pojęcia, o czym dziś się mówi i czego sprawa tak właściwie dotyczy. I dziennikarze, i opinia publiczna będą mieć wiedzę dopiero wtedy, gdy ujawnione będą wszystkie materiały z podsłuchów telefonicznych. Dopiero wtedy, gdy usłyszycie nagrane wypowiedzi samej Jolanty Kwaśniewskiej. A Pana co uderza w rozmowach byłej Pierwszej Damy? Swoje rozmowy związane ze sprzedażą willi w Kazimierzu Dolnym prowadziła w sposób szyfrowany i zakamuflowany. W ten sposób postępują członkowie zorganizowanych grup przestępczych handlujących narkotykami, bronią, kobietami. Miałem z tym do czynienia, gdy pracowałem w Centralnym Biurze Śledczym jako funkcjonariusz pod przykryciem. I dlatego uważam, że dziś jest wielce istotną rzeczą, aby całość tego materiału ujawnić. Wtedy nikt nie będzie miał najmniejszych wątpliwości, do czego doszło i kto dopuścił się złamania prawa. Mówiąc wprost: i Jolanta, i Aleksander Kwaśniewscy są w Pana ocenie świętymi krowami, a po ujawnieniu dowodów mogą ponieść odpowiedzialność karną? W mojej ocenie w świetle dowodów - czyli m.in. nagrań ze spotkań i podsłuchów - Jolanta Kwaśniewska powinna usłyszeć zarzuty karne. W Pana ocenie ten materiał zostanie ujawniony, czy jednak nie będzie woli po temu? Dziś osobą, która ma kompetencje i może ten materiał ujawnić, jest szef CBA Paweł Wojtunik. Rozumiem jego wypowiedzi, że formy i metody pracy operacyjnej są tajne i nie należy ich ujawniać. Owszem - bo dziś funkcjonariusze CBA i CBŚ wykorzystają te metody przy ściganiu przestępców, więc nie powinny być upubliczniane. Natomiast w obliczu potężnej afery medialnej i braku jasności dla opinii publicznej konkretne nagrania moich wypowiedzi, moich rozmów, jak i Marii J., Jana J., Marka M. - byłego prezesa Budimexu - i samej Jolanty Kwaśniewskiej powinny zostać opinii publicznej udostępnione. Będzie Pan chciał wrócić do klubu Prawa i Sprawiedliwości? Byłem, jestem i będę całym sercem z Prawem i Sprawiedliwością. PiS to moja rodzina. A rodziny nigdy się nie zostawia. Pomimo tego, że dziś jestem poza klubem tej partii, to uważam, że tylko pod przywództwem premiera Jarosława Kaczyńskiego Polska może przejść gruntowne zmiany. A takie osoby jak Mariusz Kamiński i Antoni Macierewicz to dla wielu młodych ludzi - w tym i dla mnie - ogromne autorytety. Czyli dla Pana na miejscu byłoby sformalizowanie przynależności do rodziny PiS? Byłby to dla mnie szczęśliwy dzień.",Poseł Tomasz Kaczmarek,
https://wiadomosci.onet.pl/kraj/rostowski-bije-sie-w-piers-wszyscy-dolozylismy-sie-do-nieszczesliwego-finalu/s1n9t,Rostowski bije się w pierś: wszyscy dołożyliśmy się do nieszczęśliwego finału,"- Nie ma możliwości nakładania kar, ponieważ nie było dyscypliny (podczas głosowania ws. immunitetu Mariusza Kamińskiego – przyp. red.). Wszyscy po trochę dołożyliśmy się do nieszczęśliwego finału: kierownictwo i członkowie. To nie uzasadnia błędu politycznego, którzy popełnili posłowie głosujący przeciwko odebraniu immunitetu – powiedział w ""Faktach po faktach"" Jacek Rostowski.","Sejm na wtorkowym głosowaniu nie odebrał Kamińskiemu immunitetu. O jego uchylenie wnioskowała Prokuratura Okręgowa Warszawa-Praga, która b. szefowi CBA chciała postawić zarzut przekroczenia uprawnień podczas czynności operacyjnych biura w czasach, kiedy nim kierował. Kamiński mówił we wtorek, że chodzi o akcję dotyczącą zakupu willi w Kazimierzu Dolnym, w posiadanie której - jak podejrzewało Biuro - mieli nielegalnie wejść Kwaśniewscy. Przeciwko wnioskowi prokuratury było dziewięciu posłów koalicji PO-PSL, 34 wstrzymało się od głosu. PO nie wyciągnie wobec nich konsekwencji personalnych. Rostowski przyznał, że wszyscy w jego partii muszą się zastanowić, dlaczego tak się stało. - Wszyscy bierzemy na siebie część winy. Premier uważa, iż wszyscy jesteśmy trochę winni. Ale to nie zwalnia z błędu tych, którzy glosowali w sposób, który uważam za jak najbardziej niewłaściwy – polityk Platformy. - Rafał Grupiński mówił, że część skrzydła konserwatywnego od dawna ma problem. Ja się z tym nie zgadzam, bo sam należę do tego skrzydła, a głosowałem za odebraniem immunitetu Kamińskiemu. Uważam, że słowa Grupińskiego to przesadzona interpretacja. Jestem zdania, że nic złego by się nie stało, gdyby posłowie głosujący ""przeciw"" przeprosili wyborców - ciągnął Rostowski. - Stało się coś bardzo niefortunnego. Nie ma żadnego powodu, żeby Kamiński nie zrzekł się immunitetu, jeśli chce, żeby sprawa skończyła się przed sądem - powiedział na zakończenie w TVN 24.","Jacek Rostowski, fot. M.Śmiarowski/KPRM",
https://wiadomosci.onet.pl/kraj/kaczynski-chce-komisji-sledczej-ws-majatku-kwasniewskich/0f25s,Kaczyński chce komisji śledczej ws. majątku Kwaśniewskich,"W piątek klub PiS złoży wniosek o komisję śledczą w sprawie powołania w Sejmie komisji śledczej, która miałaby zająć się sprawą majątku Aleksandra i Jolanty Kwaśniewskich - zapowiedział dzisiaj prezes partii Jarosław Kaczyński. Prezes PiS-u wypowiedział się również w sprawie wtorkowego głosowania nad uchyleniem immunitetu Mariuszowi Kamińskiemu, nazywając je jedynie ""incydentem"", a nie prawdziwą zmianą postawy polityków PO i PSL.","Politycy PiS po wtorkowym tajnym posiedzeniu Sejmu zapowiedzieli złożenie wniosku o powołanie komisji śledczej, która ma zbadać m.in. działania organów państwa w związku ze sprawą legalności majątku Kwaśniewskich. Posłowie opowiedzieli się wówczas przeciw uchyleniu immunitetu b. szefowi CBA Mariuszowi Kamińskiemu (PiS). Kaczyński pytany dzisiaj podczas prezentacji książki ""Czas na zmiany"", o głosowanie w sprawie odebrania immunitetu wiceprezesowi PiS Mariuszowi Kamińskiemu, uznał, że wynik tego głosowania nie był efektem zakulisowych gier. - Wystąpienie Mariusza Kamińskiego było niesłychanie przekonujące. Znaleźli się posłowie, którzy na to zareagowali - podkreślił Kaczyński. Jego zdaniem, nie jest to również znak, aby mogły być przyspieszone wybory parlamentarne w Polsce. Przeciwko wnioskowi prokuratury było 9 posłów koalicji PO-PSL, 34 wstrzymało się od głosu. Prezes PiS-u zaznaczył, że posłowie, którzy wstrzymali się od głosu, bądź nie głosowali, ""w istocie opowiedzieli się przeciw"" uchyleniu immunitetu Kamińskiego. - Co z tego wynika na przyszłość? Sądzę, że nie szybsze wybory. Mieliśmy do czynienia ze znaczącym, ładnym incydentem. Nie sądzę, by to miało daleko idące skutki polityczne - ocenił prezes Prawa i Sprawiedliwości. O uchylenie immunitetu Kamińskiemu wnioskowała Prokuratura Okręgowa Warszawa-Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy nim kierował. Kamiński mówił we wtorek, że chodzi o akcję dotyczącą zakupu willi w Kazimierzu Dolnym, w posiadanie której wcześniej - jak podejrzewało Biuro - mieli nielegalnie wejść Kwaśniewscy. B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł. ""Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych"" - napisali Kwaśniewscy w przekazanym PAP w czwartek oświadczeniu.",Jarosław Kaczyński,
https://wiadomosci.onet.pl/kraj/kwasniewscy-dzialania-cba-byly-nielegalne-jestesmy-ofiarami-ataku/60srn,"Kwaśniewscy: działania CBA były nielegalne, jesteśmy ofiarami ataku","B. prezydent Aleksander Kwaśniewski i jego żona Jolanta uważają, że dotyczące ich działania CBA były nielegalne. Zaprzeczyli, by dokonywali zakupów ze środków pochodzących z nieudokumentowanych źródeł i oświadczyli, że nie po raz pierwszy są ofiarami ataku Mariusza Kamińskiego.","""Nie pierwszy raz jesteśmy ofiarami brutalnych ataków politycznych ze strony pana Mariusza Kamińskiego i osób z nim związanych"" - napisali Kwaśniewscy w oświadczeniu związanym z niedawnymi wypowiedziami byłego szefa CBA Mariusza Kamińskiego. We wtorek Sejm nie zgodził się na uchylenie immunitetu Kamińskiego, obecnie posła PiS, o co wnioskowała Prokuratura Okręgowa Warszawa-Praga, która chciała postawić mu zarzuty przekroczenia uprawnień podczas czynności operacyjnych Biura. Kamiński informował, że wniosek prokuratury dotyczył zainscenizowanej przez CBA operacji zakupu willi w Kazimierzu Dolnym, którą wcześniej - jak przypuszczało Biuro w czasie gdy nim kierował - nielegalnie kupili Kwaśniewscy. Przed głosowaniem w sprawie zgody na uchylenie mu immunitetu Kamiński wystąpił w utajnionej części obrad i - według posłów - mówił przede wszystkim o sprawie majątku Kwaśniewskich. Były prezydent i jego żona w dzisiejszym oświadczeniu stwierdzili, że działania Centralnego Biura Antykorupcyjnego skierowane przeciwko nim ""nie tylko nie miały podstawy prawnej, ale były wręcz nielegalne – sprzeczne z obowiązującą ustawą regulującą działanie Biura"". ""Nieprawdą jest, jak twierdzi pan Mariusz Kamiński, że dokonywaliśmy zakupów z nieudokumentowanych źródeł dochodu. Nawet laik zapoznawszy się z naszymi rozliczeniami podatkowymi do roku 2005 i w latach późniejszych, nie miałby wątpliwości co do naszej płynności finansowej"" - oświadczyli Jolanta i Aleksander Kwaśniewscy. Podkreślili, że urzędy skarbowe nigdy nie miały zastrzeżeń do ich zeznań podatkowych i źródeł pochodzenia pieniędzy. W oświadczeniu były prezydent i jego żona stwierdzając, że nie pierwszy raz są ofiarami ataków politycznych ze strony Kamińskiego i osób z nim związanych, napisali, że Kamiński już 20 lat temu, podczas ich oficjalnej wizyty w Paryżu jako pary prezydenckiej, nasłał na nich „bojówki Ligi Republikańskiej, które ich zaatakowały”. ""Odnosimy wrażenie, że od tamtej pory kieruje nim obsesja na naszym punkcie"" - napisali Kwaśniewscy. ""Zapewne jeszcze nie raz będziemy wyjaśniać ""rewelacje"" Mariusza Kamińskiego"" - dodali Kwaśniewscy. Ani Prokuratura Okręgowa Warszawa-Praga, ani Prokuratura Generalna nie ujawniła, czego dokładnie dotyczył wniosek o uchylenie immunitetu Kamińskiemu. Wiadomo jedynie, że chodzi o domniemane nieprawidłowości w działaniach operacyjnych CBA. Sam Kamiński ujawnił we wtorek, że zarzut miał dotyczyć prowadzonej przez CBA sprawy majątku Kwaśniewskich, których biuro podejrzewało o nabycie willi w Kazimierzu Dolnym za nieujawnione pieniądze. Badała to Prokuratura Apelacyjna w Katowicach i umorzyła śledztwo, nie dopatrując się przestępstwa Kwaśniewskich. Z nieoficjalnych informacji Polskiej Agencji Prasowej wynika, że zarzut dla Kamińskiego nie miał dotyczyć dokonanych przez CBA ustaleń, lecz tego, że wszczęto operację specjalną, nie mając do tego podstawy prawnej, w postaci uprawdopodobnionego podejrzenia, że doszło do przestępstwa. Sejm nie wyraził zgody na uchylenie immunitetu Kamińskiemu, ponieważ wniosek prokuratury nie uzyskał wymaganej większości 231 głosów. Za uchyleniem opowiedziało się 216, przeciw 160, wstrzymało się 43 posłów. Przeciwko wnioskowi prokuratury było 9 posłów koalicji PO-PSL, 34 wstrzymało się od głosu.",Jolanta i Aleksander Kwaśniewscy,
https://wiadomosci.onet.pl/kraj/pis-chce-komisji-sledczej-ws-majatku-kwasniewskich-sld-i-psl-przeciw/7t49f,PiS chce komisji śledczej ws. majątku Kwaśniewskich; SLD i PSL przeciw,"Nie wiadomo, jak rozstrzygną się losy wniosku PiS ws. powołania w Sejmie komisji śledczej, która miałaby zająć się sprawą majątku Aleksandra i Jolanty Kwaśniewskich. Wniosku na pewno nie poprą kluby PSL i SLD. PO i Twój Ruch nie podjęły decyzji w tej sprawie.","Politycy PiS po tajnym posiedzeniu Sejmu zapowiedzieli złożenie wniosku o powołanie komisji śledczej, która ma zbadać m.in. działania organów państwa w związku ze sprawą legalności majątku Kwaśniewskich. Posłowie opowiedzieli się wówczas przeciw uchyleniu immunitetu b. szefowi CBA Mariuszowi Kamińskiemu (PiS). O uchylenie immunitetu Kamińskiemu wnioskowała Prokuratura Okręgowa Warszawa-Praga, która chciała mu postawić zarzut przekroczenia uprawnień podczas czynności operacyjnych CBA w czasach, kiedy kierował nim obecny poseł PiS. Kamiński mówił we wtorek, że chodzi o akcję dotyczącą zakupu willi w Kazimierzu Dolnym, w posiadanie której wcześniej - jak podejrzewało Biuro - mieli nielegalnie wejść Kwaśniewscy. - Wniosek jest w przygotowaniu, niedługo go złożymy. Wystąpienie Mariusza Kamińskiego podczas wtorkowych obrad było Sejmu było miażdżące. Polacy powinni poznać wszystkie zawarte w nim fakty - poinformował zastępca rzecznika prasowego PiS Marcin Mastalarek. Jak wynika z informacji dziennikarzy, projekt uchwały ws. komisji śledczej będzie prawdopodobnie złożony na następnym posiedzeniu Sejmu pod koniec czerwca. Szef klubu PO Rafał Grupiński nie chciał mówić, jak zachowa się Platforma w głosowaniu nad wnioskiem PiS. - Dopóty, dopóki nie poznamy uzasadnienia takiego wniosku, jego ewentualnej konstytucyjności, argumentacji i wszelkich uzasadnień, w tej sprawie na pewno nie będziemy się w żaden sposób opowiadać za lub przeciw - powiedział Grupiński. Tymczasem poseł PO Grzegorz Schetyna podkreśla, że nad sprawą komisji śledczej trzeba się spokojnie zastanowić. Pytany o komisję w radiowej Trójce poseł odparł: ""Ten temat na pewno się pojawi, widać, że będzie ostrzem ataku i ofensywy PiS, nie mam co do tego wątpliwości. Uważam, że ten wniosek trzeba będzie bardzo spokojnie rozważyć, nie mówię nie, absolutnie"". - Musimy poznać dokładnie kontekst tych zdarzeń, umorzenia postępowań - dodał Schetyna. Przeciw propozycji PiS zagłosuje PSL. Rzecznik PSL Krzysztof Kosiński powiedział, że ludowcy w sprawie kolejnych propozycji powołania komisji śledczych mają ""konsekwentnie negatywne stanowisko"". Sejmowa komisja śledcza - podkreślił - ""nie rozwiązuje żadnych spraw, a jest jedynie elementem partyjnych spektakli medialnych"". Wtóruje mu poseł Stanisław Żelichowski. - To byłoby bicie piany dla samego bicia piany - ocenił. Podkreślił, że gdyby prokuratura na bazie dowodów dostarczonych przez CBA uznała, że trzeba wszcząć dochodzenie, to by je wszczęła. Także szef SLD Leszek Miller zapowiedział, że jego klub nie poprze wniosku. - Będziemy popierać komisje śledcze rozliczające IV RP i żadnej, która będzie utrwalać IV RP - zapowiedział Miller. Poinformował, że SLD przygotuje wniosek ws. powołania komisji śledczej do zbadania działalności CBA w czasie, gdy Biurem kierował Kamiński. Zdaniem Millera proces rozliczania ""patologii IV RP"" nigdy nie został przeprowadzony właściwie. Rzecznik TR Andrzej Rozenek poinformował, że o wniosku PiS zdecyduje cały klub Twojego Ruchu. - Do tego czasu żadnych komentarzy w tej sprawie nie będzie - dodał. Za komisją śledczą ws. majątku Kwaśniewskich jest koło Solidarnej Polski. Według rzecznika SP Patryka Jakiego, fakty przedstawione podczas wtorkowego tajnego posiedzenia Sejmu są ""porażające"" i gdyby je odtajnić opinia publiczna byłaby wstrząśnięta, a ""Kwaśniewscy kolejne lata życia spędziliby w pudle"". Ocenił, że każda droga do odtajnienia stenogramu jest dobra - czy formalna, czy komisja śledcza. We wniosku prokuratury wobec Kamińskiego chodziło m.in. o sprawę willi w Kazimierzu Dolnym, której - jak domniemywało CBA - cichymi właścicielami byli Kwaśniewscy. Prokuratura oficjalnie nie odnosiła się do tych doniesień; wskazywano tylko, że chodzi o ""nierzetelne informacje"" we wnioskach do sądu i prokuratora o zgodę na działania operacyjne CBA z lat 2007-09 oraz nieprawidłowości w operacjach specjalnych CBA. W 2010 r. katowicka prokuratura umorzyła postępowanie w sprawie legalności majątku Kwaśniewskich, nie dopatrując się nieprawidłowości.","Jarosław Kaczyńśki, Mariusz Błaszczak i Marek Kuchciński",
https://wiadomosci.onet.pl/kraj/kaminski-prokuratura-chce-ukrywac-swoje-manipulacje/9zqxd,Kamiński: prokuratura chce ukrywać swoje manipulacje,"- Prokuratura chce ukrywać swoje manipulacje. Ja nie broniłem siebie, oskarżałem prokuraturę o manipulacje, o działania sprzeczne z prawem. Skandalem dla mnie jest to, że to śledztwo zostało umorzone - powiedział na antenie Polsat News były szef CBA Mariusz Kamiński o sprawie nielegalnych źródeł dochodu Jolanty i Aleksandra Kwaśniewskich. - Działania podejmowane przez prokuraturę są niezrozumiałe i bezprawne. Nie daje sobie ona rady. Są tam osoby, które się boją - dodał.","Kamiński zaczął od swojego dzisiejszego wystąpienia w Sejmie, które zostało utajnione. Podczas posiedzenia Sejm zdecydował, że nie odbierze posłowi immunitetu. Wnioskowała o to prokuratura, która chciała postawić mu zarzut przekroczenia uprawnień podczas czynności operacyjnych CBA. - Dla większości posłów były to nowe informacje. Wydaje mi się, że starałem się nie dokonywać ocen, ale przedstawiłem fakty na tyle przekonujące, że w każdym klubie, niezależnie od podziałów politycznych, znaleźli się ludzie, którzy uznali, że ważniejsze jest zachowanie się przyzwoicie niż przynależność polityczna i to jest pocieszające - ocenił polityk. Żeby Kamiński stracił immunitet potrzeba było 231 głosów. Przeciw uchyleniu immunitetu posłowi głosowało 152 posłów. Wśród nich było 9 posłów koalicji PO-PSL. 40 parlamentarzystów wstrzymało się od głosu, m.in. premier Donald Tusk i wicepremier Janusz Piechociński. - Nie chciałem nikogo szokować, choć może dla niektórych sama prawda jest szokująca – przyznał były szef CBA. Dodał też, że sprawę legalności majątku Jolanty i Aleksandra Kwaśniewskich media przedstawiały karykaturalnie. – Osoby, któru nie znały faktów, mogły mieć wrażenie, że to kuriozalna akcja – przyznał. - Ta sprawa budzi niepokój mój i wielu przyzwoitych ludzi - dodał. Kamiński uchylił też rąbka tajemnicy ws. akcji CBA. – Sprawdziliśmy, czy stać na willę (w Kazimierzu - przyp. red.) parę prezydencką – powiedział były szef CBA i wskazał na byłego premiera SLD Józefa Oleksego, który został nagrany (tzw. taśmy Gudzowatego - przyp. red.) bez swojej wiedzy i którego słowa przyczyniły się do rozpoczęcia śledztwa. - Premier (Oleksy - przyp. red.) oskarżył de facto byłego prezydenta o to, że ma nielegalne źródło dochodu, że gdyby służby przyjrzały się jego majątkowi, uznałyby, że to majątek nielegalny. W tej sytuacji państwo nie może być bierne. Weryfikowaliśmy wszystkie informacje, które podał Oleksy – zdradził Kamiński, ale przyznał też, że o szczegółach nie może mówić. Zamiast tego skupił się na działaniach prokuratury. - Można było to zrobić inaczej. Dysponentem materiałów jest prokuratura. W imię interesu publicznego powinna doprowadzić do sytuacji, żeby wszystkie te argumenty, które mówiłem, mogły być znane opinii publicznej. To absolutna kompromitacja prokuratury – podkreślił polityk PiS. - Jestem przekonany, że umorzenie śledztwa ws. podejrzenia, że para prezydencka miała nielegalne źródło dochodów, jest skandaliczne. Jest szereg mocnych faktów pokazujących, że to śledztwo nie miało prawa być umorzone. Uzasadnienie wniosku zostało utajnione. Prokuratura prowadzi pewną grę i to jest niedopuszczalne – dodał były szef CBA.",Mariusz Kamiński,
https://wiadomosci.onet.pl/kraj/bedzie-wniosek-o-komisje-sledcza-ws-majatku-kwasniewskich/1wczv,Będzie wniosek o komisję śledczą ws. majątku Kwaśniewskich,"Klub PiS złoży wniosek o powołanie sejmowej komisji śledczej, która ma zbadać m.in. działania organów państwa w związku ze sprawą legalności majątku Aleksandra i Jolanty Kwaśniewskich – zapowiedzieli politycy Prawa i Sprawiedliwości.","Sejm nie uchylił immunitetu poselskiego b. szefowi CBA posłowi PiS Mariuszowi Kamińskiemu. O uchylenie immunitetu Kamińskiemu wnioskowała Prokuratura Okręgowa Warszawa-Praga, która chciała mu postawić zarzuty przekroczenia uprawnień podczas czynności operacyjnych CBA. We wniosku wobec Kamińskiego chodziło m.in. o sprawę willi w Kazimierzu Dolnym, której - jak domniemywało CBA - cichymi właścicielami byli Kwaśniewscy. Prokuratura oficjalnie nie odnosiła się do tych doniesień; wskazywano tylko, że chodzi o ""nierzetelne informacje"" we wnioskach do sądu i prokuratora o zgodę na działania operacyjne CBA z lat 2007-09 oraz nieprawidłowości w operacjach specjalnych CBA. - Uważam, że z punktu widzenia opinii publicznej niezbędne jest, aby sprawą działań prokuratury dotyczącą Aleksandra i Jolanty Kwaśniewskich i podejrzenia ukrywania przez nich dochodów zajęła się sejmowa komisja śledcza – powiedział dziennikarzom Kamiński. Jego zdaniem komisja powinna zbadać przede wszystkim jak funkcjonowały organy państwa, ""których obowiązkiem było wyjaśnienie wszystkich wątpliwości związanych z majątkiem Jolanty i Aleksandra Kwaśniewskich i źródłem jego pochodzenia."" - Tak, złożymy wniosek o komisję śledczą. To stanie się oficjalnym wnioskiem klubu parlamentarnego – zapowiedział z kolei rzecznik PiS Adam Hofman. W 2010 r. katowicka prokuratura umorzyła postępowanie w sprawie legalności majątku Kwaśniewskich, nie dopatrując się nieprawidłowości.",Klub PiS złoży wniosek o powołanie sejmowej komisji śledczej,
https://wiadomosci.onet.pl/tylko-w-onecie/krasowski-gdyby-nie-powsciagliwosc-lewicy-kosciol-byly-rownie-slaby-jak-w-calej/288vc,"Krasowski: gdyby nie powściągliwość lewicy, Kościół były równie słaby, jak w całej Europie","""Lewica mogła podyktować własne ustawy. Rozdział religii od państwa był na wyciągnięcie ręki, jednak Sojusz tej ręki nie chciał wyciągnąć. Trochę z lenistwa, trochę ze strachu. Gdyby nie powściągliwość lewicy, polski Kościół miałby pozycję równie słabą, jak w całej Europie. Bo raz odebranych przywilejów już by nie odzyskał. W Unii Europejskiej religia praw nie zdobywa, może jedynie je tracić"" - ocenia w swojej książce ""Czas gniewu. Rozkwit i upadek imperium SLD"" Robert Krasowski. Publicysta przekonuje, że powtarzany przez polityków SLD argument o tym, że polskie społeczeństwo było zbyt konserwatywne na takie zmiany, był dla nich jedynie wymówką.","Zaznacza jednocześnie, że Sojusz Lewicy Demokratycznej zawsze mocno uderzał światopoglądową kartą, popierał laickie państwo, prawo do aborcji, obyczajową swobodę. Ale gdy rządził, niczego w tych sprawach nie zrobił. Jego lewicowość spełniała się bowiem w niechęci do panującej nad Wisłą prawicowej normy, nie zaś w potrzebie zmiany tej normy. ""To była lewica z piętnem przeszłości, co sprawiało, że priorytety Sojuszu nie były ideowe, lecz prestiżowe. Polska lewica łaknęła reputacji, uznania, szacunku. Statusu normalnej partii i normalnej władzy. A kiedy to miała, nie chciała nic więcej"" - czytamy dalej. ""W latach 90. odkryła w Polakach głębsze pokłady konserwatyzmu, niż podejrzewała. To jej dało alibi, uznała, że czas na zmiany jeszcze nie nadszedł, że Polska nie jest Hiszpanią, w której lewicowy rząd właśnie obalał konserwatywne porządki. Jednak to była wymówka. Sojusz był wystarczająco silny, aby zrobić to samo. Polskie społeczeństwo było tyleż konserwatywne, co letnie. Było mu obojętne, czy państwo zmusza innych do tych samych zachowań. Ideę obyczajowych nakazów wspierał tylko Kościół, instytucja mająca duże wpływy już tylko w niedzielę"" - pisze o polityce liderów tej partii. Co więcej, Krasowski przekonuje, że tożsamość SLD wyrażała się nie w ideach, lecz w stosunku do władzy. Lewica, jego zdaniem, nie miała poczucia reformatorskiej misji, typowej dla solidarnościowych rywali - władza nie była dla niej narzędziem, lecz celem. Od samego początku SdRP, a potem SLD były projektami, w których najwyższym celem władzy było jej własne trwanie. Politycy świadomie więc ""chowali"" swoje lewicowe ideały i tworzyli formację, która, jak mówił o niej Józef Oleksy, miała być ""pragmatyczną partią dążącą do sukcesu"". ""I tak też było. Sprawiedliwość społeczna, ochrona mniejszości, niechęć do neoliberalizmu, do prywatyzacji, kolejne sztandary, jakimi po 1990 roku manifestowano świeżą, socjaldemokratyczną tożsamość, okazywały się narzędziami, z którymi żegnano się równie szybko, co łatwo. Co zresztą w polskiej polityce nie jest niczym nowym, polskie rządy zawsze uciekały od ideologii. I lewicowe, i prawicowe. W Polsce spory ideowe wznieca się w opozycji, a gasi, będąc u władzy"" - ocenia. ""Kwaśniewski i Miller bili się o władzę po to, by ją mieć. By ją dzierżyć. By się nią cieszyć. By się karmić gestami szacunku. By ustalać reguły. By zwalniać tysiące ludzi i tysiące zatrudniać. Dekada lewicowych rządów to nieustanne zabiegi o skupienie wszystkich nitek władzy i ani jednego celu leżącego u podstaw tej władzy. Poza kontynuowaniem tego, co polska polityka uznawała za bezdyskusyjne minimum. Kwaśniewski i Miller robili tyle, ile musieli"" - dodaje autor. ""Kto od polityki oczekiwał wielkich ambicji, był mocno zawiedziony. Kto jednak widział, że wielkie ambicje przestały już rodzić wielkie owoce, w ich postawie mógł dostrzec pozytywne zjawisko. Odzierali politykę z nadmiernego heroizmu, z niepotrzebnego patosu. Profesjonalizowali ją, przyzwyczajali do cierpliwości, do normalności"" - czytamy w książce ""Czas gniewu"". Krasowski podkreśla, że taka postawa była szczególnie bliska Aleksandrowi Kwaśniewskiemu. Jako polityk nie wierzył on bowiem w przełomy, w ambitne wizje naprawy realiów. Starał się jedynie chronić to, co jest, zamiast gonić za tym, czego nie ma i chyba nigdy nie będzie. ""Przyglądał się z bliska Jaruzelskiemu. Generał miał wielką władzę, mógł każdego zamknąć w więzieniu, mógł zmienić dyrektora każdej fabryki, mógł podyktować mediom każdą opinię. A jednak nie mógł naprawić Polski, nie mógł rozruszać gospodarki. Jego władza była tyleż wielka, co bezradna. Doświadczenie schyłkowego komunizmu oduczyło Kwaśniewskiego marzycielstwa"" - tłumaczy jego postawę. ""Kwaśniewski był owocem największej klęski w dziejach lewicy, zarówno polskiej, jak też światowej. Jego ostrożność, jego minimalizm wyrastały zarówno z jego osobistej dojrzałości, jak też z doświadczenia całej formacji. To, co z zewnątrz postrzegano jako cynizm, nie zawsze było cynizmem. Politycy Sojuszu wzięli władzę z wielką obawą, że wszystko się zaraz posypie. Każdy dzień spokojnego trwania postrzegali jako powód do dumy"" - wyjaśnia dalej. Był jednak pewien wyjątek. Antyklerykalizm - jedyna kwestia, która dla lewicy była sprawą tożsamościową. Jednak z czasem do liderów formacji dotarła myśl, że również w tej sprawie trzeba zimno kalkulować. ""Rachunek za antyklerykalizm rósł szybko, gdy partia biła się o dziesięć procent, niechęć Kościoła nie miała większego znaczenia, gdy jednak lewica zaczęła myśleć o kilkudziesięciu procentach, o przejęciu władzy nad centrum, sytuacja zmieniła się całkowicie. Jak zwykle pierwszy pojął to Kwaśniewski"" - pisze. ""Jednak opór własnej partii okazał się za silny, nie czuła jeszcze ciśnienia własnych interesów. Poczuła je w 1996 roku, gdy cała władza trafiła w jej ręce. I wtedy lewica zrozumiała, że pryncypializm kosztuje. Że antyklerykalizm jest w Polsce odważnym projektem, czymś na kształt ambitnej reformy. I obarczony jest takim samym politycznym ryzykiem. Partia pozostała więc antyklerykalna, jednak jej elita pracowała już w logice przygotowań do zawieszenia broni, do dyskretnego pokoju z Kościołem. Z antyklerykalnej ofensywy liderzy Sojuszu wypisywali się jednak powoli, z wielkim bólem i z wyraźną niechęcią. Mieli pełnię władzy, kilkoma ruchami mogli podciąć filary pozycji Kościoła. Cimoszewicz czy Miller mieli na to wielką ochotę, ale wiedzieli, że im to zaszkodzi. Więc łagodzili linię, ale ostrożnie, zadawali Kościołowi cios, a potem nie szli za nim, grali na czas"" - czytamy w książce. Robert Krasowski stawia tezę, że liderzy lewicy bali się wojny z Kościołem. Ale równie mocno bali się skutków pokoju, bo ich elektorat pokoju nie akceptował. Losy walki z zakazem aborcji pokazały nowe oblicze polskiego antyklerykalizmu, który aby sprostać nowym wyzwaniom, stał się narzędziem, ale nie do walki z Kościołem, lecz do pozorowania tej walki. Antyklerykalizm stał się więc retoryką, programem, który spełnia się w słowach, nie w czynach. ""Kolejne pokolenie polskiej lewicy pogodziło się z Bogiem, z Kościołem i z konserwatywną obyczajowością. Pogodziło się, nawet nie sprawdzając, ile dywizji posiada papież. A wydaje się, że lewica mogła wygrać tę wojnę. Jednak gdyby Sojusz poszedł tą drogą, stałby się inną formacją. Wyrazistą, pryncypialną, odważną, czyli formacją niemającą szans na polityczną hegemonię"" - przekonuje. Wykorzystano, dzięki uprzejmości wydawnictwa Czerwone i Czarne, fragmenty książki Roberta Krasowskiego ""Czas gniewu. Rozkwit i upadek imperium SLD"". Publikacja ta jest kontynuacją poprzedniej książki autora - ""Po południu. Upadek elit solidarnościowych po zdobyciu władzy"". Wtedy Krasowski opisywał i odsłaniał kulisy pierwszych solidarnościowych rządów. Tym razem opisał spektakularny powrót i bolesny upadek polskiej lewicy. A zwłaszcza jej liderów - Kwaśniewskiego i Millera.",Aleksander Kwaśniewski i kard. Józef Glemp. Czy lewica mogła wybrać antyklerykalizm?,
https://wiadomosci.onet.pl/swiat/kwasniewski-kijow-gotowy-do-dialogu-z-moskwa/1293c,Kwaśniewski: Kijów gotowy do dialogu z Moskwą,Nowe władze Ukrainy z zaprzysiężonym w sobotę prezydentem Petrem Poroszenką gotowe są do pokojowego dialogu z Federacją Rosyjską – ocenił były prezydent Polski Aleksander Kwaśniewski po inauguracji Poroszenki w Kijowie.,"- Ukraina gotowa jest do pracy, gotowa do dialogu z Rosją. Pytanie jednak, jaka będzie odpowiedź Rosji? Jeśli odpowiedzią będzie dialog, to dobrze. Jeśli odpowiedzią będzie dalsze wspieranie separatystów, dostawy broni i pieniędzy – to będzie bardzo źle – powiedział w rozmowie z dziennikarzami. Według Kwaśniewskiego Ukraina nadal potrzebuje silnego wsparcia ze strony Zachodu. - Najważniejsze, by Zachód, Europa, USA i Kanada rozmawiały z Rosją serio, by Rosja wiedziała, że taka polityka nie będzie popierana – oświadczył b. prezydent.",Aleksander Kwaśniewski i Petro Poroszenko,
https://wiadomosci.onet.pl/kraj/kwasniewski-zadanie-obamy-sklonienie-nato-do-reakcji-na-agresje-rosji/3z3gn,Kwaśniewski: zadanie Obamy - skłonienie NATO do reakcji na agresję Rosji,"Zadaniem Baracka Obamy będzie zarówno zapewnienie bezpieczeństwa naszemu regionowi, jak i sprawienie, by NATO umiało odpowiedzieć na agresywne zamiary Rosji - powiedział Aleksander Kwaśniewski komentując przemówienie amerykańskiego prezydenta w Warszawie.","Były prezydent był pytany przez dziennikarzy o wystąpienie Obamy podczas uroczystości związanych z 25. rocznicą wyborów z 4 czerwca 1989 r. Zdaniem Kwaśniewskiego trzeba poczekać na reakcję innych państw NATO, a także realizację zapowiedzi amerykańskiego prezydenta m.in. na temat przeznaczenia miliarda dolarów na zwiększenie obecności wojskowej w Europie Wschodniej. ""Jest sporo do roboty, ale dobrze, że Obama powiedział to w kategoriach przywództwa. Wie, co chce zrobić w świecie Zachodu. Jest gotów rzucić na szalę swój autorytet i pieniądz - powiedział Kwaśniewski. - Można powiedzieć, że dzisiejszym wystąpieniem Obama zgłosił się do przywództwa świata zachodniego"". Zadanie Obamy - jak zaznaczył Kwaśniewski - będzie teraz polegało nie tylko na zapewnieniu bezpieczeństwa naszemu regionowi, ale spowodowaniu, że ""NATO będzie umiało odpowiedzieć na agresywne zamiary, które płyną ze strony Rosji"". Barack Obama podkreślił w swoim przemówieniu, że ""Polska nigdy nie będzie już samotna"". ""Wiem, że w przeszłości Polacy byli porzucani przez przyjaciół w godzinie próby; przybyłem, aby w imieniu Stanów Zjednoczonych, aby w imieniu NATO potwierdzić nasze ciągłe zaangażowanie w bezpieczeństwo Polski"" - mówił Obama. Zadeklarował też, że samotne nie będą też Estonia, Łotwa, Litwa, Rumunia. - To nie są po prostu słowa. To są zobowiązania wykute w granicie - zapewnił prezydent USA.",Barack Obama,
https://wiadomosci.onet.pl/tylko-w-onecie/jaka-bedzie-przyszlosc-kwasniewskiego-styrczula-byly-prezydent-popelnil-blad/hrh9j,Jaka będzie przyszłość Kwaśniewskiego? Styrczula: były prezydent popełnił błąd,"- Aleksander Kwaśniewski popełnił błąd wspierając koalicję ""Europa Plus"", bo wyświadczył swoim przyjaciołom ""niedźwiedzią przysługę"". Były prezydent powinien teraz pójść na polityczną emeryturę, bo po tylu woltach musiałby się wydarzyć cud, by wyborcy SLD mogli mu ponownie zaufać i chcieliby go widzieć w roli lidera tej partii - ocenił w rozmowie z Onetem Antoni Styrczula.","Były rzecznik Aleksandra Kwaśniewskiego podkreśla także, że wynik wyborów europejskich to poważny kłopot dla Twojego Ruchu, który może stracić część posłów na rzecz SLD. - Tak może się stać nawet za cenę ""zdrady"" Palikota. Polityczna śmierć Twojego Ruchu byłaby balsamem na skołatane nerwy Leszka Millera - zaznaczył. Z Antonim Styrczulą, dziennikarzem i byłym rzecznikiem prezydenta Aleksandra Kwaśniewskiego, rozmawia Przemysław Henzel. Przemysław Henzel: W wyborach do Parlamentu Europejskiego SLD nie zdołał przełamać ""monopolu"" PO i PiS na krajowej scenie politycznej, a Twój Ruch nie przekroczył nawet progu wyborczego. Po ogłoszeniu wyników posypały się gromy na głowę Aleksandra Kwaśniewskiego, za wsparcie dla inicjatywy Europa Plus-Twój Ruch. Byłego prezydenta krytykowali politycy Twojego Ruchu wypominając mu zbyt małe zaangażowanie, ale także np. Włodzimierz Czarzasty, który ocenił w TVN 24, że Kwaśniewski ""rozwalił lewicę"" i okazał się ""dzieciobójcą"". Antoni Styrczula: Aleksander Kwaśniewski popełnił błąd wspierając koalicję Europa Plus, bo to było raczej ""pospolite ruszenie"", a nie koalicja programowa. Myślę, że uczynił to pod wpływem swoich przyjaciół - Marka Siwca i Ryszarda Kalisza, którzy po opuszczeniu SLD nie mieli szans na start z tej listy w wyborach. Wyświadczył im, a także m.in. Wojciechowi Olejniczakowi ,""niedźwiedzią przysługę"", bo musieli ze sobą konkurować. A co do odpowiedzialności za wynik? Nie wiem na co Aleksander Kwaśniewski się umówił z Palikotem, ale znamienne jest to, że jeszcze przed wyborami Palikot, mówiąc o Kwaśniewskim ""pan 1-2 procent"", próbował obarczyć go odpowiedzialnością za przewidywaną wyborczą klapę Europy Plus. A czy Kwaśniewski jest ""dzieciobójcą"" SLD? Na to wychodzi - biorąc pod uwagę mierny wynik tej formacja w wyborach do Europarlamentu. Głosy wyborców lewicy zostały rozproszone. Aleksander Kwaśniewski od lat ma wizję stworzenia nowej lewicy oderwanej od ""pezetpeerowskiej"" przeszłości SLD. Stąd pojawił się swego czasu LiD, który też poniósł wyborczą klapę. Rzecz w tym, że mówiąc językiem marketingu, na taki produkt nie było zapotrzebowania. Zarówno elektorat SLD, jak i Unii Wolności nie zaakceptowały takiej wolty swoich liderów. Okazuje się, że ""twardy"" elektorat SLD, choć wyraźnie się kurczy, jest przywiązany i do szyldu partii, i do wyrazistości programowej, którą - w jakimś stopniu - gwarantuje Leszek Miller. Jak ocenia Pan wkład Aleksandra Kwaśniewskiego w kampanię wyborczą Europy Plus-Twojego Ruchu? W opinii niektórych osób jego działania były w tym zakresie bardzo ograniczone. Czy ta krytyka pod adresem byłego prezydenta, patrząc na wyniki wyborów, nie była jednak uzasadniona? Jakie mogły być powody tej zaskakującej ""wojny za kulisami""? Nie wiem, na co się obaj panowie umówili, ale jeśli Palikot sądził, że Kwaśniewski będzie jeździł po kraju i agitował za kandydatami Europy Plus to się grubo pomylił. Były prezydent jest raczej typem polityka gabinetowego, a nie ludowego trybuna. Stąd w założeniu nie powinien być ""lokomotywą kampanii"" Europy Plus. Okazało się również, że ""magia"" nazwiska Kwaśniewski już nie działa bo od zakończenia prezydentury Kwaśniewski był raczej celebrytą, a nie aktywnym politykiem. Jego wizerunek też został poważnie nadwątlony przez rozmaite incydenty, o których pisały media. Dlaczego, Pana zdaniem, nawet tak popularny polityk jak Aleksander Kwaśniewski, nie zdołał pozyskać głosów dla kandydatów Twojego Ruchu? Czemu autorytet byłego prezydenta osłabł tak bardzo? Wpływ na to miało wiele czynników. Po pierwsze, jego czas, jako aktywnego polityka, już minął. Po zakończeniu przez niego prezydentury w polskiej polityce pojawiły się nowe twarze. Po drugie, zmienił się też obraz polskiej sceny politycznej, na której od lat dominują PiS i PO. Ich połączone elektoraty to jakieś 60 proc. wyborców. Lewica - o ile by się zjednoczyła - jest w stanie osiągnąć góra 15 do 20 proc. Twardy elektorat SLD nie wierzy już Kwaśniewskiemu, a Millerowi, któremu jednak udało się ocalić tę partię przed kompletną marginalizacją. Ponadto, młodym wyborcom lewicy nazwisko Kwaśniewski niewiele już mówi - dla nich on jest starszym panem znanym bardziej jako ""ojciec Oli"", o której rozpisują się plotkarskie media, a nie aktywnym, wizjonerskim politykiem jakim był zwłaszcza w czasie swojej, pierwszej kadencji. Po trzecie, Aleksandrowi Kwaśniewskiemu nie pomogły rozmaite incydenty z przeszłości, np. te z alkoholem, czy też publikacje o jego pracy dla ukraińskiego oligarchy czy prezydenta Kazachstanu. Popularność nie zawsze przekłada się jak widać na głosy wyborców - przynajmniej taka ""popularność"". Czy zaskoczył Pana fakt, że były prezydent zdecydował się wesprzeć w kampanii wyborczej drużynę Palikota, a nie kandydatów SLD? Czyżby przyjaźń z Leszkiem Millerem nadal była zbyt ""szorstka""? Ta decyzja mnie nie zaskoczyła, bo obaj od lat są politycznymi konkurentami. Słowo ""wróg"" byłoby tu za mocne choć, znając odrobinę sposób myślenia byłego prezydenta, chciał w ten sposób pokazać Millerowi, że może jeszcze kąsać. Kongres Nowej Prawicy otrzymał w wyborach europejskich 7 proc. poparcia, odbierając część najmłodszego ""elektoratu buntu"" Twojemu Ruchowi. Czy nie jest to wynik rozczarowania polityką największych partii - PO, PiS, ale także SLD i Twojego Ruchu? Proszę zauważyć kto głosował na Nową Prawicę - głównie młodzi ludzie rozczarowani polityką obu głównych partii. To wyraz rozczarowania i buntu bo Janusz Korwin-Mikke ""wali"" prosto z mostu. Jest programowo ""antysystemowy"". Przynajmniej jak do tej pory. Do tego dochodzi  język Korwina-Mikkego. Dosadny, mocny, często wulgarny i agresywny. To się młodym podoba, tak jak podobał się im kiedyś Janusz Palikot. Rozczarowali się jednak Palikotem, kiedy ten stał się częścią systemu. Jeśli Palikot myślał, że w oczach tych młodych wyborców, uwiarygodnią Europę Plus uwiarygodnią Kwaśniewski, Siwiec, Hartman, Kalisz itd., postrzegani przez młodych jako beneficjenci systemu, to nie zna współczesnej młodzieży; tego co myśli, jak mówi i co jej imponuje. Ten sam zresztą błąd popełniają PO, PiS czy SLD. Janusz Korwin-Mikke jest z mojego pokolenia, ale gada jak dzisiejsza młodzież. Jest programowo niepoprawny politycznie, bo wie ,że to młodym się podoba. Nie wiem czy Tuska, Kaczyńskiego i Millera na to stać? Czy, Pańskim zdaniem, możliwy byłby powrót do SLD polityków, którzy związali się z Januszem Palikotem, takich jak Ryszard Kalisz czy Marek Siwiec? Scenariusz taki, co prawda, wykluczył zaraz po wyborach Włodzimierz Czarzasty... W polityce nigdy nie ma słowa ""nigdy"" ,ale to nie ""mój cyrk i nie moje małpy"". Jaka, Pana zdaniem, będzie przyszłość lewicy w Polsce? Czy SLD pozostanie jedyną liczącą się siłą polityczną na polskiej lewicy w najbliższych latach czy też może Twój Ruch zdoła się podnieść po ostatniej klęsce wyborczej i rzucić skuteczne wyzwanie Sojuszowi? Twój Ruch to partia sezonowa, jak wiosenne nowalijki. Tyle, że te ostatnie są przynajmniej smaczne. Tak. SLD przez najbliższe lata będzie jedyną lewicową formacją z poparciem w granicach 10-13 proc. W ubiegłym tygodniu pojawiły się plotki, że SLD może przejąć kilku posłów Twojego Ruchu. Czy taki ruch ze strony Sojuszu oznaczałby, że ""bratobójcza wojna"" na lewicy weszła w krytyczny etap? W poprzednich miesiącach Twój Ruch stracił już zresztą kilku posłów na rzecz innych partii. Nie zdziwiłbym się, gdyby tak się stało. W partii Palikota jest wielu ludzi, którzy poza polityką nic innego nie potrafią, więc będą szukali kolejnego zaczepienia. Tak może się stać nawet za cenę ""zdrady"" Palikota. Polityczna śmierć Twojego Ruchu i Palikota byłby balsamem na skołatane nerwy Leszka Millera. Co, Pańskim zdaniem, powinien zrobić SLD, by odnieść w najbliższych latach sukces wyborczy w walce z PO i PiS? Czy może to być kwestia zmian w programie tej partii lub zmian personalnych w kierownictwie Sojuszu i oddania władzy politykom młodszej generacji? Nie wiem, bo ""odmłodzenie"" kierownictwa niewiele dało. Pod obecnym kierownictwem SLD może liczyć na kilkadziesiąt ""szabelek"" w sejmie. Na ogół tych samych od lat. Paradoksalne zaś jest to, że hasła socjalne od Sojuszu przejęło PiS. Symptomatyczne jest tu zwycięstwo PiS w Radomiu w poprzednich wyborach samorządowych. Przecież to był ""bastion"" lewicy. Oznacza to, że zmiany programowe też nie spowodują znaczącego wzrostu poparcia. SLD musi czekać na swój czas. Możliwe, że w najbliżej perspektywie on nie nastąpi. Jaka przyszłość, Pana zdaniem, czeka teraz Aleksandra Kwaśniewskiego? Czy poparcie udzielone Europie Plus było Jego ostatnim aktem w działalności politycznej czy może jednak były prezydent powróci jeszcze na krajową lub światową scenę polityczną? Może miałby szansę, na przykład, zostać przewodniczącym SLD? Aleksander Kwaśniewski, jak sam zadeklarował, powinien pójść na polityczną emeryturę. Może zacząć pisać pamiętniki. Po tylu woltach Kwaśniewskiego wobec SLD, musiałby się wydarzyć cud, by wyborcy Sojuszu mogli mu ponownie zaufać i chcieli go widzieć w roli lidera tej partii. A na światową? Wątpię, by taki scenariusz był możliwy, bo to wymagałoby by rekomendacji i wsparcia rządu - a jest mało prawdopodobne, by rząd PO, czy PiS, chciałby to zrobić.",Antoni Styrczula,
https://wiadomosci.onet.pl/kiosk/biden-i-kwasniewski-usamodzielnia-kijow/fq3s0,Biden i Kwaśniewski usamodzielnią Kijów,"Firma Burisma kupiła wydajne złoża gazu, czyli pomoże Ukrainie uniezależnić się od dostaw błękitnego paliwa z Rosji. Burisma, której doradzają Hunter Biden i Aleksander Kwaśniewski, ma przed sobą świetlaną przyszłość.","""Burisma ma niemały potencjał"" – przyznaje w rosyjskojęzycznym wydaniu portalu Deutsche Welle Aleksandr Charczenko, dyrektor kijowskiego Ośrodka Badań nad Energetyką. Przytaczani przez DW inni eksperci zwracają uwagę, że na razie Ukraina – ze źródeł własnych – jedynie ""w jednej trzeciej zaspokaja zapotrzebowanie na gaz (15-20 mld metrów sześciennych)"". Gros surowca wydobywają przedsiębiorstwa państwowe, jednak ""udział spółek prywatnych stale rośnie"". Geolodzy ciągle mają nadzieję na znalezienie nowych dużych pokładów, zwłaszcza na wschodzie. Lecz by to się stało ""potrzebne są technologie zachodnie"". W tym kontekście pojawienie się Huntera Bidena (syna wiceprezydenta USA – przyp. Onet) oraz innych Amerykanów w składzie rady dyrektorów Burismy – to nie jedyny przykład rozszerzającej się współpracy Ukrainy ze Stanami Zjednoczonymi w sferze energetycznej. Już przed siedmiu laty amerykańska firma Vanco wygrała przetarg na zagospodarowanie złoża błękitnego surowca na Morzu Czarnym, u brzegów Krymu. Jednak, gdy do władzy doszła Julia Tymoszenko, to anulowała umowę, gdyż ""Vanco swoje prawa przekazała innej firmie, za którą rzekomo stali biznesmeni ze Wschodniej Europy i Rosji"". Deutsche Welle, piórem swego komentatora Romana Gonczarenki podkreśla, że za Wiktora Janukowycza Kijów ""nad wyraz aktywnie starał się wciągnąć do branży naftowo-gazowej znaczące amerykańskie i międzynarodowe korporacje"". Był nawet blisko podpisania umowy o eksploatacji gazu z gigantem Exxon Mobile, lecz ""do niej nie doszło z powodu wydarzeń na Majdanie"". Portal uważa, że posada dla Huntera Bidena nie spowodowałaby burzliwej reakcji, gdyby nie fakt, że o nominacji tego 44-latka zrobiło się głośno ""parę tygodni po kijowskiej wizycie jego ojca, wiceprezydenta Joe Bidena"". Zrazu powstało wrażenie ""jawnego kumoterstwa"". DW zabiegała o komentarz w tej sprawie ze strony Burismy i departamentu stanu w Waszyngtonie, lecz się nie doczekała. Cytowana jest za to wypowiedź Białego Domu, że Hunter Biden jest ""osobą prywatną"". A Aleksander Kwaśniewski? Polski polityk stwierdził w wywiadzie, że nie ""widzi żadnych problemów w swej działalności w radzie dyrektorów Burismy"". Na marginesie Roman Gonczarenko przypomina postać b. kanclerza Niemiec Gerharda Schroedera, który pracuje na rzecz Nord Stream, kontrolowanego przez rosyjskiego kolosa Gazprom. Schroeder ""objął tam stanowisko zaledwie kilka tygodni po zakończeniu służby państwowej, Kwaśniewski – wiele lat po"" – akcentuje komentator. Z artykułu można się jeszcze dowiedzieć, że public relations Burismy zajmuje się londyńska agencja Bell Pottinger. Jeden z jej założycieli, znany ""czarodziej PR"" lord Timothy Bell był niegdyś doradcą brytyjskiej premier Margaret Thatcher oraz rosyjskiego prezydenta Borysa Jelcyna. Ostatnimi czasy o fachową pomoc zwracali się do agencji m.in. Asma Assad, żona przywódcy Syrii, a także rząd Białorusi.",Aleksander Kwaśniewski,
https://wiadomosci.onet.pl/kraj/aleksander-kwasniewski-apeluje-ws-pogrzebu-gen-jaruzelskiego/nvvt9,Aleksander Kwaśniewski apeluje ws. pogrzebu gen. Jaruzelskiego,"O wzajemny szacunek i ciszę podczas organizacji pogrzebu gen. Wojciecha Jaruzelskiego zaapelował Aleksander Kwaśniewski. Na antenie TVN24 były prezydent stwierdził też, że pogrzeb Jaruzelskiego powinien odbyć się w formie państwowej, a władze powinny umożliwić przybycie ""tysiącom ludzi"", którzy będą chcieli uczestniczyć w tym wydarzeniu.","- Pożegnanie gen. Jaruzelskiego powinno odbyć się w formie państwowej. Jeśli chodzi o żałobę narodową, to chciałbym o tym dyskretnie porozmawiać z prezydentem Bronisławem Komorowskim - powiedział Kwaśniewski. Jak dodał, Wojciech Jaruzelski ""był człowiekiem o wielkich zasługach dla Polski, ale równocześnie postacią kontrowersyjną. Jego pożegnanie powinno mieć charakter honorowy"". Były prezydent zapowiedział również, że niedzielne wybory do Europarlamentu ""były ostatnimi, w których aktywnie uczestniczył"". - Czuję się przegrany - powiedział na gorąco, komentując druzgocącą porażkę Europy Plus Twojego Ruchu. Według pierwszych, sondażowych wyników wyborów do PE, które przygotował Ipsos dla TVN24 i TVP, koalicja Europa Plus Twój Ruch otrzymała 3,7 proc. głosów, co oznacza, że nie dostanie się do europarlamentu. - Spore znaczenie na słaby wynik naszej kolacji miały sondaże. Ludzie lubią głosować na partie, które mają szanse wygrać - stwierdził Kwaśniewski. Skomentował także wyniki pozostałych partii. - Platforma Obywatelska powinna cieszyć się z pierwszego miejsca, z kolei PiS nie ma się czym martwić, bo dogania partię rządzącą. SLD? Wynik 9,6 proc. jest tragiczny, Leszek Miller ma tego świadomość. Ich radość - to radość przez łzy - podsumował Kwaśniewski. W wyborach do PE zwyciężyła PO z wynikiem 32,8 proc., przed PiS (31,8 proc.) - wynika z sondażu Ipsos dla TVN24 i TVP. Próg wyborczy przekroczyły także: SLD-UP (9,6 proc.), Nowa Prawica Janusza Korwin-Mikkego (7,2 proc.) oraz PSL - 7,0 proc. głosów. Z sondażu wynika, że PO i PiS zdobyły po 19 mandatów, SLD - pięć, Nowa Prawica i PSL - po cztery. Według badania poniżej progu wyborczego znalazły się m.in.: Europa Plus Twój Ruch (3,7 proc.), Solidarna Polska (3,1 proc.), Polska Razem (2,8 proc.) i Ruch Narodowy (1,5 proc.). Frekwencja wyniosła 22,7 proc. Jeśli chodzi o wiek, to najwyższa frekwencja była w grupie 60+ (31,8 proc.), a najmniejsza w grupie wiekowej 18-25 (17 proc.). W przypadku grupy wiekowej 26-39 frekwencja wyniosła 18 proc., a 40-59 - 22,5 proc. Najwyższą frekwencję odnotowano w miastach powyżej 500 tysięcy mieszkańców - 33,6 proc., a najniższą na wsiach - 18,6 proc. W miastach do 50 tys. frekwencja wyniosła 21,4 proc., w miastach 51-200 tys. - 24,4 proc., a w miastach 201 - 500 tys. - 28,5 proc. Możliwy błąd w badaniu to 1,5 proc. Z danych sondażowych wynika, że z PO mandaty zdobyli m.in.: Jerzy Buzek, Danuta Huebner, Bogdan Zdrojewski, Róża Thun, Janusz Lewandowski, Jacek Saryusz-Wolski, Dariusz Rosati, Barbara Kudrycka, Elżbieta Łukacijewska, Danuta Jazłowiecka, Julia Pitera, Jan Olbrycht i Michał Kamiński. Przyszli eurodeputowani PiS to najpewniej: Janusz Wojciechowski, Bolesław Piecha, Tomasz Poręba, Ryszard Czarnecki, Kosma Złotowski, Zdzisław Krasnodębski, Dawid Jackiewicz, Karol Karski, Marek Gróbarczyk, Anna Fotyga, Beata Gosiewska, Zbigniew Kuźmiuk i Jadwiga Wiśniewska. SLD będą reprezentować Janusz Zemke, Adam Gierek, Lidia Geringer de Oedenberg, Bogusław Liberadzki oraz Krystyna Łybacka. Nowa Prawica wprowadziła do PE Janusza Korwin-Mikkego i Roberta Iwaszkiewicza, zaś PSL - Czesława Siekierskiego, Jarosława Kalinowskiego, Krzysztofa Hetmana i Andrzeja Grzyba. Mandatu prawdopodobnie nie zdobyli m.in. Jacek Rostowski, Paweł Zalewski, Otylia Jędrzejczak, Tadeusz Ross i Henryka Krzywonos - PO, Wojciech Jasiński, Jarosław Zieliński - PiS, Weronika Marczuk i Wojciech Olejniczak - SLD, Władysław Kosiniak-Kamysz (PSL). W Parlamencie Europejskim zabraknie też znanych postaci z komitetów wyborczych, które nie przekroczyły 5-proc. progu wyborczego, a więc m.in. Ryszarda Kalisza, Marka Siwca i Kazimierza Kutza z Europy Plus Twojego Ruchu, Zbigniewa Ziobry i Ludwika Dorna z Solidarnej Polski czy lidera Polski Razem - Jarosława Gowina. TVN 24 podał, że według sondażu wśród wyborców Nowej Prawicy Janusza Korwin-Mikkego (łącznie zdobyła 7,2 proc.) było 74,2 proc. mężczyzn i 25,8 proc. kobiet. 43,0 proc. głosujących na ten komitet wyborczy było w grupie wiekowej 18-25 lat, a 31,1 proc. - 26-39 lat. W wyborach europejskich w 2009 r. PO zdobyła 44,43 proc. głosów (25 mandatów), PiS - 27,40 proc. (15 mandatów), SLD - 12,34 proc. (7 mandatów), PSL - 7,01 proc. (3 mandaty). Frekwencja wyniosła wtedy 24,53 proc.",Aleksander Kwaśniewski,
https://wiadomosci.onet.pl/kraj/kwasniewski-o-smierci-jaruzelskiego-odszedl-czlowiek-ktory-staral-sie-sluzyc-polsce/3hr7k,"Kwaśniewski o śmierci Jaruzelskiego: odszedł człowiek, który starał się służyć Polsce","- Życie i decyzje polityczne gen. Wojciecha Jaruzelskiego są kontrowersyjne, będą różnie oceniane, ale uważam, że odszedł człowiek, który starał się jak najlepiej służyć Polsce - powiedział były prezydent Aleksander Kwaśniewski.","Gen. Jaruzelski zmarł o godz. 15.24 w szpitalu w Warszawie. Był ostatnim przywódcą PRL, współtwórcą Okrągłego Stołu, pierwszym prezydentem po 1989 r Według Kwaśniewskiego, gen. Jaruzelski był jedną z najważniejszych postaci Polski w ostatnich kilkudziesięciu latach. - To człowiek, który miał wpływ na wszystko, co działo się w ósmej i dziewiątej dekadzie XX w. Jako żołnierz przeszedł niezwykłą drogę, od szlacheckiego domu - przez Syberię, po służbę w ludowym wojsku polskim. Polityczna rola gen. Jaruzelskiego ma dwa najważniejsze znaki: stan wojenny i Okrągły Stół - podkreślił. Zdaniem Kawaśniewskiego, gen. Jaruzelski wprowadzając stan wojenny musiał podjąć ""niezwykle trudną i dramatyczną decyzję, wobec zagrożenia interwencją radziecką"". - Z drugiej strony Okrągły Stół, czyli pokojowe doprowadzenie do przekazania władzy, budowanie nowego ustroju bez krwi, bez ofiar, na drodze dialogu - powiedział b. prezydent. Kwaśniewski podkreślił, że gen. Jaruzelski z oddaniem pełnił funkcję prezydenta Polski. - Był przekonany o potrzebie wspierania polskich reform - dodał.",Aleksander Kwaśniewski,
https://wiadomosci.onet.pl/kraj/kwasniewski-i-kalisz-apeluja-o-glosowanie-na-koalicje-europa-plus-twoj-ruch/gnzcv,Kwaśniewski i Kalisz apelują o głosowanie na koalicję Europa Plus Twój Ruch,"Były prezydent Aleksander Kwaśniewski oraz Ryszard Kalisz - jedynka Europy Plus Twój Ruch w Warszawie zaapelowali w piątek o głosowanie na koalicję EP TR. Kwaśniewski przekonywał, że niepójście na wybory oznacza oddanie projektu UE w ręce tych, ""którzy Unii nie lubią"".","- Drodzy państwo, 25 maja idźcie do wyborów i zagłosujcie na listę numer 5, listę Europy Plus Twojego Ruchu. Ta lista ma wspaniałych kandydatów, od samego początku aż do ostatniego miejsca. A w Warszawie i w powiatach okołowarszawskich zagłosujcie na Ryszarda Kalisza - przekonywał na konferencji prasowej w Warszawie Kalisz. Kwaśniewski podkreślił, że dołącza się do apelu polityka, by 25 maja pójść i głosować, a nie zostać w domu. - Bo zostać w domu oznacza oddanie wielkiego projektu europejskiego, który tak bardzo zmienił nasz kontynent, który dał nam poczucie bezpieczeństwa, pokoju i rozwoju w ręce tych, którzy Unii nie lubią, którzy UE źle życzą, którzy wprost deklarują się jako wrogowie tego wielkiego projektu - podkreślił b. prezydent. Apelował, by 25 maja zagłosować na Europę Plus Twój Ruch, bo kandydaci koalicji są godni zaufania, a hasło formacji: ""więcej Europy"" to obecnie najlepsza recepta dla UE. Wyraził też wsparcie dla kandydatury samego Kalisza, który - jak mówił - jest pracowity, kompetentny i jest znakomitym prawnikiem. Kwaśniewski pytany był podczas konferencji m.in. o pojawiające się wobec niego zarzuty, że za mało angażował się w koalicję EP TR. B. prezydent przypomniał w odpowiedzi, że miał ""dosyć szczególną rolę"" - przewodniczącego komitetu honorowego koalicji. - Ja nie jestem ani kandydatem, ani szefem partii, i jeśli państwo wyobrażacie sobie, że przewodniczący komitetu honorowego będzie mniej więcej prowadził taką kampanię jak kandydat na prezydenta, to mówimy o jakichś zupełnie różnych światach. Ani tego ode mnie nie oczekiwano, ani ja nie byłem gotów aż w takim stopniu włączyć się w wybory - zaznaczył Kwaśniewski.",Kwaśniewski i Kalisz apelują o głosowanie na koalicję Europa Plus Twój Ruch,
https://wiadomosci.onet.pl/prof-antoni-dudek-nisko-oceniam-moralnosc-kwasniewskiego/fmw0w,Prof. Antoni Dudek: nisko oceniam moralność Kwaśniewskiego,"- Od czasu, kiedy Aleksander Kwaśniewski został przyłapany na ewidentnym kłamstwie, za które nie przeprosił, nisko oceniam jego kwalifikacje moralne - mówi w rozmowie z ""Super Expressem"" prof. Antoni Dudek, przypominając, że były prezydent kandydując niegdyś na urząd, podawał błędne informacje nt. swojego wykształcenia. Prof. Dudek komentuje zamieszanie wokół Kwaśniewskiego. Kilka dni temu poinformowano, że pracuje on dla biznesmena związanego z Wiktorem Janukowyczem.","Nie milkną echa doniesień o pracy Aleksandra Kwaśniewskiego dla ukraińskiej spółki Burisma Holdings, kierowanej przez Mykołę Złoczewskiego. Złoczewski w przeszłości był członkiem rządu Mykoły Azarowa, a co za tym idzie współpracownikiem Wiktora Janukowycza. O całej sprawie jako pierwsi napisali dziennikarze serwisu Buzzfeed. Z informacji, do których dotarli, wynika, że Aleksander Kwaśniewski razem z synem wiceprezydenta USA Joe Bidena pracowali dla ukraińskiej spółki Burisma Holdings zajmującej się m.in. poszukiwaniem i wydobyciem ropy i gazu. Sprawę na łamach dzisiejszego ""Super Expressu"" komentuje prof. Antoni Dudek. - Formalnie - w sensie prawnym - Aleksander Kwaśniewski ma prawo odmawiać komentarza, ponieważ obecnie jest osobą prywatną, nie pełni żadnych funkcji publicznych. Sytuacja obciąża jednak wizerunek formacji, którą wspiera (Twój Ruch - przyp.red.) - twierdzi prof. Dudek. - Jest to kwestia kultury politycznej. Powstaje pytanie: co ma zrobić z sobą były polityk, który nie jest jeszcze w wieku emerytalnym? - zastanawia się prof. Dudek. - Ja to oceniam krytycznie. Ale nie mogę zakwestionować jego prawa do tego - dodaje. - Ja mogę krytykować Kwaśniewskiego, ale on odpowiada Polakom, którzy mają do niego słabość i tolerują jego zachowania - kwituje prof. Antoni Dudek. Publikacja dot. związków Kwaśniewskiego z biznesmenem z otoczenia Wiktora Janukowycza wywołała w Polsce burzę. Byłego prezydenta mocno skrytykował Sojusz Lewicy Demokratycznej, zachowanie Kwaśniewskiego negatywnie ocenił też premier Donald Tusk, jak i lider opozycji Jarosław Kaczyński. Praca byłego prezydenta dla ukraińskiej spółki budzi kontrowersje za sprawą jej właściciela - Mykoły Złoczewskiego. To jeden z najbogatszych Ukraińców, który od lat był mocno związany z polityką. Uważa się go za człowieka powiązanego z ekipą obalonego kilka miesięcy temu Wiktora Janukowycza. Co na to sam zainteresowany? Ze współpracy z ukraińskim oligarchą tłumaczył się też niemal w każdym programie telewizyjnym. We wszystkich wywiadach pojawił się jednak wspólny wątek - Kwaśniewski  swojej działalności nie widzi nic złego. - Im będzie się zwiększał udział w runku tych firm, tym lepiej dla Ukrainy - stwierdził kilka dni temu. Kwaśniewski podkreślał, że nie ujawni swojego oświadczenia majątkowego, bo w Polsce ""nie ma takiego prawa"". Tłumacząc się ze swojej pracy, były prezydent mówił też, że ten fakt powinien być raczej powodem do dumy, a nie wstydu. - Lech Wałęsa i ja powinniśmy być towarem eksportowym - przekonywał na jednej z konferencji. O stosunek do całej sprawy zapytaliśmy Lecha Wałęsę, który był gościem Warsaw Solidarity Forum. Podczas konferencji rozmawiano m.in. o wnioskach płynących z polskiej transformacji dla regionu i świata, a jednym z głównych tematów była sytuacja na Ukrainie. Były prezydent niechętnie komentował tę sprawę, bo - jak stwierdził - niezręcznie jest mówić o konkurencie z przeszłości. - Dla mnie jest nie do pomyślenia w czymś takim uczestniczyć, ale nie znam sprawy na tyle i niewygodnie mi jest mówić o rywalu - ocenił.",Prof. Antoni Dudek,
https://wiadomosci.onet.pl/kraj/radoslaw-sikorski-misja-kwasniewskiego-sie-nie-powiodla/rz3f2,Radosław Sikorski: misja Kwaśniewskiego się nie powiodła,"- Misja Aleksandra Kwaśniewskiego była użyteczna, ale niestety nieudana - powiedział minister spraw zagranicznych Radosław Sikorski. Odniósł się tym samym do misji Aleksandra Kwaśniewskiego i b. szefa europarlamentu Pata Coxa, którzy jako wysłannicy Parlamentu Europejskiego zabiegali w ubiegłym roku, by władze ukraińskie zgodziły się na uwolnienie b. premier Julii Tymoszenko.","Szef MSZ odniósł się też do informacji o tym, że b. prezydent Aleksander Kwaśniewski zasiada we władzach spółki Burisma Holdings - Emerytowani politycy imają się różnych zajęć. W tym kontekście przypomniał także przypadek b. kanclerza Niemiec Gerharda Schroedera. Kwaśniewski oczywiście nie pełni dziś żadnej oficjalnej funkcji publicznej, więc wolno mu. No ale, ja już mówiłem przy okazji komentowania zachowania byłego kanclerza Schroedera, że emerytowani politycy imają się różnych zajęć - powiedział Sikorski podczas briefingu prasowego w Warszawie. Media podały ostatnio, że b. prezydent Aleksander Kwaśniewski zasiada we władzach ukraińskiej spółki gazowej Burisma Holdings, należącej do ukraińskiego oligarchy Mykoły Złoczewskiego, byłego ministra w rządzie Wiktora Janukowycza. W piątek rano Kwaśniewski mówił na antenie TVN24, że nie odejdzie z rady dyrektorów tej firmy. Sikorskiego pytano także, czy b. prezydent powinien znów podjąć się jakiejś ważnej misji związanej z Ukrainą. Zdaniem szefa polskiej dyplomacji, misja Kwaśniewski-Cox na Ukrainie ""była misją użyteczną, niestety nieudaną, ale nie z winy Kwaśniewskiego i Coksa"". - Ona w sensie politycznym odciągnęła uwagę Unii od tego, co było jądrem problemu wtedy - czyli rosyjskiego bojkotu handlowego na Ukrainę. Unii wydawało się, że ma tak mocną pozycję negocjacyjną, że zamiast pomagać Ukrainie może jej narzucać kolejne warunki, takie jak np. zwolnienie Julii Tymoszenko - powiedział Sikorski. -Więc misja się nie powiodła, ale Aleksander Kwaśniewski potwierdził swą anielską cierpliwość do rozmów z ukraińskimi politykami i za tę misję byłem mu wdzięczny - dodał. Dopytywany ponownie o przyszłość, odparł, że ""nie będzie spekulował"". W maju Sikorski w rozmowie z ""Newsweekiem"" pytany przez dziennikarza, ""czy nie boli go, jak widzi Schroedera na liście płac Gazpromu, rzucającego się w objęcia Putina"", odparł: ""Obłapianie się z prezydentem Putinem w dniu, w którym jego podwykonawcy trzymali na Ukrainie zakładników OBWE, w tym Niemców, nie świadczy o dobrym smaku. Cóż, emerytowani politycy imają się różnych zajęć i nie zawsze zarabiają pieniądze w pachnący sposób"".",Radosław Sikorski,
http://wiadomosci.onet.pl/wrzawa-wokol-kwasniewskiego-walesa-to-nie-do-pomyslenia/ejtr8,Wrzawa wokół Kwaśniewskiego. Wałęsa: to nie do pomyślenia,Wciąż jest głośno o byłym prezydencie Aleksandrze Kwaśniewskim z powodu jego związków z ukraińską firmą Burisma Holdings. Kwaśniewski odpiera zarzuty. Onet specjalnie w tej sprawie poprosił o komentarz byłego rywala Kwaśniewskiego - Lecha Wałęsę.,"- Dla mnie jest nie do pomyślenia w czymś takim uczestniczyć, ale nie znam sprawy na tyle i nie wygodnie mi jest mówić o moim rywalu - przyznał Lech Wałęsa odnosząc się do doniesień ws. zasiadania Aleksandra Kwaśniewskiego we władzach ukraińskiej gazowej firmy byłego ministra Janukowycza.",,
https://wiadomosci.onet.pl/tylko-w-onecie/zamieszanie-wokol-kwasniewskiego-lech-walesa-zabral-glos/9ptdg,Zamieszanie wokół Kwaśniewskiego. Lech Wałęsa zabrał głos,"Nie milkną echa doniesień o pracy Aleksandra Kwaśniewskiego dla ukraińskiej spółki Burisma Holdings, kierowanej przez Mykołę Złoczewskiego. Złoczewski w przeszłości był członkiem rządu Mykoły Azarowa, a co za tym idzie współpracownikiem Wiktora Janukowycza. Sam były prezydent odpiera zarzuty, a my zapytaliśmy o opinię do całej sprawy Lecha Wałęsę.","Przypomnijmy. O całej sprawie jako pierwsi napisali dziennikarze serwisu Buzzfeed. Z informacji, do których dotarli, wynika, że Aleksander Kwaśniewski razem z synem wiceprezydenta USA Joe Bidena pracowali dla ukraińskiej spółki Burisma Holdings zajmującej się m.in. poszukiwaniem i wydobyciem ropy i gazu. Publikacja wywołała w Polsce burzę. Byłego prezydenta mocno skrytykował Sojusz Lewicy Demokratycznej, zachowanie Kwaśniewskiego negatywnie ocenił też premier Donald Tusk, jak i lider opozycji Jarosław Kaczyński. Praca byłego prezydenta dla ukraińskiej spółki budzi kontrowersje za sprawą jej właściciela - Mykoły Złoczewskiego. To jeden z najbogatszych Ukraińców, który od lat był mocno związany z polityką. Uważa się go za człowieka powiązanego z ekipą obalonego kilka miesięcy temu Wiktora Janukowycza. Co na to sam zainteresowany? Ze współpracy z ukraińskim oligarchą tłumaczył się też niemal w każdym programie telewizyjnym. We wszystkich wywiadach pojawił się jednak wspólny wątek - Kwaśniewski  swojej działalności nie widzi nic złego. - Im będzie się zwiększał udział w runku tych firm, tym lepiej dla Ukrainy - stwierdził kilka dni temu. Dzisiaj po raz kolejny podkreślił, że nie ujawni swojego oświadczenia majątkowego, w Polsce ""nie ma takiego prawa"". Tłumacząc się ze swojej pracy, były prezydent mówił też, że ten fakt powinien być raczej powodem do dumy, a nie wstydu. - Lech Wałęsa i ja powinniśmy być towarem eksportowym - przekonywał na jednej z konferencji. O stosunek do całej sprawy zapytaliśmy Lecha Wałęsę, który był dzisiaj gościem Warsaw Solidarity Forum. Podczas konferencji rozmawiano m.in. o wnioskach płynących z polskiej transformacji dla regionu i świata, a jednym z głównych tematów była sytuacja na Ukrainie. Były prezydent niechętnie komentował tę sprawę, bo - jak stwierdził - niezręcznie jest mówić o konkurencie z przeszłości. - Dla mnie jest nie do pomyślenia w czymś takim uczestniczyć, ale nie znam sprawy na tyle i niewygodnie mi jest mówić o rywalu - ocenił.",Lech Wałęsa,
https://wiadomosci.onet.pl/kraj/kwasniewski-ws-pracy-w-burisma-holdings-nie-zamierzam-sie-wycofac/z0yj8,Kwaśniewski ws. pracy w Burisma Holdings: nie zamierzam się wycofać,"Aleksander Kwaśniewski w programie Jeden na Jeden w TVN24 skomentował apele polityków SLD, by w kontekście jego pracy we władzach ukraińskiej spółki gazowej Burisma Holdings, ujawnił on swój majątek i dochody. - Nie, nie pokażę swojego oświadczenia majątkowego. Nie ma w Polsce takiego prawa, które by tego wymagało. Można by mówić w Polsce o sprawach majątkowych dużo bardziej otwarcie, gdybyśmy nie byli krajem zawistników. Widzę, że SLD jest w czołówce tych zawistników, skoro tak bardzo się tego domaga - zaznaczył były prezydent, dodając, że nie zamierza się wycofać z ukraińskiej firmy.","- Nie zamierzam się wycofać. Oburzenie wynika z niedoinformowania. Wsparcie dla takiej firmy jest wręcz kwestą strategiczną. Im więcej własnego gazu będzie miała, tym ryzyko sankcji ze strony Rosji będzie słabsze - powiedział w TVN24 Aleksander Kwaśniewski. Były prezydent w rozmowie z Bogdanem Rymanowskim podkreślił, że sporym problemem na Ukrainie jest ""prywatyzacja w stylu rosyjskim"". Zaznaczył, że gdyby prześledzić życiorysy wielu ukraińskich oligarchów, to takich sytuacji, jak z Mykołą Złoczewskim, byłoby znacznie więcej. Dlatego, zdaniem Kwaśniewskiego, ważne jest, by Ukraina dołączyła do struktur europejskich, by podobnych sytuacji było jak najmniej. Były prezydent podkreślił, że ""ani nie sprawdzał, ani nie lustrował swojego pracodawcy, bo nie ma do tego instrumentów"". Przyznał natomiast, że sprawdzał Burisma Holdings i przed podjęciem pracy zapoznał się z dokumentacją audytową autorstwa zewnętrznej, brytyjskiej firmy, z których wynikało, że spółka gazowa jest dobrze i zgodnie z prawem zarządzana. Dodał też, że jego zdaniem, właściciel firmy jest osobą o poglądach proeuropejskich. - Gdyby się okazało, że są poważne kwestie, czy wątpliwości dotyczące tej firmy, to na następnym posiedzeniu rady wraz z dwoma Amerykanami i Brytyjczykiem, będziemy o to pytać i podejmować decyzję - stwierdził Kwaśniewski. Rozmówca Bogdana Rymanowskiego odniósł się także do pomysłu SLD, by Kwaśniewski po wypłynięciu na światło dzienne współpracy ze Złoczewskim opublikował oświadczenie majątkowe. - Chcemy się dowiedzieć, dlaczego podjął pracę w tak gorącym okresie. Chcielibyśmy, żeby zostało zaprzeczone, że Europa Plus - Twój Ruch jest finansowana przez kręgi oligarchów zbliżone do Wiktora Janukowycza - zaznaczył dwa dni temu rzecznik SLD Dariusz Joński. Kwaśniewski stwierdził, że nie ma w Polsce prawa, które by go do tego obligowało. - Nie, nie pokażę swojego oświadczenia majątkowego. Nie ma w Polsce takiego prawa, które by tego wymagało. Można by mówić w Polsce o sprawach majątkowych dużo bardziej otwarcie, gdybyśmy nie byli krajem zawistników. Widzę, że SLD jest w czołówce tych zawistników, skoro tak bardzo się tego domaga - mówił polityk, zaznaczając, iż fakt jego pracy dla takiej firmy powinien być raczej powodem do dumy. - Lech Wałęsa i ja powinniśmy być towarem eksportowym - skonkludował. Reakcja Tuska i Kwaśniewskiego Donald Tusk pytany o całą sprawę stwierdził, iż ""Każdy ma, jak widać, inny próg wrażliwości. Moim zdaniem ta sytuacja jest wysoce niezręczna"". Zwrócił też uwagę na ""dwuznaczność"" sytuacji. - Parlament Europejski zlecił misję panu prezydentowi Kwaśniewskiemu, która polegała między innymi na tym, żeby badać, na ile praworządne są działania Janukowycza w czasie procesu Julii Tymoszenko. Na pewno wszyscy chcielibyśmy, żeby o prezydencie Kwaśniewskim w Europie myślano, że jest w stu procentach obiektywny i nie kieruje się żadnymi innymi przesłankami - podkreślił premier. Z kolei szef opozycyjnego PiS Jarosław Kaczyński zapytany o pracę Kwaśniewskiego dla ukraińskiej firmy, powiedział: ""Wydaje się, że najlepszym momentem jest to, co (Kwaśniewski) uczynił w trakcie tak zwanej pomarańczowej rewolucji. Ale jeżeli to zaangażowanie na Ukrainie miało się wiązać z uzyskiwaniem osobistych korzyści, bo to o osobiste korzyści chodzi, i to w kontekstach w najwyższym stopniu kompromitujących, to można nad tym bardzo ubolewać"".",Aleksander Kwaśniewski,
https://wiadomosci.onet.pl/kraj/kwasniewski-o-wypowiedzi-palikota-na-swoj-temat-nierozsadna/hxchf,Kwaśniewski o wypowiedzi Palikota na swój temat: nierozsądna,"Aleksander Kwaśniewski zapowiada, że nadal będzie uczestniczył w kampanii wyborczej jako przewodniczący komitetu honorowego Europy Plus Twój Ruch. Jako nierozsądną uznał wypowiedź Janusza Palikota, że jego marka jako patrona tej koalicji jest warta 1-2 pkt proc.","Lider Twojego Ruchu pytany w ""Gazecie Wyborczej"" o małe zaangażowanie Kwaśniewskiego w kampanię wyborczą koalicji Europa Plus Twój Ruch odpowiedział: ""Kwaśniewski w roli patrona legendy sprawdza się znakomicie, ale na pytanie, czy miałby dziś pełnić jakieś funkcje, nasi wyborcy mówią: nie. Jego czas jako czynnego polityka już minął"". Pytany, ile jest warta ""marka Aleksander Kwaśniewski w roli patrona"" Palikot odpowiedział: ""1-2 punkty procentowe"". Kwaśniewski na dzisiejszej konferencji prasowej w Warszawie zaznaczył, że zdaje sobie sprawę z upływu czasu i wie, że nie może skupiać wokół siebie elektoratu, który go poparł w wyborach prezydenckich w 1995 i 2000 roku. - Uważam za nierozsądne mówienie, czy coś jest warte 1 proc, czy 2 procent dwa tygodnie przez końcem kampanii, szczególnie w koalicji - podkreślił. B. prezydent zauważył, że koalicja Europa Plus Twój Ruch ma dwa wyraźne skrzydła: partię Palikota ""o dużym stopni radykalizmu"" i ""dużo bardziej umiarkowaną"" Europę Plus, która jest ""niespecjalnie zadowolona z bardzo radykalnych słów, które padają ze strony drugiego skrzydła"". - Ale to też nie jest jakaś specjalna nowość. Tak bywa w różnych koalicjach wyborczych. Uważam, że to wszystko jest do pogodzenia - zaznaczył. Kwaśniewski zapowiedział, że nadal będzie uczestniczył w kampanii przed wyborami do Parlamentu Europejskiego jako przewodniczący komitetu honorowego. Podkreślił też, że nie zamierza wracać do czynnej polityki. - W jakimś sensie moja formalna, aktywna rola polityczna jest w Polsce zakończona, tak jak większości prezydentów, którzy kończą swoje kadencje - dodał. Palikot pytany o swe wypowiedzi podkreślił, że ""w żadnym wypadku nie obraził"" b. prezydenta. - Powiedziałem, że ta koalicja Europa Plus Twój Ruch nigdy by nie powstała, gdyby nie Aleksander Kwaśniewski - mówił. Na uwagę, iż powiedział, że czas Kwaśniewskiego minął, Palikot odparł - Też tego nie powiedziałem, to był komentarz pytających, a nie mój. - Aleksander Kwaśniewski jest też ukochanym byłym prezydentem Polaków. I ludzie z tego samego powodu, z powodu tej miłości do b. prezydenta, nie chcą, by on się angażował w projekty partyjne. W związku z tym, to się nie przekłada na poparcie partyjne, to jest prawda - tłumaczył Palikot.",Aleksander Kwaśniewski,
https://wiadomosci.onet.pl/kraj/tusk-o-rewelacjach-dot-kwasniewskiego-nie-wyglada-to-dobrze/b5g24,Tusk o rewelacjach dot. Kwaśniewskiego: nie wygląda to dobrze,"- Ciężko mi się do tego odnieść, ale dobrze to nie wygląda. Cóż, każdy ma inny próg wrażliwości. Dla mnie to jest niezręczna sytuacja - tak premier Donald Tusk skomentował doniesienia amerykańskiego portalu BuzzFeed o tym, że Alesander Kwaśniewski był jednym z dyrektorów firmy kontrolowanej przez ministra zasiadającego w rządzie Wiktora Janukowycza.","- Pan prezydent jest emerytowanym politykiem i nie musi się przede mną z niczego tłumaczyć - mówił dalej premier. - Problem w tym, że Parlament Europejski zlecił misję Aleksandrowi Kwaśniewskiemu, która polegała na sprawdzeniu czy postępowanie Wiktora Janukowycza wobec Julii Tymoszenko miało podstawy prawne. Dlatego wszystkim nam powinno zależeć na dobrym postrzeganiu pana prezydenta za granicą - tłumaczył Tusk. Wczoraj po południu amerykański serwis BuzzFeed poinformował o tym, że Aleksander Kwaśniewski i syn wiceprezydenta USA Joe Bidena pracowali w firmie kontrolowanej przez byłego ministra w rządzie Mykoły Azarowa, który był premierem za czasów Wiktora Janukowycza. Mowa o firmie ""Burisma"", która zajmuje się poszukiwaniem i wydobyciem ropy i gazu. Portal dywaguje, na ile ta sytuacja może dla Stanów Zjednoczonych stanowić konflikt interesów. W artykule czytamy również o powiązaniach z firmą byłego prezydenta Polski, Aleksandra Kwaśniewskiego. Tę sprawę skomentował dla Onetu rzecznik Sojuszu Lewicy Demokratycznej Dariusz Joński. - Nie chcemy wierzyć, żeby Aleksander Kwaśniewski był zatrudniony przez oligarchów ukraińskich i pośrednio przez byłego prezydenta Janukowycza - mówił Joński. Polityk żąda od byłego prezydenta pełnej jawności ws. swojej aktywności biznesowej. - Dla czystości sprawy prezydent Aleksander Kwaśniewski powinien opinii publicznej przedstawić wszystkie informacje na ten temat. A jeśli potwierdziłyby się doniesienia przekazywane przez amerykańskich dziennikarzy, to powinien poinformować: u kogo pracował, za ile pracował i dlaczego pracował - mówił rzecznik SLD. B. prezydent Aleksander Kwaśniewski potwierdził, że pracuje dla spółki należącej do ukraińskiego biznesmena i polityka Mykoły Złoczewskiego, który był ministrem za czasów b. prezydenta Ukrainy Wiktora Janukowycza. Kwaśniewski przekonywał, że ""nie był to człowiek Janukowycza"". Kwaśniewski pytany o sprawę powiedział na konferencji w Warszawie, że w skład niezależnej rady dyrektorów spółki, która ma zadania doradcze, wszedł w styczniu tego roku. - Moje zadanie to jest mówienie o prognozach politycznych, analizach politycznych, a więc o czyś, na czym się znam - wyjaśnił. B. prezydent podkreślił, że działalność spółki jest ważna, bo jest to największy wydobywca gazu ukraińskiego na potrzeby tego kraju. Im spółka będzie mogła wydobywać więcej gazu i w ten sposób uniezależnić Ukrainę od Rosji, tym lepiej - argumentował. Kwaśniewski mówił, że Mykoła Złoczewski był przez dwa lata ministrem w rządzie Mykoły Azarowa, ale stracił to stanowisko przez złe relacje z ówczesnym prezydentem Wiktorem Janukowyczem. - Ze względu na to, że był zbyt niezależną osobą - podkreślił. - To nie był człowiek Janukowycza - dodał Kwaśniewski. Złoczewski - jak tłumaczył - cały czas prowadzi działalność na Ukrainie, nie ukrywa się i był w ostatnich miesiącach w Warszawie. Pytany, ile zarabia w ukraińskiej spółce, Kwaśniewski powiedział, że jest to objęte tajemnicą handlową. Jak zaznaczył, posiada tylko jedno konto, które jest w polskim banku i płaci w Polsce podatki. ""Burisma Holdings"" jest kontrolowana przez spółkę zarejestrowaną na Cyprze, która należy do Mykoły Złoczewskiego. Był on ministrem w rządzie Mykoły Azarowa, odwołanego po masowych protestach w Kijowie. Spółka powstała w 2002 roku. Firma ma licencje na trzy główne baseny węglowodorowe Ukrainy. Dokumenty firmy potwierdzają, że mowa o Aleksandrze Kwaśniewskim, byłym prezydencie Polski. Adres w nich przedstawiony prowadzi do siedziby firmy Jolanty Kwaśniewskiej zarejestrowanej przy ul. Wilanowskiej 5 w Warszawie - czytamy na portalu BuzzFeed.",Aleksander Kwaśniewski,
https://wiadomosci.onet.pl/tylko-w-onecie/kwasniewski-w-spolce-ukrainskiego-oligarchy-sld-zada-wyjasnien-b-prezydent-odpowiada/zerv7,"Kwaśniewski w spółce ukraińskiego oligarchy? SLD żąda wyjaśnień, B. prezydent odpowiada","Według informacji ujawnionych przez amerykański portal BuzzFeed Alesander Kwaśniewski miał być jednym z dyrektorów firmy kontrolowanej przez ministra zasiadającego w rządzie Wiktora Janukowycza. SLD żąda wyjaśnień. - Wiemy, że Gerhard Schroeder pracuje dla Gazpromu. Nie wiemy jednak, dla kogo pracuje Aleksander Kwaśniewski. Chcemy się tego w trybie pilnym dowiedzieć - mówi dla Onetu Dariusz Joński, rzecznik SLD. Te informacje skomentował również Aleksander Kwaśniewski. - Nie widzę w mojej działalności nic złego - powiedział były prezydent.","Wczoraj po południu amerykański serwis BuzzFeed poinformował o tym, że Aleksander Kwaśniewski i syn wiceprezydenta USA Joe Bidena pracowali w firmie kontrolowanej przez byłego ministra w rządzie Mykoły Azarowa, który był premierem za czasów Wiktora Janukowycza. Mowa o firmie ""Burisma"", która zajmuje się poszukiwaniem i wydobyciem ropy i gazu. Portal dywaguje, na ile ta sytuacja może dla Stanów Zjednoczonych stanowić konflikt interesów. W artykule czytamy również o powiązaniach z firmą byłego prezydenta Polski, Aleksandra Kwaśniewskiego. Tę sprawę komentuje dla Onetu rzecznik Sojuszu Lewicy Demokratycznej Dariusz Joński. - Nie chcemy wierzyć, żeby Aleksander Kwaśniewski był zatrudniony przez oligarchów ukraińskich i pośrednio przez byłego prezydenta Janukowycza - mówi Joński. Polityk żąda od byłego prezydenta pełnej jawności ws. swojej aktywności biznesowej. - Dla czystości sprawy prezydent Aleksander Kwaśniewski powinien opinii publicznej przedstawić wszystkie informacje na ten temat. A jeśli potwierdziłyby się doniesienia przekazywane przez amerykańskich dziennikarzy, to powinien poinformować: u kogo pracował, za ile pracował i dlaczego pracował - mówi rzecznik SLD. Jak dodaje Joński, ""konieczne jest, aby twórcy koalicji Europa Plus - Twój Ruch, czyli Aleksander Kwaśniewski i Janusz Palikot zaprzeczyli, że partia mogła być finansowana przez rzekomych pracodawców Aleksandra Kwaśniewskiego"". Ostatnie doniesienia zadziwiają SLD tym bardziej, że Kwaśniewski miał zacząć pracę w ""Burismie"" na początku stycznia, czyli w okresie, gdy Majdan Niepodległości w Kijowie od kilku tygodni był oblegany przez protestujących. - Wiemy, dla kogo pracuje Gerhard Shroeder: dla Gazpromu. Nie wiemy jednak, dla kogo pracuje Aleksander Kwaśniewski. Chcemy się tego w trybie pilnym dowiedzieć. Sprawa jest dla nas bardzo poważna - dodaje Joński w rozmowie z Onetem. Sojusz żąda od byłego prezydenta precyzyjnych informacji. - Dobrze byłoby, żeby Aleksander Kwaśniewski przedstawił oświadczenie majątkowe. Chcemy się dowiedzieć, dlaczego podjął pracę w tak gorącym okresie. Chcielibyśmy, żeby zostało zaprzeczone, że Europa Plus - Twój Ruch jest finansowana przez kręgi oligarchów zbliżone do Wiktora Janukowycza - zaznacza rzecznik SLD. Do informacji odniósł się podczas konferencji prasowej Aleksander Kwaśniewski. - Działalność tej spółki jest dla mnie ważna. Im więcej ta spółka będzie mogła wydobywać gazu tym lepiej dla Ukrainy - mówił na spotkaniu z dziennikarzami. - Im będzie się zwiększał udział w rynku tych firm tym lepiej dla Ukrainy - mówił Kwaśniewski. - Nie tylko nie widzę w mojej działalności nic złego, lecz uważam, że to jest pożyteczna działalność - podkreślił. Aleksander Kwaśniewski nie chciał tłumaczyć się ze swoich zarobków, ponieważ, jak zaznaczył, wiąże go tajemnica handlowe. - O moich zarobkach będę rozmawiał z Urzędem Skarbowym, a nie na konferencjach prasowych odpowiadając na obcesowe pytania dziennikarzy - dodał były prezydent. Pytany o zaangażowanie Aleksandra Kwaśniewskiego na Ukrainie był również Jarosław Kaczyński. - Jeżeli zaangażowanie Aleksandra Kwaśniewskiego na Ukrainie miało się wiązać z osobistymi korzyściami i to w kontekstach kompromitujacych, to można nad tym bardzo ubolewać - komentował doniesienia BuzzFeed prezes PiS podczas konferencji prasowej w Krajniku. ""Burisma Holdings"" jest kontrolowana przez spółkę zarejestrowaną na Cyprze, która należy do Mykoły Złoczewskiego. Był on ministrem w rządzie Mykoły Azarowa, odwołanego po masowych protestach w Kijowie. Spółka powstała w 2002 roku. Firma ma licencje na trzy główne baseny węglowodorowe Ukrainy. Dokumenty firmy potwierdzają, że mowa o Aleksandrze Kwaśniewskim, byłym prezydencie Polski. Adres w nich przedstawiony prowadzi do siedziby firmy Jolanty Kwaśniewskiej zarejestrowanej przy ul. Wilanowskiej 5 w Warszawie - czytamy na portalu BuzzFeed.",Aleksander Kwaśniewski,
https://wiadomosci.onet.pl/kraj/kwasniewski-dzis-nie-pojechalbym-do-moskwy/r0p3ndf,Kwaśniewski: dziś nie pojechałbym do Moskwy,"- Palikot nie ma trwałego elektoratu jak SLD czy PiS. Partia Kaczyńskiego ma wysoki stopień mobilizacji, więc może liczyć na dobry wynik – ocenia Aleksander Kwaśniewski w najnowszej ""Gazecie Wyborczej"". Były prezydent opowiada też o sytuacji na Ukrainie. - Dzisiaj bym nie pojechał (do Moskwy – red.) - mówi.","- Elektorat Europy Plus jest daleki od antyklerykalizmu, natomiast dla elektoratu Twojego Ruchu to jest problem. Gdy Palikot tworzył tę koalicję, musiał liczyć się z tym, że spotkanie z takim człowiekiem jak Kwaśniewski osłabia jej antyklerykalny charakter – powiedział były prezydent RP, odpierając zarzuty Janusza Palikota, który twierdzi, że obecność Kwaśniewskiego podczas uroczystości kanonizacyjnych Jana Pawła II, zaszkodziła Twojemu Ruchowi w kampanii. - Palikot nie ma trwałego elektoratu jak SLD czy PiS. Partia Kaczyńskiego ma wysoki stopień mobilizacji, więc może liczyć na dobry wynik. (…) Palikot, jeśli chce mieć dobry wynik musi skonsolidować swój elektorat z 2011r. To jest półtora miliona ludzi – tłumaczy Kwaśniewski, zaznaczając, że w wyborach do Parlamentu Europejskiego najlepiej wypadną ci, którzy potrafią zmobilizować swój twardy elektorat. Były prezydent bardzo docenia żeńskie kandydatury na listach Europy Plus Twojego Ruchu. Zaznacza, że prawdziwym ""talentem politycznym"" jest Barbara Nowacka, Kazimiera Szczuka, a także prof. Genowefa Grabowska startująca na Śląsku. Kwaśniewski podkreśla, że nawet jeśli wybory nie okażą się dla nich zwycięskie, jest szansa, że w kolejnych się powiedzie, a to byłaby ogromna szansa dla polskiej polityki, ""bo ileś nowych osób wejdzie w jej krwiobieg"". Kwaśniewski komentuje też bieżącą sytuację na Ukrainie. - Dzisiaj bym nie pojechał (do Moskwy – red.) ze względu na sytuację na Ukrainie. (…) Nie mam żadnej wątpliwości, że strategią Putina jest odbudowa supermocarstwa. On potrzebuje Ukrainy do budowy Unii Eurazjatyckiej, w której są już Białoruś i Kazachstan - podkreśla były prezydent. - Pomysł na odzyskanie Ukrainy jest taki, żeby przez długą destabilizację, poprzez blokadę ekonomiczną, wysokie ceny gazu, podtrzymywanie dezintegracji struktur państwowych Ukrainy, doprowadzić do stanu, w którym sami Ukraińcy powiedzą, że mają tego serdecznie dosyć. Wymiotą władzę, którą mają dzisiaj, zamienią ją na prorosyjską, która zagwarantuje spokój. Ten scenariusz jest więcej niż realny – prorokuje Kwaśniewski. Założyciel Stowarzyszenia Europa Plus komentuje także ewentualną obecność Władimira Putina podczas uroczystości 70-lecia wyzwolenia Auschwitz, a także rocznicy lądowania aliantów w Normandii. - Niewątpliwie 70 – lecie wyzwolenia obozu Auschwitz – Birkenau przez wojska Armii Czerwonej jest powodem, by prezydent Rosji tam był. Ale wszystko będzie zależało od rozwoju sytuacji na Ukrainie. (..) Obecność Putina w Normandii powinna być uzależniona od spełnienia pewnych warunków. Przede wszystkim – umożliwienia przeprowadzenia wyborów 25 maja i uznania ich wyniku. Jeśli to nie zostanie spełnione, to nie ma miejsca dla Putina na salonach - ocenia były prezydent. Aleksander Kwaśniewski był prezydentem RP w latach 1995-2005. Razem z Markiem Siwcem i Januszem Palikotem założył stowarzyszenie Europa Plus Twój Ruch i wspólnie startują w zbliżających się wyborach do Parlamentu Europejskiego.",Aleksander Kwaśniewski,
https://wiadomosci.onet.pl/kraj/kwasniewski-wspieram-tuska-ws-wspolnej-polityki-energetycznej/ps82e,Kwaśniewski: wspieram Tuska ws. wspólnej polityki energetycznej,"Wspieram ideę premiera Donalda Tuska odnośnie budowania wspólnej polityki energetycznej - powiedział w piątek w Poznaniu Aleksander Kwaśniewski. B. prezydent wygłosił na poznańskim uniwersytecie wykład o Ukrainie, wziął też udział w konwencji wyborczej Marka Siwca.","Kwaśniewski ocenił, że Europa musi pozbyć się naiwności względem Rosji i jej zamierzeń. Podkreślił, że wspólna polityka energetyczna może być instrumentem, który wpłynie na politykę rosyjską - także względem Ukrainy. - Zalecałbym UE wyzbycie się naiwnych przekonań, wiary, że jakoś to będzie. Należy wiedzieć, że celem Rosji jest budowanie supermocarstwa, Unii Eurazjatyckiej, do której będą należeć nie tylko Kazachstan i Białoruś, ale przede wszystkim Ukraina, jako ta historyczna ""perła w koronie"". Władimir Putin unikając metod militarnych, ale wykorzystując wszystkie metody polityczne, ekonomiczne, wpływ mediów rosyjskich, będzie starał się do tego faktu doprowadzić - powiedział b. prezydent. Jak podkreślił Kwaśniewski, Zachód - w tym także USA - musi umieć mówić jednym głosem. - Ostatnia wypowiedź prezydenta Putina (...), że widzi negatywne skutki sankcji Zachodu świadczy o tym, że jednak te instrumenty działają. Najważniejszą sprawą jest jednak wspólna polityka energetyczna Zachodu. Sama zapowiedź powstania takiej polityki już byłaby ważnym faktem. Gdyby za tym poszły pieniądze, inwestycje, jeśli udział dostaw rosyjskich (ropy i gazu) będzie się istotnie zmniejszał – będzie to sygnał, który w największym stopniu może wpłynąć na politykę rosyjską – ocenił Kwaśniewski. Jak przypomniał, gospodarka rosyjska i budowane przez ten kraj plany są przede wszystkim oparte na kalkulacji wysokiego poziomu sprzedaży po bardzo dobrych cenach ropy i gazu. Dlatego - jak zadeklarował - wspiera ideę Donalda Tuska odnośnie budowy wspólnej polityki energetycznej. - Wspólna polityka energetyczna to jest dopiero pierwsze zagrożenie dla interesów rosyjskich, a przede wszystkim uniemożliwienie gry, którą Rosja prowadzi z Zachodem. Jeżeli 1 tys. metrów sześc. gazu w Niemczech kosztuje 360 dolarów, w Polsce ponad 400, a na Ukrainie prawie 500, to przecież nie ma żadnego wytłumaczenia, jak tylko czysta polityka. Jak długo będziemy się godzili na taką politykę Moskwy, będziemy ograniczeni w możliwościach oddziaływania – stwierdził b. prezydent. Wśród elementów projektu unii energetycznej premier Donald Tusk wymienia: wspólne negocjacje gazowe całej UE, inwestycje w infrastrukturę energetyczną, szczególnie gazową (z finansowaniem do 75 proc. ze środków UE), lepsze wykorzystywanie własnych, europejskich źródeł energii (jak węgiel czy gaz łupkowy), wyraźne wzmocnienie mechanizmu solidarności na wypadek embarga na dostawy energii oraz ""intensywne otwarcie na innych dostawców energii"" niż Rosja i Gazprom. Kanclerz Niemiec Angela Merkel powiedziała w piątek przed spotkaniem z Donaldem Tuskiem, że ""w zasadzie popiera"" polską propozycję bliższej współpracy energetycznej w UE; za konieczne uznała jednak uzgodnienie konkretnych działań. Według Kwaśniewskiego największym dotychczasowym dorobkiem państwa ukraińskiego jest niezwykły wzrost narodowej tożsamości. - O ile w 1991 r. mówienie o narodzie ukraińskim było mówieniem z dużym kredytem, dzisiaj można powiedzieć, że naród ukraiński, także ta ludność rosyjskojęzyczna ze wschodu, ma poczucie tożsamości narodowej. Dlatego on tak głośno i tak zdecydowanie domaga się swoich praw. Tak było w roku 2004 podczas tzw. pomarańczowej rewolucji i tak dzieje się dzisiaj – powiedział Kwaśniewski. Jako główne słabości Ukrainy wymienił brak reformy w dużej mierze uzależnionej od Rosji gospodarki, wciąż słabe instytucje państwowe, przede wszystkim systemową korupcję i głębokie podziały polityczne, uniemożliwiające skupienie się wokół strategicznych celów. Kwaśniewski zapowiedział na konferencji prasowej, że w wyborach do PE będzie głosował na listę Europy Plus Twojego Ruchu. Podkreślił, że przyjechał do Poznania, by udzielić wsparcia swojemu wieloletniemu współpracownikowi, liderowi wielkopolskiej listy tego komitetu - Markowi Siwcowi. - Marek Siwiec jest człowiekiem niezwykle doświadczonym, pełnym energii. Jestem przekonany, że warto powierzyć mu mandat z listy Europy Plus Twojego Ruchu – podkreślił Kwaśniewski.",Aleksander Kwaśniewski,
https://wiadomosci.onet.pl/swiat/kwasniewski-interwencja-militarna-to-ostatnia-rzecz-ktorej-chce-putin/147nz,"Kwaśniewski: Interwencja militarna? To ostatnia rzecz, której chce Putin","Putin chce doprowadzić Ukraińców do takiej desperacji, że przyjmą rosyjskie wsparcie i członkostwo w Unii Eurazjatyckiej z ulgą – twierdzi na łamach ""Rzeczpospolitej"" Aleksander Kwaśniewski. Były prezydent zaznacza jednocześnie, że jego zdaniem interwencja wojskowa to ""ostatnia rzecz"", której chce prezydent Rosji.","Kwaśniewski w rozmowie z Jędrzejem Bieleckim podkreśla, że ""plan Putina jest jasny"". Jego zdaniem chodzi o to, by ""włączyć Ukrainę do jego największego, życiowego projektu, który zapewni mu miejsce w historii: Unii Eurazjatyckiej"". - Cała reszta to tylko propaganda, aby uspokoić własną opinię publiczną i zdobyć przychylność przynajmniej części świata, co zresztą robi bardzo profesjonalnie i konsekwentnie – zaznacza były prezydent. Jak dodaje, w jego opinii Kreml nie dąży do interwencji wojskowej. - To moim zdaniem ostatnia rzecz, której Putin chce. Wówczas wszystko stanie się bowiem jasne, kto jest agresorem, a kto ofiarą. Raczej będzie więc kontynuował ""wojnę chaosu"", dzięki której w perspektywie nawet nie długookresowej, ale średniookresowej może osiągnąć identyczny efekt – mówi. Według Kwaśniewskiego, Putin może chcieć opanować nie tylko wschód Ukrainy, ale cały kraj. - W ciągu paru miesięcy wszystko może się zmienić, jeśli gospodarka będzie pikować, hrywna słabnąć, inflacja przyspieszać. Ludzie mają ograniczoną cierpliwość. To jest dla ukraińskiego społeczeństwa czas wielkiej próby. Putin liczy, że ukraiński patriotyzm nie jest taki znowu silny. Mam nadzieję, że się przeliczy – podkreśla były prezydent. Cała rozmowa w dzisiejszej ""Rzeczpospolitej"".",Władimir Putin,
https://wiadomosci.onet.pl/kraj/kwasniewski-nowy-ukrainski-rzad-bedzie-potrzebowal-wsparcia-ue/4gqm8,Kwaśniewski: nowy ukraiński rząd będzie potrzebował wsparcia UE,"Aleksander Kwaśniewski ocenił, że nowy rząd, który ma powstać na Ukrainie, będzie mógł się zmierzyć z trudną sytuacji finansową kraju i przygotować nowe wybory prezydenckie, jeśli dostanie wsparcie UE. Według b. prezydenta dobrym kandydatem na premiera byłby Petro Poroszenko.","Kwaśniewski był gościem spotkania nt. przyszłości Ukrainy zorganizowanego przez ośrodek dialogu i analiz Thinktank oraz Centrum Stosunków Międzynarodowych. Jego zdaniem nowy rząd na Ukrainie, który ma być powołany do najbliższego czwartku, stanie przed dwoma najważniejszymi zadaniami: poprawą dramatycznej sytuacji finansowej i przygotowaniem zaplanowanych na 25 maja wyborów „tak uczciwych, jak to możliwe”. - Oba wydają się wykonalne, jeśli obietnice, które zostały złożone przez stronę europejską - udzielenia krótkoterminowej i długoterminowej pomocy finansowej – zostaną wypełnione - ocenił b. prezydent. Według niego pakiet krótkookresowy powinien umożliwić ustabilizowanie sytuacji finansowej do wyborów prezydenckich zaplanowanych na 25 maja, natomiast długookresowy kredyt powinien być związany z reformami podjętymi przez nowy ukraiński rząd. Zdaniem Kwaśniewskiego dobrym kandydatem na stanowisko premiera byłby były szef ukraińskiej dyplomacji Petro Poroszenko. - Jeśli się okaże, że Poroszenko zostanie (premierem) to będzie bardzo dobra decyzja. Wiarygodna dla ludzi na Majdanie, bo od początku był na Majdanie i finansował w dużej mierze, (…) jako bogaty człowiek - mówił. Kwaśniewski zaznaczył, że Poroszenko to polityk doświadczony, który pełnił różne urzędy w przeszłości. - Jest to polityk pragmatyczny i umiarkowany. To nie jest skrzydło radykalne. W dużo większym stopniu radykalny jest obecnie szef Rady Najwyższej (parlamentu) pełniący obowiązki prezydenta (Ołeksandr) Turczynow – ocenił. Podkreślił równocześnie, że widać duże zmęczenie Ukraińców dotychczasową klasą polityczną, o czym przekonała się b. premier Julia Tymoszenko, która w sobotę, po wypuszczeniu z więzienia w Charkowie, przemówiła na głównym placu Kijowa. - Przyjechała na Majdan przekonana, że będzie przywitana nie tylko jako ofiara, ale także nadzieja. Została przywitana jako ofiara. Było wiele współczucia (…) i absolutne odrzucenia jej jako nadziei - powiedział. Podkreślił, że zwłaszcza młodzi Ukraińcy mówią, że chcą nowych twarzy, co oznacza zwrócenie się w kierunku liderów Majdanu. Kwaśniewskiego pytano o wypowiedź ministra sprawa zagranicznych Radosława Sikorskiego, która padła w piątek w Kijowie po podpisaniu porozumienia między Wiktorem Janukowyczem a ukraińską opozycją. Wychodząc ze spotkania, Sikorski powiedział po angielsku: ""Jeśli nie podpiszecie tego (porozumienia), będziecie mieli stan wojenny, będziecie mieli armię. Wszyscy będziecie martwi"". Słowa ministra - jak zaznaczył b. prezydent – zostały wypowiedziane w emocjach i miały przestrzec przed możliwym rozlewem krwi. - Krytyka wobec ministra Sikorskiego jest nieuzasadniona, dlatego że stopień napięcia, jaki towarzyszył rozmowom, usprawiedliwia również te argumenty, które on użył - przekonywał Kwaśniewski. Podkreślił też, że misja Sikorskiego w ukraińskiej stolicy była ""ważna i udana"", bo doprowadziła do rozejmu w czasie, gdy na ulicach Kijowa ginęli ludzie.",,
https://wiadomosci.onet.pl/kwasniewski-rosja-znalazla-sie-w-niespodziewanym-polozeniu/8g9rg,Kwaśniewski: Rosja znalazła się w niespodziewanym położeniu,"- Była taka chwila, kiedy Janukowycz rozmawiał z Putinem. Jak mówił minister Sikorski, wrócił wtedy blady, zielony. Rosjanie powiedzieli: radź sobie sam. To był ten moment, w którym Janukowycz wiedział, że trzeba się pakować. Był pogodzony z losem - mówił w programie ""Tomasz Lis na żywo"" b. prezydent Aleksander Kwaśniewski. Pytany o przyszłość Ukrainy powiedział, że nadal nie wiadomo, jak zachowa się Moskwa. - Rosja znalazła się w niespodziewanym położeniu - przyznał.","Aleksander Kwaśniewski, który od dłuższego czasu był mocno zaangażowany w sprawy ukraińskie, wyznał w programie Tomasza Lisa na antenie TVP2, że kilka miesięcy temu powiedział Janukowyczowi, że nie podpisując umowy stowarzyszeniowej, robi ""największy błąd"" w życiu. - Przewidziałem, że dojdzie do dramatycznego protestu. Połowa Ukraińców chciała integracji z Zachodem, a drugą połowę Janukowycz przekonywał, że trzeba to zrobić - stwierdził były prezydent. Według Kwaśniewskiego, Janukowycz myślał wtedy o dramatycznej sytuacji finansowej kraju, jednak od ostatecznej decyzji odwiodła go Rosja. - Pewnie użyli argumentów, że pomogą mu podczas wyborów w 2015 roku. Mogli też pokazać kompromitujące go dokumenty - przyznał Kwaśniewski. Jako ""pierwszą i zasadniczą pomyłkę"" Janukowycza Kwaśniewski ocenił też niedocenienie kijowskiego Majdanu. Przypomniał też, że podczas negocjacji z opozycją ówczesny prezydent Ukrainy zadzwonił do Władimira Putina. - Jak mówił minister Sikorski, wrócił wtedy blady, zielony. Rosjanie powiedzieli: radź sobie sam. To był ten moment, w którym Janukowycz wiedział, że trzeba się pakować i to kończyć. Był pogodzony z losem - stwierdził Kwaśniewski. Co dalej czeka Ukrainę? Były polski prezydent jest bardzo ostrożny w formułowaniu ocen i prognoz. - Po pierwsze, mamy sytuację z wieloma niewiadomymi. Nie wiemy, jaką politykę chce prowadzić Moskwa. Rosja znalazła się w niespodziewanym położeniu - stwierdził. - Najgorszy jest taki scenariusz, że Rosja mówi, że jej obywatelom dzieje się krzywda - dodał Kwaśniewski. Zdaniem polskiego polityka, Rosja użyje teraz ""całego arsenału agumentów"", by Ukraina nie związała się z Unią Europejską. - Oni mają tam ludzi, którzy chcą jak najlepszych relacji z Rosją. Mają bazę w Sewastopolu, wpływ mediów. Rosja będzie używała znanego argumentu i mówić, że podpisanie umowy z UE zagrozi gospodarce Rosji. Dlatego trzeba prowadzić dialog - podkreślił Kwaśniewski. Były prezydent wezwał, żeby rozmowy z Rosją prowadziła również Polska. - Trzeba prowadzić dialog i wiedzieć, czego Rosjanie chcą. Stąd dobrze, że rozmawia Obama, Hollande i Merkel. Źle, że my nie rozmawiamy, ale jesteśmy uwikłani Smoleńskiem tak bardzo, że w rozmowach z Rosją nasz głos nie będzie brany pod uwagę - ocenił. Zmiany na Ukrainie Sytuacja na Ukrainie uległa zmianie kilka dni temu. Porozumienie między Wiktorem Janukowyczem a opozycją przewidywało m.in. przywrócenie w ciągu 48 godzin konstytucji z 2004 r., powołanie rządu koalicyjnego w ciągu 10 dni oraz wcześniejsze wybory prezydenckie. Następnego dnia jednak Parlament pozbawił władzy Janukowycza i wyznaczył termin przyspieszonych wyborów prezydenckich na 25 maja. Na wolność wyszła również była premier Julia Tymoszenko. Pełniącym obowiązki prezydenta został Ołeksandr Turczynow, bliski współpracowanik Tymoszenko. Janukowycz uciekł z Kijowa i jest poszukiwany listem gończym. Media podają, że schował się w bunkrze pod jedną z cerkwi. Sytuację u naszego wschodniego sąsiada zdecydowanie ocenia Rosja. Jej minister spraw zagranicznych, Siegiej Ławrow, powiedział nawet, że ukraińska opozycja przejęła kontrolę w państwie. - Najważniejsze jest teraz, by dopilnować, aby zostały w pełni zrealizowane postanowienia porozumienia opozycji z Wiktorem Janukowyczem - powiedział Ławrow, cytowany w komunikacie rosyjskiego MSZ. Wczoraj Moskwa wezwała również swojego ambasadora w Kijowie Michaiła Zurabowa na konsultacje w sprawie ""pogarszającej się sytuacji na Ukrainie"" po odsunięciu od władzy Wiktora Janukowycza.",Aleksander Kwaśniewski,
https://wiadomosci.onet.pl/kraj/kwasniewski-o-ukrainie-porozumienie-to-dobry-krok-ale-jest-duzo-zagrozen/wc60s,"Kwaśniewski o Ukrainie: porozumienie to dobry krok, ale jest dużo zagrożeń","Porozumienie zawarte na Ukrainie to dobry krok, ale trzeba pamiętać o ogromnym napięciu między stronami i zagrożeniach: niezadowoleniu ludzi, radykalizmie niektórych grup Majdanu i małej wiarygodności władzy - powiedział b. prezydent Aleksander Kwaśniewski.","Kwaśniewski ocenił, że porozumienie zawarte między prezydentem Ukrainy Wiktorem Janukowyczem a opozycją to dobry pierwszy krok, za który trzeba oddać honor Trójkątowi Weimarskiemu: Polsce, Francji, Niemcom. - To oczywiście dużo. Trzeba tylko pamiętać, że jeszcze mamy przed sobą wiele do zrobienia i ogromne napięcie między stronami (...). Trzeba się liczyć, że napięć i zwrotów akcji będzie sporo - podkreślił b. prezydent. Możliwe zagrożenia dla porozumienia jakie wskazał Kwaśniewski to: niezadowolenie ludzi, radykalizm niektórych grup z Majdanu, mała wiarygodność władzy i ""umiejętność zmieniania (przez nią) zdania bardzo często"". - Jest też pytanie o jedność opozycji. Ponieważ zbliżają się wybory prezydenckie, będzie interesujące patrzeć, czy opozycja będzie w stanie współdziałać, wykreować jednego kandydata. Proszę pamiętać także o sytuacji ekonomicznej, która jest tragiczna - na razie zagrożeń jest dużo więcej niż dobrych wiadomości - mówił Kwaśniewski. B. prezydent podkreślił też, że rola Unii Europejskiej ws. Ukrainy w dalszym ciągu powinna być aktywna. - Misja Trójkąta Weimarskiego powinna trwać i w tej chwili trzech ministrów powinno monitorować kroki przyjęte w porozumieniu (...). Roboty jest mnóstwo i nic nie pójdzie łatwo. Znam Ukrainę i wiem, że nic się nie stanie bez problemów - wszystko będzie okupione wysiłkiem - zaznaczył. Kwaśniewski ocenił, że Rosję należy utrzymać ""przy stole rozmów"" ws. Ukrainy. - Będzie to zadanie dla Trójkąta Weimarskiego. Niewątpliwie Rosja ma więcej możliwości wpływania na sytuację na Ukrainie - zarówno w pozytywnym jak i negatywnym sensie - niż ktokolwiek inny - zaznaczył Kwaśniewski. Ocenił, że za wcześnie jest teraz, by rozmawiać znów na temat umowy stowarzyszeniowej Ukrainy z Unią Europejską. - Do spraw umowy stowarzyszeniowej będzie można wrócić nie wcześniej niż po wyborach prezydenckich - podkreślił Kwaśniewski. W piątek w Kijowie prezydent Ukrainy Wiktor Janukowycz i przywódcy opozycji Arsenij Jaceniuk, Witalij Kliczko i Ołeh Tiahnybok zawarli porozumienie w sprawie wyjścia ich kraju z kryzysu. Dokument podpisano w obecności szefów dyplomacji Polski i Niemiec, Radosława Sikorskiego i Franka-Waltera Steinmeiera. W czwartek oprócz nich w rozmowach z Janukowyczem i opozycją brał też udział minister spraw zagranicznych Francji Laurent Fabius. Główne założenia zawartego w piątek porozumienia to przywrócenie konstytucji z ograniczeniem uprawnień prezydenta, powołanie rządu koalicyjnego oraz wcześniejsze wybory prezydenckie nie później niż w tym roku. W dokumencie strony zobowiązały się do przywrócenia konstytucji w kształcie z 2004 r. w ciągu 48 godzin. Z kolei na powołanie rządu wyznaczono dziesięć dni. Kwaśniewski od 2012 roku wspólnie z b.szefem PE Patem Coksem byli specjalnymi wysłannikami Parlamentu Europejskiego na Ukrainę.",Aleksander Kwaśniewski,
https://wiadomosci.onet.pl/tylko-w-onecie/sld-zartuje-z-trep-a-no-szacun-za-suchara-miesiaca/r9lbl,"SLD żartuje z ""TREP-a"". ""No, szacun za suchara miesiąca""","SLD nazywa koalicję Europy Plus i Twojego Ruchu mianem ""TREP-a"". Dlaczego? Bo zmienia przyjętą przez twórców kolejność składowych tej koalicji tak, aby skrótem od nich był właśnie TREP a nie EPTR. - No, szacun za suchara miesiąca - komentują internauci.","Sojusz Lewicy Demokratycznej bije infografiką w koalicję środowisk Janusza Palikota i Aleksandra Kwaśniewskiego - zjednoczonych na potrzeby wyborów do Parlamentu Europejskiego. Na opublikowanej w sieci grafice umieszczono informacje o średnich wynikach SLD i - przekręcając nieco nazwę konkurencyjnej formacji - właśnie ""TREP-a"". Wedle wyliczeń Sojuszu średni wynik SLD to w ostatnim czasie 12 proc., a ""TREP-a"" - 5 proc. To wyniki sondaży sejmowych. Z kolei średnie wyniki z sondaży stworzonych z myślą o wyborach europejskich Sojusz obliczył na: SLD - 18,75 proc.. a ""TREP"" - 6,55 proc. Infografikę okraszono hasłem: - Poza tym tylko SLD to lewica. A TREP to... TREP. - Jeśli ktoś nie ma argumentów merytorycznych, to szuka jakichś przekręconych skrótów. Ale róbmy swoje - nie patrzmy na to, co robią inni, tylko prezentujmy nową jakość w polityce - mówi Onetowi Marta Niewczas, ""jedynka"" koalicji Europy Plus i Twojego Ruchu na Podkarpaciu. Kampania wyborcza do Parlamentu Europejskiego będzie walką pomiędzy dość bliskimi SLD i Europą Plus? - Kampania to zawsze jest jakaś bitwa, a trochę ich teraz nas czeka - do PE, samorządowa i do Sejmu. Bitwy zatem będą - stwierdza Niewczas. Na profilu SLD na Facebooku żart nie wszystkim się spodobał. - No, szacun za suchara miesiąca. Poza niebywałym zainteresowaniem, co w Twoim Ruchu słychać i wycieczkami na olimpiady, rokiem Gierka, rondami Gierka, czerwonymi książeczkami, to SLD robi coś jeszcze? - pyta jeden z internautów na profilu SLD. A kolejny dodaje: - Bardzo śmieszne. Poważna partia nie wie, jak nazywa się konkurencja. Oświecę was, jak nazywa się ta centrolewicowa lista: Europa Plus Twój Ruch - w skrócie EPTR. Chyba, że według was TREP i EPTR to to samo, wtedy SLD = LSD. Ale są i głosy pozytywne: TREP - Fajne. O ile lewicy nie trawię, to tych klownów od Palikota wysłałbym w kosmos. Albo: - Mimo tego, że was nie popieram, gdybym miał wybierać mięKdzy gumowymi penisami a Wami, nie miałbym wątpliwości.",Aleksander Kwaśniewski i Joachim Gauck,
https://wiadomosci.onet.pl/kraj/aleksander-kwasniewski-trzeba-zaangazowac-obwe/jr5ne,Aleksander Kwaśniewski: trzeba zaangażować OBWE,"- Sugeruję, żeby sprawą Ukrainy zajęła się Organizacja Bezpieczeństwa i Współpracy w Europie (OBWE). Tak się dobrze składa, że jej członkami są USA, Kanada i Rosja, która także jest zaangażowana na Ukrainie, powiedział ""Gazecie Wyborczej"" Aleksander Kwaśniewski.","Zdaniem byłego prezydenta Polska mogłaby wystąpić z inicjatywą, by OBWE zrobiła konferencję na temat Ukrainy. Ukraina nie mogłaby tej propozycji odrzucić, bo w 2013 r. sama przewodziła OBWE. W tym roku przewodnictwo przejęła Szwajcaria, która jest w tej sprawie neutralna, co mogłoby sprzyjać szukaniu kompromisu, twierdzi Kwaśniewski. Więcej w ""Gazecie Wyborczej""",Aleksander Kwaśniewski: trzeba zaangażować OBWE,
https://wiadomosci.onet.pl/kwasniewski-o-ukrainie-znalezlismy-sie-w-pulapce/pczpw,Kwaśniewski o Ukrainie: znaleźliśmy się w pułapce,"- Na Ukrainie jest bardzo źle, a może być jeszcze gorzej. Sytuacja się zaostrza i wymyka spod kontroli, staje się nieprzywidywalna - tak o ostatnich walkach za naszą wschodnią granicą powiedział TVP Info były prezydent RP Aleksander Kwaśniewski. Jak przyznał, ""znaleźliśmy się w pułapce"", a sprawę może rozwiązać mediacja międzynarodowa.","Na Ukrainie nie ustają krwawe stracia. W nocy demonstranci na Majdanie usiłowali odgrodzić się od milicji ścianą ognia z płonących barykad, jednak nad ranem milicja dokonała kolejnego ataku. Od wczoraj mogło zginąć nawet 30 osób, a kolejne 1000 zostać rannych. - Uważam, że ostatnie godziny pokazują, że dialogu tak naprawdę nie było - powiedział Kwaśniewski, który przez ostatnie miesiące starał się mediować w sprawach Ukrainy. Według byłego prezydenta RP, znaleźliśmy się obecnie w pułapce, a na Ukrainie potrzebna jest mediacja międzynarodowa. - Coraz bardziej skłaniam się, żeby zgłosić się o pomoc OBWE. To jest organizacja, do której należą zarówno kraje europejskie jak i USA oraz Rosja. Udział Moskwy w tej sprawie mógłby mieć sens - przyznał. - Chodzi o to, żeby ludzie nie ginęli, bo w uczciwy dialog nie wierzę - zaznaczył Kwaśniewski. Według niego z wnioskiem o mediację OBWE może wystąpić każdy podmiot prawa międzynarodowego, również Polska. - To, może zrobić Europa, to wprowadzić sankcje, ale to nie powstrzyma rozlewu krwi - ocenił były prezydent RP. Kwaśniewski, choć negatywnie wypowiadał się na temat Wiktora Janukowycz, przypomniał, że dysponuje on demokratycznym mandatem. - My, jako strona praworządnie działająca, musimy z nim rozmawiać - ocenił. Kwaśniewski wyznał również, że w jego odczuciu marsz na parlament, na który zdecydowała się opozycja, był błędem.",Aleksander Kwaśniewski,
https://wiadomosci.onet.pl/swiat/aleksander-kwasniewski-wiktor-janukowycz-nie-jest-gotowy-do-kompromisu-z-opozycja/nef0p,Aleksander Kwaśniewski: Wiktor Janukowycz nie jest gotowy do kompromisu z opozycją,"Były prezydent Polski Aleksander Kwaśniewski twierdzi, że prezydent Ukrainy Wiktor Janukowycz sprzeciwia się zawarciu kompromisu z opozycją, ponieważ wie, że takie porozumienie oznaczałoby utratę władzy. Janukowycz będzie walczył o wygranie wyborów na Ukrainie w 2015 r.","- Janukowycz nie jest gotowy do zawarcia kompromisu, ponieważ zdaje sobie sprawę, że częścią tego kompromisu musiałaby być jego rezygnacja (ze stanowiska prezydenta), a to jest z jego punktu widzenia nie do zaakceptowania - powiedział Kwaśniewski w Berlinie podczas spotkania zorganizowanego przez ambasadę Polski. Polski polityk, który był wysłannikiem Parlamentu Europejskiego na Ukrainę, rozmawiał po południu o sytuacji w tym kraju z prezydentem Niemiec Joachimem Gauckiem. Osiągnięcie kompromisu utrudnia zdaniem Kwaśniewskiego istnienie na Ukrainie aż trzech stron konfliktu - władz, opozycji oraz Majdanu Niepodległości jako społeczeństwa obywatelskiego. - Sytuacja może łatwo wymknąć się spod kontroli, obserwujemy coraz większy radykalizm oraz dezintegrację struktur władzy - ostrzegł polski polityk. Zdaniem Kwaśniewskiego celem Janukowycza jest ""zwycięstwo w wyborach (prezydenckich) w 2015 roku i utrzymanie władzy"". Prezydent Ukrainy rozumie równocześnie, że może przegrać, a zmiana władzy jest możliwa. - Przypuszczam, że do wyborów w 2015 roku będziemy mieli do czynienia z permanentnym kryzysem, a dobre i złe wiadomości będą się przeplatały, bez żadnej istotnej zmiany sytuacji - powiedział Kwaśniewski podczas spotkania w hotelu Adlon, w którym wzięli udział niemieccy politycy i dziennikarze. Kwaśniewski powiedział, że UE powinna współpracować z ukraińską opozycją, zachęcając ją do utrzymania jedności, ponieważ Janukowycz chce opozycję podzielić. Za najważniejsze zadanie Zachodu uznał przygotowanie się na sytuację po wyborach. W przypadku wygranej na Ukrainie sił proeuropejskich, na które Rosja zareaguje zapewne sankcjami gospodarczymi, Bruksela musi mieć zarówno propozycje krótkoterminowe, jak i program perspektywiczny. UE musi zadeklarować, że jest gotowa do przyjęcia Ukrainy po okresie przygotowawczym, który może trwać 15 lub może nawet 20 lat - powiedział Kwaśniewski. - Konieczna jest pomoc nie tylko słowna, lecz także finansowa - dodał. Były prezydent RP wskazywał na siłę ukraińskiego społeczeństwa obywatelskiego, które - jego zdaniem - jest bardziej aktywne niż w Gruzji czy Mołdawii. - Ludzie na Majdanie gotowi są w walce o wolność do wielkiego ryzyka - zaznaczył Kwaśniewski.",Aleksander Kwaśniewski,
https://wiadomosci.onet.pl/kraj/aleksander-kwasniewski-po-juz-nie-chroni-przed-pis/46vw2,Aleksander Kwaśniewski: PO już nie chroni przed PiS,"- Jednym z największych problemów Polski w eurowyborach może okazać się niska frekwencja. Będzie działała na mocno zmobilizowane elektoraty, czyli na korzyść PiS – powiedział w wywiadzie dla ""Gazety Wyborczej"" były prezydent Aleksander Kwaśniewski.","Jego zdaniem, PO wygrała w 2007 r., bo Donald Tusk zaapelował do wyborców lewicy, że tylko Platforma może zatrzymać PiS, więc trzeba głosować na PO. Dziś traci ona poparcie, dlatego samodzielnie już nie jest w stanie być zaporą. Według byłego prezydenta, wybory do europarlamentu będą miały ""niezwykłe znaczenie"". - Nacjonaliści i populiści mogą zdobyć ok. 20 proc. miejsc w europarlamencie. To siły, jak Front Narodowy we Francji, bardzo dobrze zorganizowane. Jeśli sondaże się potwierdzą, to Polska też wystawi największą reprezentację eurosceptyków - tłumaczy prezydent. - Dlatego do wyborów powinni pójść ludzie, którzy myślą o Europie dobrze i chcą dla niej dobrze. Trzeba udowodnić, jak nieprawdziwe jest przekonanie na Zachodzie, że rozszerzenie Unii było błędem i niesie same kłopoty. Dowieść, że nie pozwolimy zawrócić z tej wspólnej drogi - dodaje Kwaśniewski, który w wyborach wspiera koalicję Twój Ruch-Europa Plus. Kwaśniewski typuje, że wynik wyborczy poszczególnych ugrupowań będzie odzwierciedlał poparcie, jakim cieszą się partie w obecnych sondażach. Wygrać ma PiS, przed PO, Twoim Ruchem i SLD. - Pamięć IV RP się zatarła. Argumenty z 2007 r. mogą już nie działać szczególnie wobec młodych. Oni reagują na władzę z przekorą, mniej chętnie niż na opozycję - opowiada Kwaśniewski. Uważa on także, iż 400 mld zł uzyskane dla Polski w nowym budżecie UE to dla PO za mało, by być pewnym wygranej. Więcej w obszernym wywiadzie w ""Gazecie Wyborczej"".",Aleksander Kwaśniewski,
https://wiadomosci.onet.pl/kraj/w-sobote-kwasniewski-palikot-olechowski-podpisza-deklaracje-dla-europy/63fqr,"W sobotę Kwaśniewski, Palikot, Olechowski podpiszą ""Deklarację dla Europy""","B. prezydent Aleksander Kwaśniewski, lider Twojego Ruchu Janusz Palikot oraz Andrzej Olechowski podpiszą w sobotę ""Deklarację dla Europy"". Nastąpi to podczas debaty pt. ""Europa na progu zmiany"", która ma dotyczyć m.in. kryzysu w Europie.","Rzecznik Twojego Ruchu Andrzej Rozenek podkreślił w rozmowie z PAP, że Deklaracja to esencja programu koalicji Europa Plus-TR w wyborach do Parlamentu Europejskiego. Dodał, że program wyborczy koalicji będzie przedstawiony w późniejszym terminie. W sobotniej debacie wezmą udział także: wicemarszałek Sejmu Wanda Nowicka (Stowarzyszenie Równość i Nowoczesność), europoseł Marek Siwiec (Twój Ruch) oraz prawnik, była senator Genowefa Grabowska. Koalicję EP-TR tworzą: Twój Ruch, Partia Demokratyczna, Stronnictwo Demokratyczne, Dom Wszystkich Polska, Stowarzyszenie Wolne Konopie i Polska Partia Pracy oraz Stowarzyszenie Równość i Nowoczesność. Przewodniczącym honorowym koalicji EPTR jest Aleksander Kwaśniewski. W minioną sobotę Janusz Palikot zaprezentował liderów list koalicji EPTR w majowych eurowyborach. Podkreślał, że na listach wyborczych zastosowano suwak, czyli nazwiska kobiet i mężczyzn umieszczono naprzemiennie; liderami list w sześciu okręgach są kobiety, w siedmiu - mężczyźni. ""Jedynką"" na liście w Warszawie został Ryszard Kalisz, na Śląsku - reżyser Kazimierz Kutz, w Wielkopolsce - Marek Siwiec, w Małopolsce-Świętokrzyskiem - bioetyk, publicysta Jan Hartman. Liderem listy na Mazowszu został szef Partii Demokratycznej Andrzej Celiński. Działaczka Kongresu Kobiet, feministka Kazimiera Szczuka otwiera listę koalicji w okręgu Kujawsko-Pomorskim, a Barbara Nowacka - córka posłanki Izabeli Jarugi-Nowackiej, która zginęła w katastrofie pod Smoleńskiem - w Lublinie. Liderem listy Dolnośląskiej-Opolskiej został Robert Kwiatkowski, b. prezes TVP; w Zachodniopomorskiem - szef Stronnictwa Demokratycznego Paweł Piskorski. ""Jedynką"" w woj. pomorskim jest b. przewodnicząca Ogólnopolskiego Związku Zawodowego Pielęgniarek i Położnych Dorota Gardias; łódzką listę otwiera dyrektor poznańskiego Teatru Ósmego Dnia Ewa Wójciak; liderką na Podkarpaciu jest szefowa tamtejszych struktur Twojego Ruchu, sześciokrotna mistrzyni świata w karate Marta Niewczas. Prof. Uniwersytetu w Białymstoku Małgorzata Kowalska została liderem listy w okręgu województw: podlaskiego i warmińsko-mazurskiego.",,
https://wiadomosci.onet.pl/swiat/kwasniewski-oligarchowie-sa-bardzo-zaniepokojeni/vm7xt,Kwaśniewski: oligarchowie są bardzo zaniepokojeni,"Klucz do rozwiązania sytuacji na Ukrainie jest w rękach prezydenta Wiktora Janukowycza - uważa Aleksander Kwaśniewski. Były prezydent Polski w rozmowie z RMF FM zwrócił również uwagę na rolę oligarchów. - Oni są tym wszystkim bardzo zaniepokojeni, przestraszeni. Boją się nastroju rewolucyjnego, bo niewątpliwie mogą też być tutaj ofiarami - stwierdził.","Aleksander Kwaśniewski przekonywał w rozmowie z Krzysztofem Ziemcem, że w sprawie zmian na Ukrainie największą rolę musi odegrać Wiktor Janukowycz. - Klucz jest u Janukowycza. Jeżeli on rozumie powagę sytuacji, musi wiedzieć, że musi ponieść ofiarę - on, osobiście. Utrzymanie władzy i uznanie, że nic się nie dzieje jest właściwie niemożliwe - stwierdził b. prezydent Polski. Zwrócił też uwagę na rolę oligarchów w konflikcie. - Oligarchowie są w tym wszystkim bardzo zaniepokojeni, przestraszeni. Chcieliby znaleźć rozwiązanie, ale napotykają trudność ze strony prezydenta i jego ludzi, którzy patrzą na takie akty nieposłuszeństwa bardzo wrogo - powiedział na antenie RMF FM. Podkreślił też, że należy pamiętać, iż ""w którymś momencie zwracają się przeciwko ludziom bogatym"". - Różnice ekonomiczne na Ukrainie są nieporównanie większe niż w Polsce. Najbogatszy Polak to jest gdzieś końcówka dziesiątki pierwszej na Ukrainie, a nasz dochód narodowy jest trzy razy większy na głowę od ukraińskiego - wyjaśnił. - Oni się boją tego nastroju rewolucyjnego, bo niewątpliwie mogą też być tutaj ofiarami. Generalnie rzecz biorąc, oligarchowie chyba przyjmują w tej chwili pozycję wyczekującą, ale z taką ewidentną skłonnością w stronę rozwiązań europejskich - powiedział. Kwestia roli oligarchów w konflikcie na Ukrainie jest bardzo ważna. Do tej pory większość z nich popierała rządzącą w parlamencie Partię Regionów. Ostatnio pojawiły się jednak informacje, że w grupie polityków związanych z Rinatem Achmetowem (jednym z najbogatszych biznesmenów w kraju - red.) doszło do rozłamu. Kilka dni temu Achmetow oświadczył, że kryzys na Ukrainie powinien zostać rozwiązany wyłącznie pokojowo. - Jakikolwiek wariant siłowy, czy zastosowanie broni jest niedopuszczalne. Przy realizacji takiego scenariusza na Ukrainie nie będzie zwycięzców, a jedynie ofiary i przegrani – czytamy w wydanym komunikacie. Na Ukrainie od listopada trwają protesty przeciwko decyzji rządu o odmowie podpisania umowy stowarzyszeniowej z Unią Europejską. Kilkanaście dni temu doszło do pierwszych starć między milicją a demonstrantami stacjonującymi na kijowskim Majdanie. Według oficjalnych danych, zginęły cztery osoby. Opozycja i media podają z kolei, że od strzałów z broni palnej zmarło pięciu uczestników protestów. Szósta osoba zmarła w wyniku innych obrażeń. Obecnie w stolicy Ukrainy trwa rozejm między milicją a oponentami władz. Opozycja i rządzący prowadzą rozmowy o pokojowym uregulowaniu konfliktu.",Aleksander Kwaśniewski,
https://wiadomosci.onet.pl/kraj/polscy-politycy-o-sytuacji-na-ukrainie/k1me4,Polscy politycy o sytuacji na Ukrainie,"Decyzja premiera Ukrainy Mykoły Azarowa o tym, by podać się do dymisji, jest posunięciem we właściwym kierunku, ale przyszła zbyt późno - uważa były prezydent Aleksander Kwaśniewski. Z kolei posłowie PiS przekonują, że polskie władze powinny na forum Unii Europejskiej wyjść z inicjatywą dotyczącą pomocy dla Ukrainy i sankcji wobec ukraińskich polityków odpowiedzialnych za użycie siły wobec demonstrantów.","- To ważna decyzja (dymisja Azarowa - red.) i trzeba docenić, że premier Azarow usuwa swoją osobę i swój rząd jako problem w poszukiwaniu kompromisu czy wyjścia z obecnej sytuacji kryzysowej, natomiast obawiam się, że to zbyt późno; ta decyzja podjęta kilkanaście tygodni temu mogłaby rzeczywiście spowodować przełom - powiedział Kwaśniewski. Według niego ważne jest także cofnięcie przez parlament Ukrainy tzw. ustaw dyktatorskich, ograniczających m.in. prawa obywateli do demonstracji, których przyjęcie 16 stycznia doprowadziło do zamieszek podczas protestów antyrządowych w Kijowie. Jak dodał, dla Majdanu ważne byłoby uwolnienie ludzi zatrzymanych w różnych częściach Ukrainy. - Postulatem, który prawdopodobnie miałyby największy wpływ na reakcje ludzi na Majdanie, pozostają niezmiennie wcześniejsze wybory prezydenckie. Z punktu widzenia prezydenta Janukowycza jest to jednak postulat najtrudniejszy do przyjęcia - uważa były prezydent. - Powstaje teraz pytanie: jaki rząd mógłby zastąpić gabinet Azarowa, żeby nie tylko uspokoić nastroje, ale też efektywnie podjąć pracę, bo Ukraina jest w bardzo trudnym położeniu gospodarczym i finansowym i rządzenie tam jest potrzebne - zaznaczył Kwaśniewski. Zwrócił uwagę, że w ukraińskim systemie władzy to prezydent jest osobą numer jeden, a w związku z tym, nawet gdyby opozycja otrzymała stanowisko premiera, nie będzie to miało aż takiego znaczenia. - Tym bardziej, że opozycja - jeśli nie nastąpi jakiś przełom partii regionów - nie ma większości w parlamencie. A więc ten rząd, nawet z liderem z opozycji na czele, byłby jednak w dużej mierze w rękach Partii Regionów - zaznaczył były prezydent. Według Kwaśniewskiego opozycja powinna raczej postulować utworzenie - do czasu wyborów prezydenckich - rządu porozumienia narodowego. Jak mówił, na czele takiego rządu porozumienia narodowego powinien stanąć akceptowany przez obie strony autorytet. Według Kwaśniewskiego, w skład takiego rządu nie wchodziliby liderzy opozycji, ale osoby przez nich wskazane. - Pesymista to optymista dobrze poinformowany. Ponieważ jestem w kwestiach Ukrainy dobrze poinformowany, to jestem raczej ciągle pesymistycznie nastrojony, bo wydaje mi się, że czas gra w tej chwili przeciwko kompromisowi. Ludzie na ulicy coraz bardziej się radykalizują, władza ma coraz mniejsze pole manewru i ryzyko, że to wszystko wymknie się spod kontroli, jest spore - podsumował Kwaśniewski. Europoseł Ryszard Czarnecki (PiS) ocenił, że dymisja premiera Ukrainy Mykoły Azarowa jest symboliczna, gdyż - w ocenie Brukseli - był on największym sceptykiem układu wobec umowy stowarzyszeniowej Ukraina-Unia Europejska. Polityk PiS przekonywał, że władze polskie powinny w obecnej sytuacji wystąpić na forum Unii z inicjatywą dotyczącą m.in. czasowego zniesienia wiz dla Ukraińców, oraz przedstawienia konkretnego pakietu pomocowo-stabilizacyjnego, który zawierałby środki finansowe pochodzące m.in. z Międzynarodowego Funduszu Walutowego, Europejskiego Banku Odbudowy i Rozwoju oraz Europejskiego Banku Inwestycyjnego. Czarnecki zaznaczył, że Polska powinna wyjść także z propozycją sankcji personalnych wobec polityków ukraińskich odpowiedzialnych za użycie siły wobec demonstrantów. Ocenił, że ""kij sankcji"" może przyśpieszyć zawarcie porozumienia pomiędzy rządem a protestującymi na Ukrainie. - Rząd Rzeczpospolitej nie może być nocnym stróżem, musi mieć inicjatywę. Brak inicjatywy byłby wybaczalny w przypadku rządu Portugalii, Grecji czy Irlandii, które są daleko od Ukrainy, ale jest nie do wybaczenia w przypadku polskich władz. Apelujemy, aby wyjść z inicjatywami ""marchewki i kija"" - powiedział Czarnecki na konferencji prasowej w Sejmie. Poseł Kazimierz Ujazdowski (PiS) ocenił, że dymisja Azarowa jest odstąpieniem od polityki represji i odrzucania kompromisu. - Mamy nadzieję, że to, co się dzisiaj dzieje otwiera drogę do trwałych rozstrzygnięć, które ugruntują respekt wobec praw jednostki na Ukrainie oraz jej trwały związek z Unią Europejską - zadeklarował polityk PiS. Ujazdowski ocenił też, że Prawo i Sprawiedliwość w ostatnich tygodniach ""wypełniało rolę państwa"". - Robiliśmy to, co powinien robić profesjonalny i respektujący podstawowe wartości europejskie rząd. Mieliśmy wrażenie, że wielokrotnie zastępowaliśmy premiera Tuska i ministra Sikorskiego w funkcjach państwowych - zaznaczył. Tymczasem rzeczniczka rządu Małgorzata Kidawa-Błońska przekonywała dzisiaj, że polski rząd angażuje się w sprawy ukraińskie na forum międzynarodowym - przypomniała w tym kontekście m.in. o rozmowie premiera Donalda Tuska z szefem Komisji Europejskiej Jose Barroso. Do kolejnej takiej rozmowy ma dojść w czwartek. W środę w Budapeszcie sprawą Ukrainy zajmie się Grupa Wyszehradzka, a na przyszły poniedziałek zapowiedziano spotkanie państw nadbałtyckich z polskim udziałem - wyliczała rzecznik rządu. Kidawa-Błońska poinformowała ponadto, że w piątek w Warszawie Tusk spotka się z sekretarzem obrony USA, a rozmowy mają dotyczyć m.in. kwestii Ukrainy. Ukraiński parlament jest właściwą instytucją do osiągnięcia kompromisu i rozpoczęcia reform - podkreślił szef MSZ Radosław Sikorski, który w ten sposób odniósł się do wydarzeń w Kijowie. Polska i UE są gotowe pomóc - zadeklarował szef MSZ. ""O sprawach ukraińskich w końcu rozmawia się w parlamencie, instytucji właściwej do osiągania kompromisów i rozpoczęcia reform. Polska i Unia Europejska są gotowe pomóc"" - napisał Sikorski na Twitterze. Z kolei wiceminister spraw zagranicznych Katarzyna Pełczyńska-Nałęcz, także na Twitterze, oceniła, że uchylenie ustaw przez ukraiński parlament ""to dobra wiadomość dla Ukrainy, krok w stronę rozwiązania politycznego"". Na Ukrainie trwają protesty przeciw władzom. Dzisiaj do dymisji podał się ukraiński premier Mykoła Azarow. Jak oświadczył, zrobił to ""w celu stworzenia dodatkowych warunków dla zapewnienia kompromisu społeczno-politycznego, oraz pokojowego uregulowaniu konfliktu"". Również dzisiaj parlament Ukrainy anulował większość tzw. ustaw dyktatorskich, ograniczających m.in. prawa obywateli do demonstracji. Za unieważnieniem tych aktów prawnych głosowało 361 posłów w 450-osobowej Izbie. Przyjęcie tych ustaw 16 stycznia doprowadziło do zamieszek podczas protestów antyrządowych w Kijowie.",Czy dymisja premiera Azarowa doprowadzi do uspokojenia nastrojów na Ukrainie?,
https://wiadomosci.onet.pl/kraj/kwasniewski-dymisja-azarowa-to-krok-w-dobrym-kierunku-ale-zbyt-pozno/m8m81,"Kwaśniewski: dymisja Azarowa to krok w dobrym kierunku, ale zbyt późno","Decyzja premiera Ukrainy Mykoły Azarowa o tym, by podać się do dymisji, jest posunięciem we właściwym kierunku, ale przyszła zbyt późno - uważa były prezydent Aleksander Kwaśniewski. Według niego Majdan czeka przede wszystkim na decyzje o wcześniejszych wyborach prezydenckich.","- To ważna decyzja (dymisja Azarowa - red.) i trzeba docenić, że premier Azarow usuwa swoją osobę i swój rząd jako problem w poszukiwaniu kompromisu czy wyjścia z obecnej sytuacji kryzysowej, natomiast obawiam się, że to zbyt późno; ta decyzja podjęta kilkanaście tygodni temu mogłaby rzeczywiście spowodować przełom. W tej chwili, nie jestem pewnym, a raczej wątpię - powiedział Kwaśniewski. Według niego ważne jest także cofnięcie przez parlament Ukrainy tzw. ustaw dyktatorskich, ograniczających m.in. prawa obywateli do demonstracji, których przyjęcie 16 stycznia doprowadziło do zamieszek podczas protestów antyrządowych w Kijowie. Jak dodał, dla Majdanu ważne byłoby uwolnienie ludzie zatrzymanych w różnych częściach Ukrainy. - Postulatem, który prawdopodobnie miałyby największy wpływ na reakcje ludzi na Majdanie, pozostają niezmiennie wcześniejsze wybory prezydenckie. Z punktu widzenia prezydenta Janukowycza jest to jednak postulat najtrudniejszy do przyjęcia - uważa były prezydent. - Powstaje teraz pytanie: jaki rząd mógłby zastąpić gabinet Azarowa, żeby nie tylko uspokoić nastroje, ale też efektywnie podjąć pracę, bo Ukraina jest w bardzo trudnym położeniu gospodarczym i finansowym i rządzenie tam jest potrzebne - zaznaczył Kwaśniewski. Zwrócił uwagę, że w ukraińskim systemie władzy to prezydent jest osobą numer jeden, a w związku z tym, nawet gdyby opozycja otrzymała stanowisko premiera nie będzie to miało aż takiego znaczenia. - Tym bardziej, że opozycja - jeśli nie nastąpi jakiś przełom partii regionów - nie ma większości w parlamencie. A wiec ten rząd, nawet z liderem z opozycji na czele, byłby jednak w dużej mierze w rękach Partii Regionów - zaznaczył były prezydent. Według Kwaśniewskiego opozycja powinna raczej postulować utworzenie - do czasu wyborów prezydenckich - rządu porozumienia narodowego. Jak mówił, na czele takiego rządu porozumienia narodowego powinien stanąć akceptowany przez obie strony autorytet. Według Kwaśniewskiego, w skład takiego rządu nie wchodziliby liderzy opozycji, ale osoby przez nich wskazane. - Pesymista to optymista dobrze poinformowany. Ponieważ jestem w kwestiach Ukrainy dobrze poinformowany, to jestem raczej ciągle pesymistycznie nastrojony, bo wydaje mi się, że czas gra w tej chwili przeciwko kompromisowi. Ludzie na ulicy coraz bardziej się radykalizują, władza ma coraz mniejsze pole manewru i ryzyko, że to wszystko wymknie się spod kontroli jest niemałe - podsumował Kwaśniewski. Dziś rano służby prasowe Rady Ministrów w Kijowie przekazały, że Azarow podał się do dymisji. Szef rządu zdecydował się odejść ze stanowiska w związku z bardzo poważnym kryzysem politycznym, w którym znajduje się jego kraj. - W celu stworzenia dodatkowych warunków dla zapewnienia kompromisu społeczno-politycznego oraz pokojowego uregulowania konfliktu podjąłem decyzję, by zwrócić się do prezydenta Ukrainy z prośbą o przyjęcie mojej dymisji - oświadczył Azarow w komunikacie. Parlament Ukrainy anulował we wtorek większość tzw. ustaw dyktatorskich, ograniczających m.in. prawa obywateli do demonstracji. Za unieważnieniem tych aktów prawnych głosowało 361 posłów w 450-osobowej Izbie.",Aleksander Kwaśniewski,
https://wiadomosci.onet.pl/kraj/kwasniewski-nie-komentuje-doniesien-wp-siwiec-nie-mialem-zadnych-informacji/zvvzw,"Kwaśniewski nie komentuje doniesień ""WP""; Siwiec: nie miałem żadnych informacji","B. prezydent Aleksander Kwaśniewski nie chciał komentować publikacji ""Washington Post"" o więzieniach CIA w Polsce. Z kolei szef BBN w latach 1997-2004 Marek Siwiec oświadczył, że nie miał żadnych informacji na temat operacji opisywanych przez dziennik.","Waszyngtoński dziennik napisał, że więzienie CIA w Polsce było prawdopodobnie najważniejszym takim tajnym ośrodkiem stworzonym po atakach z 11 września 2001 roku, w którym w ukryciu przetrzymywani byli więźniowie podejrzani o współudział w zorganizowaniu zamachów Al-Kaidy. Według gazety na początku 2003 r. oficerowie CIA z ambasady USA w Warszawie przywieźli do siedziby Agencji Wywiadu dwa kartonowe pudła zawierające 15 mln dol. Pieniądze miał odebrać ówczesny zastępca dyrektora Agencji Wywiadu, płk Andrzej Derlatka. Aleksander Kwaśniewski pytany o te doniesienia odparł, że nie komentuje doniesień prasowych. Z kolei Siwiec w oświadczeniu przekazanym PAP napisał: ""Wobec wypowiedzi działaczy SLD, którzy próbują kojarzyć informacje dotyczące amerykańskich pieniędzy przekazanych polskiemu wywiadowi z Biurem Bezpieczeństwa Narodowego i moją osobą, oświadczam, że ani ja, ani BBN nie braliśmy jakiegokolwiek udziału w opisywanych operacjach. Nie posiadałem też żadnych informacji na ten temat"". - Szwajcarskiego senatora Dicka Marty'ego, który w 2007 roku również kojarzył doniesienia o tajnych więzieniach CIA z moją osobą, pozwałem do sądu w Poznaniu. Sprawa nie doczekała się rozstrzygnięcia ze względu na tchórzowskie zasłanianie się immunitetem przez senatora - dodał Siwiec. Dick Marty jest autorem przyjętego w 2007 roku raportu Rady Europy o tajnych więzieniach CIA. W raporcie napisano, że więzienia CIA miały być zlokalizowane na terenie Polski i Rumunii w latach 2003-2005. Według Marty'ego Siwiec jako szef BBN miał wiedzieć o istnieniu więzień w Polsce, a także brać udział w negocjacjach związanych z prowadzeniem na terenie Polski programu CIA HVD (High-Value Detainees). Zdaniem Marty'ego, także Aleksander Kwaśniewski ""wiedział i aprobował"" rolę Polski w tajnych operacjach CIA prowadzonych na terytorium Polski. O operacjach CIA w Polsce mieli też wiedzieć ówcześni wysocy rangą funkcjonariusze państwowi: minister obrony narodowej Jerzy Szmajdziński, szef WSI Marek Dukaczewski i właśnie Siwiec. Wszyscy zaprzeczyli tym informacjom. W związku z raportem Marty'ego Siwiec złożył pozew o ochronę dóbr osobistych; w 2008 r. sąd oddalił pozew uznając, że ""senatora Marty'ego chroni immunitet nie tylko w sprawach karnych, ale i cywilnych"". Publikacji ""Washington Post"" nie komentuje Ministerstwo Spraw Zagranicznych. - Nie będę komentował spekulacji prasowych dotyczących rządów SLD, gdy sprawa jest, zresztą tylko u nas, przedmiotem dochodzenia prokuratorskiego - powiedział szef MSZ Radosław Sikorski. Dodał, że pytania w sprawie więzień CIA trzeba kierować do b. premiera Leszka Millera. Leszek Miller (premier w latach 2001-2004) pytany w czwartek w Superstacji, jak ocenia te doniesienia odparł: ""Dla mnie to śmieszne, bo brzmi jak scenariusz hollywoodzkiego filmu"". Na uwagę, że jako ówczesny premier, który nadzorował działanie służb specjalnych, powinien mieć wiedzę w takiej sprawie, Miller odparł: ""proszę nie żartować"". - Żaden premier nie powinien o czymś takim wiedzieć nigdy. Tak jak żaden premier nie powinien wiedzieć o żadnych operacjach, które są dokonywane, bo siłą pracy wywiadu, zwłaszcza wywiadu, jest działanie w warunkach bardzo dyskretnych - podkreślił. Krakowska prokuratura zapowiada, że dołączy artykuł ""WP"" do akt śledztwa w tej sprawie. PSL chce, by zbadały to speckomisja i RBN.",Aleksander Kwaśniewski,
https://wiadomosci.onet.pl/kraj/kwasniewski-najwazniejsza-kwestia-zatrzymanie-przemocy-na-ukrainie/897e8,Kwaśniewski: najważniejszą kwestią - zatrzymanie przemocy na Ukrainie,"B. prezydent Aleksander Kwaśniewski ocenił w środę, że najważniejszą obecnie kwestią jest zatrzymanie przemocy na Ukrainie. Jak dodał, władze Ukrainy powinny wiedzieć, jakimi instrumentami formalnymi, typu sankcje indywidualne, dysponuje Unia Europejska.","Ukraińska prokuratura potwierdziła w środę śmierć trzech osób w rejonie dzielnicy rządowej w Kijowie, gdzie od niedzieli trwają starcia między milicją, a antyrządowymi demonstrantami. Rząd i opozycja obwiniają się nawzajem o eskalację przemocy. Kwaśniewski pytany w środę w TVN24 Biznes i Świat, co Unia może zrobić w sprawie Ukrainy, tak żeby to było skuteczne, powiedział: ""To jest trudne pytanie. Politycznie musimy apelować i żądać, aby zaprzestano przemocy, aby powrócono do dialogu, czy wręcz ten dialog nawiązano. Ale wiemy, że apele nie starczają, więc myślę, że władze Ukrainy powinny również wiedzieć, jakimi instrumentami formalnymi, typu sankcje indywidualne, dysponuje Unia Europejska"". Zdaniem Kwaśniewskiego, trzeba mówić o konieczności zatrzymania fali przemocy oraz nawiązania dialogu. - Ten dialog na Ukrainie jest strasznie trudny, bo jest całkowity brak zaufania między stronami. Poza tym trzeba pamiętać, o czym mówili przedstawiciele ukraińskiej opozycji - ten protest, który odbywa się już od 62 dni nie wygląda tak jak często to jest przedstawiane, że jest to spór między władzą i opozycją, to jest więcej - to jest spór między władzą i opozycją, a także twarde oczekiwanie społeczeństwa obywatelskiego, dla którego również opozycja nie jest ulubionym partnerem - ocenił b. prezydent. Jak podkreślił, ""najważniejsze jest to, żebyśmy rzeczywiście potrafili zatrzymać przemoc (na Ukrainie)"". - Byliśmy dzisiaj zbulwersowani, przerażeni informacją o czterech czy pięciu ofiarach śmiertelnych. Jeżeli to by miało toczyć się tak dalej, to ta liczba ofiar może być ogromna, a co najgorsze cały proces, cały protest, wszystko to, co się dzieje na Ukrainie może zupełnie wyjść spoza kontroli zarówno władzy jak i liderów opozycji - przekonywał Kwaśniewski. - Czekamy na sygnały z Kijowa. Tam się rozstrzygają sprawy, tam albo to pójdzie w stronę twardych rozwiązań, albo rozwiązań dialogowych, na których nam bardzo zależy - dodał b. prezydent. Pytany, czy jest szansa na ""okrągły stół"" na neutralnym gruncie, Kwaśniewski powiedział: ""Nie. Z tymi okrągłymi stołami to trzeba naprawdę zachować pewną skromność. Ukraińcy muszą porozumieć się między sobą, Unia jest gotowa pomóc takim rozmowom (...) ale jednak ten dialog musi być nawiązany tam. Dzisiaj tego dialogu nie ma, on jest w dużej mierze udawany, jeżeli nawet odbywają się jakieś spotkania"". - Przede wszystkim trzeba zaprzestać przemocy, a po drugie wrócić do stołu, czy stolika kwadratowego, okrągłego, wszystko jedno jaki on będzie, do rozmów, dlatego że rzeczywiście grozi nam wielki dramat i myślę również, że i dyplomacja europejska i politycy krajów sąsiednich, także Polski, muszą być bardzo na ten stan rzeczy wyczuleni - ocenił Kwaśniewski. Kwaśniewski od 2012 roku wspólnie z b.szefem PE Patem Coksem byli specjalnymi wysłannikami Parlamentu Europejskiego na Ukrainę.",Aleksander Kwaśniewski,
https://wiadomosci.onet.pl/kraj/cezary-michalski-w-tp-komorowski-to-najlepszy-prezydent-po-1989-roku/v7xh8,"Cezary Michalski w ""TP"": Komorowski to najlepszy prezydent po 1989 roku","- Prezydent nie ma narzędzi, by państwem rządzić, ale ma narzędzia, by premierowi w rządzeniu państwem przeszkadzać. Pytanie brzmi: czy można chwalić polityka za to, że nie przeszkadza? - zastanawia się na łamach ""Tygodnika Powszechnego"" publicysta Cezary Michalski. Jego zdaniem, Bronisław Komorowski to zdecydowanie najlepszy prezydent po roku 1989, jawiący się na tle poprzedników jako ""anioł"".","Michalski w ""TP"" szczegółowo analizuje rolę prezydenta w sprawowaniu władzy w polskim systemie politycznym. Przypomina też prezydentury poprzednich głów państwa i stawia jasną tezę: to Bronisława Komorowskiego należy ocenić najwyżej. ""(Decyzje i gesty Bronisława Komorowskiego) - bez nadmiernej politycznej wyrazistości i bez nadmiaru inicjatywy, ale też bez politycznej szkodliwości każą traktować go jako zdecydowanie najlepszego z prezydentów po roku 1989"" - czytamy. Znacznie gorzej Michalski ocenia lata rządów Lecha Kaczyńskiego. ""Jako prezydent praktycznie politycznie nieobecny w okresie rządów PiS i swego brata (brak inicjatyw ustawodawczych, nie mówiąc już o wetach, paraliż Rady Bezpieczeństwa Narodowego i praktyczne zaniechanie korzystania z jakichkolwiek formalnych uprawnień prezydentury, zastąpionych przez bezpośrednie lub telefoniczne »konsultacje z bratem«), dopiero w okresie »koabitacji« z premierem Tuskiem próbował wykorzystać cały patologiczny potencjał »dwugłowej egzekutywy« do blokowania rządów politycznego konkurenta swego obozu"" - pisze publicysta w ""Tygodniku Powszechnym"". ""Nie potrafiąc jednak korzystać z formalnych uprawnień prezydentury ani nie mając wokół siebie ludzi o kompetencjach porównywalnych do Lecha Falandysza (prezydencki prawnik Lecha Wałęsy - przyp.red.) czy Ryszarda Kalisza (w okresie prezydentury Kwaśniewskiego), był dla Tuska raczej uciążliwy niż politycznie niebezpieczny"" - czytamy w ""TP"". ""Prawdziwie niebezpieczny, jako polityczne narzędzie w rękach brata, stał się po swojej tragicznej śmierci w katastrofie smoleńskiej – jako mit"" - uważa Cezary Michalski. Dodaje, że ""z dwóch panów Jowialskich wolę już Komorowskiego. Tym bardziej że kiedy jego »jowialność« minimalnie łagodzi wpływ furii Kaczyńskiego, otwiera się przestrzeń na realną modernizację kraju"". W artykule ""Prezydent Jowialski na straży reform"" Michalski słabo ocenia też pozostałych byłych prezydentów. Według niego, na ich tle Komorowski ""jawi się jako anioł"". ""Nie wykorzystał jeszcze, i mam nadzieję, że nie wykorzysta, negatywnego potencjału polskiej prezydentury"" - kwituje.",Bronisław Komorowski,
https://wiadomosci.onet.pl/swiat/kwasniewski-w-spieglu-bruksela-byla-naiwna/lrj41,"Kwaśniewski w ""Spieglu"": Bruksela była naiwna","Aleksander Kwaśniewski krytykuje w tygodniku ""Der Spiegel"" Unię Europejską i prezydenta Ukrainy Wiktora Janukowycza.","Zdaniem byłego prezydenta RP Aleksandra Kwaśniewskiego Ukraińcy zaprzepaścili szansę, którą im dała ""pomarańczowa rewolucja"". - Zamiast przeprowadzić reformy i zbliżyć się do Europy ówczesny prezydent Wiktor Juszczenko i jego szefowa rządu Julia Tymoszenko zmarnowali wiele energii w wewnętrznych walkach. Potem do władzy doszedł Wiktor Janukowycz i to nie spowodowało żadnych zasadniczych reform w kierunku demokracji i przebudowy gospodarczej. Dlatego społeczeństwo jest rozczarowane i głęboko podzielone - analizuje Aleksander Kwaśniewski. W jego opinii Zachód nie docenił też rosyjskich aspiracji do zatrzymania Ukrainy w swojej strefie wpływów. - Bruksela była naiwna. Z punktu widzenia Putina Ukraina jest ważnym elementem, może najważniejszym. Jeśli jego celem jest zbudowanie własnej unii euroazjatyckiej, to nie uda mu się tego zrealizować bez Ukrainy. Zachód nie docenił rosyjskiego zdecydowania, i nie docenia tego, co dzieje się teraz w Kijowie - krytykuje polski polityk, który na prośbę Brukseli wraz z byłym przewodniczącym europarlamentu Patem Coxem prowadził rozmowy z prezydentem Janukowyczem. Jak twierdzi Aleksander Kwaśniewski, w czasie tych rozmów Janukowycz sprawiał wrażenie, że na poważnie chce zbliżenia z Unią Europejską. Jednak od lata 2013 roku ""atmosfera zaczęła się zmieniać, kiedy Rosjanie zaczęli blokować eksport ukraińskich towarów"". O samym Janukowyczu Kwaśniewski mówi, że ""jest twardym człowiekiem i twardym politykiem"", który ""nie ma jednak strategii i myśli doraźnie"". Polski polityk chwali ""żywe ukraińskie społeczeństwo obywatelskie"", które dąży do zbliżenia z UE. Kwaśniewski przyznaje, że uczynienie ze zwolnienia uwięzionej Julii Tymoszenko warunku podpisania umowy stowarzyszeniowej UE z Ukrainą ""być może było z dzisiejszej perspektywy"" błędem. Kwaśniewski mówi też w wywiadzie, że obawia się, że rosyjskie groźby gospodarczego zrujnowania Ukrainy nie były blefem. Jednak ostatnie sukcesy Rosji w stosunku do Zachodu ""tylko na krótką metę wzmacniają pozycję Putina, hamują jednak potrzebne reformy. Rosja potrzebuje modernizacji, ekonomicznej, społecznej i instytucjonalnej. A tego nie da się osiągnąć bez Zachodu"". Kwaśniewski wzywa też Unię Europejską do stworzenia wspólnej polityki wobec Rosji. - Takiej polityki na dziś nie mamy - konkluduje były polski prezydent. Bartosz Dudek red.odp.: Małgorzata Matzke",Aleksander Kwaśniewski,
https://wiadomosci.onet.pl/swiat/wyslannicy-parlamentu-europejskiego-beda-w-gotowosci-by-wrocic-na-ukraine/31k1k,"Wysłannicy Parlamentu Europejskiego będą w gotowości, by wrócić na Ukrainę","Wysłannicy Parlamentu Europejskiego na Ukrainę Aleksander Kwaśniewski i Pat Cox mają być w gotowości, aby w razie potrzeby mogli wznowić swoją misję - postanowiono dzisiaj na konferencji przewodniczących PE.","Jeszcze w tym miesiącu bądź następnym szef Parlamentu Europejskiego Martin Schulz ma wysondować w kontaktach z ukraińskim rządem i opozycją, czy i w jaki sposób misja Kwaśniewskiego i Coksa może być użyteczna, by np. pomóc w nawiązaniu dialogu między skonfliktowanymi stronami. Jeśli okaże się to potrzebne, to wysłannicy PE w każdej chwili będą mogli wrócić na Ukrainę. Celem powołanej wiosną 2012 roku misji Kwaśniewskiego i Coksa była pomoc Ukrainie w spełnieniu postawionych przez UE warunków podpisania umowy stowarzyszeniowej, w tym szczególnie w rozwiązaniu problemu wybiórczego stosowania prawa wobec przeciwników politycznych. Jednak dwa tygodnie temu rząd w Kijowie wstrzymał przygotowania do podpisania umowy z Unią, co wywołało trwające do dziś wielotysięczne protesty społeczne. W najbliższy wtorek w PE odbędzie się debata na temat programu Partnerstwa Wschodniego UE, w tym także sytuacji na Ukrainie. Europarlament ma też przyjąć rezolucję w tej sprawie. Według rzeczniczki KE ds. polityki zagranicznej Maji Kocijanczicz na czwartek zaplanowano ""techniczne rozmowy"" między przedstawicielami ukraińskich władz i UE, których celem jest przygotowanie uzgodnionych przez prezydenta Ukrainy Wiktora Janukowycza i szefa KE Jose Manuela Barroso konsultacji w sprawie warunków podpisania umowy stowarzyszeniowej. Daty ani szczebla tych konsultacji jeszcze nie ustalono. KE zastrzega, że ich celem nie będzie renegocjacja umowy stowarzyszeniowej, a jedynie omówienie niektórych aspektów jej wdrażania. Ukraiński rząd uzasadnił swoją decyzję o wstrzymaniu przygotowań do stowarzyszenia z UE obawami przed pogorszeniem relacji gospodarczych z Rosją i brakiem oferty ze strony UE, która zrekompensowałaby Ukrainie ewentualne straty.",Wysłannicy Parlamentu Europejskiego na Ukrainę Aleksander Kwaśniewski i Pat Cox,
https://wiadomosci.onet.pl/swiat/kwasniewski-i-cox-jestesmy-do-dyspozycji/l1vh2,"Kwaśniewski i Cox: ""Jesteśmy do dyspozycji""","Wysłannicy Parlamentu Europejskiego na Ukrainę Aleksander Kwaśniewski i Pat Cox poinformowali dziś w Brukseli, że są gotowi kontynuować swoją misję, jeśli ukraińskie władze i opozycja uznają, iż będzie to użyteczne.","Szef Parlamentu Europejskiego Martin Schulz oświadczył, że w czwartek zwróci się do konferencji przewodniczących PE o przedłużenie misji Kwaśniewskiego i Coksa, pomimo że Ukraina nie podpisała umowy stowarzyszeniowej z UE. - Jesteśmy do dyspozycji, bo po tak wielu miesiącach i tak wielu spotkaniach czujemy się przygotowani do tego, aby prowadzić rozmowy zarówno z władzami (Ukrainy - red.), jak i opozycją - powiedział Kwaśniewski. Dodał, że Schulz ma za zadanie dowiedzieć się w rozmowach z Ukraińcami, ""na ile tego typu misja może być użyteczna, dzisiaj, za jakiś czas, a może później"". Celem misji nadal byłyby starania o uwolnienie przebywającej w więzieniu byłej premier Ukrainy Julii Tymoszenko, by mogła wyjechać na operację kręgosłupa do Niemiec, ale także pomoc w dialogu między rządem a opozycją ukraińską. Od prawie dwóch tygodni na ulicach Kijowa trwają demonstracje zwolenników umowy stowarzyszeniowej UE-Ukraina. Opozycja domaga się dymisji rządu, który wstrzymał przygotowania do podpisania umowy. W miniony weekend doszło do starć miedzy milicją a demonstrantami. Zdaniem byłego polskiego prezydenta zarówno władze, jak i opozycja nie mają jeszcze ""strategicznego planu działań"". - Nie wiem, jaki realistyczny plan ma opozycja, i nie wiem, jaki plan ma władza, w jaki sposób chce znaleźć wyjście z sytuacji, w jakiej się znalazła - powiedział. - Wszystko dzieje się dosyć spontanicznie i trudno, by w takiej sytuacji przyjeżdżać z misją dobrej woli, bo grunt do tego nie jest jeszcze przygotowany - dodał Kwaśniewski. - Nie chcemy być instrumentalizowani ani przez jednych, ani przez drugich - podsumował. Schulz powiedział na konferencji prasowej, że na szczycie Partnerstwa Wschodniego w Wilnie w zeszłym tygodniu wielu przywódców wyrażało uznanie dla misji Kwaśniewskiego i Coksa, którzy w ciągu 18 miesięcy odwiedzili Ukrainę 27 razy. - Jeśli jako Parlament Europejski moglibyśmy stać się pomostem w dialogu pomiędzy stronami (rządem a opozycją - red.), to będziemy do tego gotowi - oświadczył szef PE. Jego zdaniem misja Kwaśniewskiego i Coksa nie ma precedensu w historii PE i była to jedna ""z najbardziej znaczących akcji UE"", jeśli chodzi o politykę międzynarodową. W PE pojawiają się jednak opinie, że Unia Europejska powinna powołać nową misję obserwacyjno-mediacyjną, która udałaby się na Ukrainę i byłaby złożona z eurodeputowanych bądź innych wysokich rangą przedstawicieli Unii. Taka propozycja pojawiła się we wstępnym projekcie rezolucji PE, który powstał we frakcji chadeckiej Europejskiej Partii Ludowej. Zdaniem byłego szefa PE Jerzego Buzka (PO) instytucje UE powinny mieć spójną strategię, jeśli chodzi o relacje z Ukrainą. Taką strategię powinni uzgodnić przewodniczący Komisji Europejskiej, Rady Europejskiej oraz Parlamentu Europejskiego. - Nie wiem, czy na dziś w takiej wspólnej strategii mieści się misja Kwaśniewskiego i Coksa - powiedział Buzek. Podkreślił, że misja wysłanników PE ""była potrzebna, bo pozwoliła nawiązać bezpośrednie relacje w wielu wymiarach"" i zapewniła informacje członkom europarlamentu. Zdaniem polskiego europosła decyzja o ewentualnym przedłużeniu misji powinna jednak zapaść ""tylko w ramach ogólnej strategii europejskiej, w uzgodnieniu z KE i europejską służbą działań zewnętrznych"".",Kwaśniewski i Cox,
https://wiadomosci.onet.pl/swiat/rg-bledem-ue-bylo-zlecenie-polakom-przygotowania-umowy-z-ukraina/bbt9m,"""RG"": błędem UE było zlecenie Polakom przygotowania umowy z Ukrainą","Zasadniczym błędem Unii Europejskiej w stosunkach z Ukrainą było to, że przygotowanie dokumentu o stowarzyszeniu Kijowa z UE zleciła ona Polakom - ocenia rosyjska rządowa ""Rossijskaja Gazieta"". W ostrych słowach atakuje też Jarosława Kaczyńskiego i Aleksandra Kwaśniewskiego, którzy włączyli się w wydarzenia na Ukrainie.","""Przecież historyczne animozje między sąsiadami nie wyparowały. To samo dotyczy jawnych i skrywanych roszczeń terytorialnych wobec drugiej strony, a także relacji w formacie »pan - wasal«"" - wyjaśnia dziennik. Zwołane przez prezydenta RP Bronisława Komorowskiego posiedzenie Rady Bezpieczeństwa Narodowego poświęcone Ukrainie ""Rossijskaja Gazieta"" określa jako ""otwartą ingerencję w sprawy wewnętrzne suwerennego państwa"", ""bezpośrednią groźbę pod adresem ukraińskich władz"" i ""zachętę dla opozycji do kontynuowania sprzecznych z prawem działań"". Natomiast byłego prezydenta RP Aleksandra Kwaśniewskiego moskiewski dziennik oskarża o nawoływanie ukraińskiej opozycji do dokonania zamachu stanu. ""Gdy były szef polskiego państwa Aleksander Kwaśniewski oświadcza, że Warszawa nie może zostawić ukraińskiego społeczeństwa; że powinna zapewnić pomoc studentom i organizacjom pozarządowym, to co to jest, jeśli nie wezwanie opozycji do dokonania zamachu stanu na Ukrainie z przyzwolenia polskich władz?"" - konstatuje ""Rossijskaja Gazieta"". Dziennik atakuje też prezesa Prawa i Sprawiedliwości Jarosława Kaczyńskiego. ""Gdy Jarosław Kaczyński, który załgał się we własnej ojczyźnie, »pełznie« po majdanie z liderami opozycji i obiecuje poparcie ze strony Warszawy dla demonstrantów napadających na budynki rządowe w Kijowie, to co to jest, jeśli nie akt agresji w stosunku do Ukrainy?"" - wskazuje. ""Rossijskaja Gazieta"" podkreśla, że ""cel takich prowokacji ze strony warszawskich polityków jest oczywisty - pokazać dążącej do przejęcia władzy przy pomocy majdanu garstce politykierów, że Europa popiera ich działania"". Zdaniem moskiewskiego dziennika ""po nieoczekiwanej decyzji, jaką eurointegratorzy otrzymali od prezydenta Wiktora Janukowycza na szczycie Partnerstwa Wschodniego w Wilnie, trudno było oczekiwać, że zostawią Kijów w spokoju; że pozwolą Ukrainie, by samodzielnie zdecydowała, z kim chce budować współpracę"". ""Ta liczna gromada drugorzędnych europejskich polityków, pragnących choć w czymś i choć gdzieś odegrać pierwsze role, dzisiaj faktycznie staje się głównym ideologiem ukraińskich opozycjonistów"" - podkreśla ""Rossijskaja Gazieta"". ""Kształtuje wśród nich poczucie bezkarności; przekonuje, że Europa nie pozwoli władzom na zaprowadzenie porządku w stolicy"" - dodaje. Dziennik informuje, że ""obecnie w Kijowie przebywają deputowani do Parlamentu Europejskiego, byli politycy z krajów wschodnioeuropejskich, w tym poprzedni przewodniczący Parlamentu Europejskiego Jerzy Buzek i były premier Polski Jarosław Kaczyński"". ""Ludzie ci szantażują ukraińskie władze, występując z szumnymi oświadczeniami o możliwości zastosowania przez UE sankcji przeciwko kierownictwu Ukrainy, łącznie z zamrożeniem rachunków bankowych"" - przekazuje. ""Rossijskaja Gazieta"" zauważa również, że ""zaangażowani w polityczne machinacje na Ukrainie zachodni politycy mówią o niedopuszczalności szantażu ze strony Rosji"". ""Wszelako grożąc sankcjami sami bezwstydnie szantażują ukraińskie władze"" - konstatuje. Dziennik podaje także, że posiedzenie Rady Ministrów Spraw Zagranicznych Organizacji Bezpieczeństwa i Współpracy w Europie (OBWE) odbędzie się w Kijowie w dniach 5-6 grudnia, ""nie bacząc na podjęte przez szefa dyplomacji Polski Radosława Sikorskiego próby zerwania tego międzynarodowego forum"". Według ""Rossijskiej Gaziety"" ""rosyjska delegacja z Siergiejem Ławrowem na czele poruszy tam temat brutalnego łamania praw człowieka w Europie i USA"".",Protesty w Kijowie,
http://wiadomosci.onet.pl/swiat/kwasniewski-o-kliczce-jego-szanse-sa-najwieksze/zdg75,Kwaśniewski o Kliczce: jego szanse są największe,"Aleksander Kwaśniewski, który wraz z Patem Coxem mediował ze strony UE ws. integracji Ukrainy z Europą, wypowiedział się na temat Witalija Kliczki, który aktywnie działa w Kijowie na rzecz akcesji swojego kraju. - Gdyby dziś były wybory, szanse Witalija Kliczki byłyby największe. To dobry człowiek, nieskorumpowany - powiedział na falach RMF FM były prezydent. - On góruje nad otoczeniem w każdym sensie. Jak na zdjęciu z Jarosławem Kaczyńskim - dodał.","- On dojrzewa jako polityk, jest wybitnym sportowcem, ale jest jeszcze niedoświadczony jako polityk. On daje Ukraińcom poczucie godności. Jest osobą nieskorumpowaną. Jest zamożny, ale wszyscy wiedzą skąd ma pieniądze - powiedział o byłym bokserze Kwaśniewski. Jak zaznaczył były prezydent, Kliczko ""daje Ukrainie twarz człowieka nieuwikłanego w politykę, nieskorumpowanego"". - Tak się rodzi lider, jego aktywność na tym placu jest wyrazista i trudno go nie zauważyć. Jak na zdjęciu z Jarosławem Kaczyńskim. Ja się z nim widuję, ale w innych okolicznościach i wolę jak on siedzi na krześle - dowcipnie skomentował wczorajszą sytuację na Majdanie. Kwaśniewski ocenił, że obecnie niewielkie jest prawdopodobieństwo oddania władzy na Ukrainie przez Wiktora Janukowycza. - Myślę, że bardziej realne jest to, że zastosowane będą twardsze metody, np. stan wyjątkowy w Kijowie - powiedział. Pytany w RMF FM, czy na Ukrainie mamy do czynienia z początkami rewolucji, Kwaśniewski odparł: ""to początki pewnego procesu; nie nazwałbym go rewolucyjnym, ale jeżeli będzie to trwało dalej, obejmie inne miasta, to mamy rzeczywiście nową jakość, coś, co można nazwać buntem społecznym"". Jak mówił, istotna będzie ""dynamika protestu"" na Ukrainie. - Jeżeli będzie utrzymywał się na takim poziomie zaangażowania, emocji, ilości demonstrantów, będzie to zmuszało władze do decyzji - albo tych twardych, albo koncyliacyjnych, np. do dymisji. Później można oczywiście grać rządem, można proponować rząd jedności narodowej - instrumentów z repertuaru rozwiązywania takich konfliktów trochę jest. To nie jest tak, że od razu trzeba podawać się do dymisji - zaznaczył Kwaśniewski. Dopytywany, co może być jego zdaniem ""maksymalnym wyobrażalnym osiągnięciem"" demonstracji na Ukrainie, Kwaśniewski powiedział: ""Niewątpliwie to, co oni postulują - doprowadzenie do zmiany prezydenta, nawet jeżeli nie wcześniej, to w marcu 2015 r., zmiana rządu już, w jakiejś perspektywie - rozwiązanie parlamentu i nowe wybory. A oczywiście w tle jest kwestia umowy stowarzyszeniowej z UE"". Kwaśniewski ocenił, że Janukowycz będzie starał się ""uspokoić sytuację i dotrwać do wyborów (marzec 2015) licząc, że ten nastrój minie"". Jak mówił, ukraińskiego prezydenta trzeba ""przestrzec przed używaniem siły"". - Jeżeli użyje siły, jeżeli będzie krew, będzie to po raz pierwszy w ciągu 20 lat niepodległości, czy po raz drugi, bo raz się już zdarzyło w sobotę, i tego Ukraińcy łatwo nie darują - ocenił. Według b. prezydenta Polska powinna wspierać aspiracje europejskie Ukrainy, apelować o spokój, o to, aby ""nie było prowokacji, ataków milicji, krwi"". Zaznaczył jednocześnie, że należy ""rozdzielić pewne funkcje"". Kwaśniewski dodał, że popiera obecność polskich parlamentarzystów na Majdanie, ale - w jego ocenie - ""gdy chodzi o instytucje państwa, to trzeba zachować spokój i wstrzemięźliwość"". - Przede wszystkim starać się być pośrednikiem - powiedział. Jak tłumaczył, ""wcześniej czy później musi dojść do dialogu między osłabioną władzą a opozycją na Ukrainie"". - Wtedy minister Sikorski, prezydent Komorowski mają swoją rolę do odegrania - zaznaczył Kwaśniewski. Na Ukrainie, głównie w Kijowie, trwają od 21 listopada protesty, związane z odmową władz podpisania umowy stowarzyszeniowej z Unią Europejską. Na Majdanie Niepodległości protestowało w niedzielę w południe ok. 200 tysięcy – a według niektórych mediów - nawet 500 tysięcy osób. Doszło do starć z milicją, gdy młodzi, ubrani na sportowo ludzie, zaatakowali siedzibę Janukowycza. Opozycja twierdzi, że zostali oni wynajęci przez władze. Nawołuje też ludzi, którzy znajdują się przy siedzibie administracji Janukowycza, by powrócili na Majdan Niepodległości.",Aleksander Kwaśniewski i Pat Cox,
https://wiadomosci.onet.pl/swiat/schulz-misja-kwasniewskiego-i-coksa-zostanie-przedluzona/lzh54,Schulz: Misja Kwaśniewskiego i Coksa zostanie przedłużona,Misja wysłanników PE Aleksandra Kwaśniewskiego i Pata Coksa na Ukrainie zostanie przedłużona pomimo wstrzymania przez Kijów przygotowań do podpisania umowy stowarzyszeniowej z UE - zapowiedział w Wilnie szef Parlamentu Europejskiego Martin Schulz.,"- Przedłużymy misję Pata Coksa i Aleksandra Kwaśniewskiego, by znaleźć humanitarne rozwiązanie sprawy (byłej premier Ukrainy) Julii Tymoszenko. Rozwiązanie znacząco pomogłoby w poprawie relacji między UE a Ukrainą - powiedział Schulz dziennikarzom po zakończeniu szczytu Partnerstwa Wschodniego UE. Według niego wysłannicy PE uczestniczyli w sesji plenarnej wileńskiego szczytu. - Ku mojemu zaskoczeniu prawie wszyscy przywódcy, którzy zabierali głos, m.in. kanclerz Angela Merkel, z uznaniem wypowiadali się o misji Kwaśniewskiego i Coksa. Zgodziliśmy się, że chociaż w Wilnie nie podpisano umowy stowarzyszeniowej z Ukraina, nie należy tworzyć próżni i przerywać dialogu, który na szczeblu rządowym będzie teraz trudniejszy - powiedział Schulz. Jego zdaniem misja PE cieszy się wiarygodnością i może być ""uczciwym pośrednikiem"" w dialogu na Ukrainie. Pat Cox poinformował, że 5 grudnia w Brukseli misja spotka się z liderami grup politycznych w europarlamencie. - Jest bardzo możliwe, że misja zostanie przedłużona i musimy zobaczyć, jakie będą jej warunki i czas trwania - powiedział. - Nie chcemy odwracać się od ukraińskiego społeczeństwa - dodał. Rozpoczęta 18 miesięcy temu misja miała pomóc w spełnieniu przez Ukrainę warunków, od których UE uzależniła podpisanie umowy stowarzyszeniowej z Ukrainą, w tym zwłaszcza dotyczącego uwolnienia przebywającej w więzieniu byłej premier Ukrainy Julii Tymoszenko i jej wyjazdu na leczenie do Niemiec. Umowa miała zostać podpisana właśnie w piątek na szczycie PW w Wilnie, jeśli Ukraina spełniłaby wszystkie warunki. W zeszłym tygodniu rząd tego kraju wstrzymał jednak przygotowania do podpisania umowy, tłumacząc to obawą przed pogorszeniem gospodarczych relacji z Rosją i brakiem rekompensaty ze strony Unii. Po decyzji rządu w Kijowie Tymoszenko rozpoczęła głodówkę.",Aleksander Kwaśniewski i Pat Coks,
http://wiadomosci.onet.pl/kraj/kwasniewski-smolensk-buduje-zakony-to-mnie-przeraza/vw0n4,"Kwaśniewski: Smoleńsk buduje zakony, to mnie przeraża","- Smoleńsk buduje zakony, oni wierzą, to jest wiara, im nie trzeba dowodu. To, co mnie przeraża, to nieodpowiedzialność polityków prawicy, którzy eksploatują ten podział - powiedział w ""Faktach po Faktach"" Aleksander Kwaśniewski. Były prezydent zdradził też swoje plany na przyszłość. Przyznał, że będzie wspierał Europę Plus w wyborach do europarlamentu i, jak zaznaczył, może się to przerodzić w coś większego.","Kwaśniewski podkreślił, że Polska jest podzielona. Dodał, że ostrość tego podziału jest większa nić kiedykolwiek, a spowodowała to katastrofa w Smoleńsku. - Smoleńsk będzie miał istotne znaczenie w wyborach - podkreślił. - Smoleńsk buduje zakony, oni wierzą, to jest wiara, im nie trzeba dowodu. To, co mnie przeraża, to nieodpowiedzialność polityków prawicy, którzy eksploatują ten podział. To może być nie do naprawienia - ocenił były prezydent. - Czytając sondaże można przewidywać, że PiS ma dużą szansę wygrać wybory - dodał. - Jarosław Kaczyński ma wyznawców. Elektorat PiS-u jest najbardziej zdyscyplinowany i dużo wybacza, szczególnie prezesowi - stwierdził polityk. Jak powiedział Kwaśniewski, Polacy potrzebują współpracy, bo podziały coraz dalej przenoszą się do środowisk, które powinny współpracować, a nie chcą. Kwaśniewski w rozmowie z Justyną Pochanke uchylił rąbka tajemnicy odnośnie swojej przyszłości w polityce. - Oderwałem się od polskiej polityki. Muszę do niej wrócić, nie powiem, że czynię to z wielkim entuzjazmem, ale z obowiązku - powiedział. - Będę wpierał Europę Plus, na razie w wyborach do europarlamentu, ale może to potem zaowocować dalszym ciągiem. Gdzieś ta próba musi się odbyć - zapowiedział były prezydent, a w przypadku, gdyby ta próba się udała, to Kwaśniewski widziałby centrolewicową, dużą koalicję, która mogłaby być alternatywą dla PO i PiS. Tworzenie nowego środowiska politycznego pod nazwą Europa Plus zostało ogłoszone pod koniec lutego. Inicjatywa ma prowadzić między innymi do wystawienia wspólnej centrolewicowej listy w przyszłorocznych wyborach do Parlamentu Europejskiego. Porozumienie o współpracy politycznej podpisali m.in. przedstawiciele Ruchu Palikota, stowarzyszenia Ruch Społeczny Europa Plus, stowarzyszenia Dom Wszystkich Polska Ryszarda Kalisza, Stronnictwa Demokratycznego, SdPl, Racji Polskiej Lewicy, Unii Lewicy oraz Polskiej Partii Pracy. Aleksander Kwaśniewski wraz z Patem Coxem był mediatorem w rozmowach Unii Europejskiej z Ukrainą. Rozmowy zakończyły się fiaskiem, ale, jak zaznaczył na antenie TVN24, nasz sąsiad nie zrezygnował z podpisania umowy stowarzyszeniowej, poprosił jedynie o przerwę. - 18 miesięcy, 27 wizyt, 80 dni spędzonych na Ukrainie i 20 w Brukseli i innych stolicach. Na razie bez happy endu, choć przestrzegam przed przekreślaniem całej sprawy - powiedział Kwaśniewski. UE uzależniła podpisanie umowy stowarzyszeniowej od uwolnienia Julii Tymoszenko, uważanej w Brukseli za ofiarę wybiórczego stosowania prawa wobec przeciwników politycznych. Władze Ukrainy nie zgodziły się na to. -Być może skupienie się na tym było błędem UE - stwierdził polityk i dodał, że Tymoszenko obawia się o swoje życie. - Widzieliśmy, że cos się dzieje na zapleczu. Rosjanie podjęli blokadę importu z Ukrainy, co spowodowało spadek produkcji w niektórych gałęziach o 50 proc. Widać było, że czynnik rosyjski jest coraz większy i to nie zostało docenione przez UE - ocenił Kwaśniewski. Były prezydent podkreślił, że rok 2015 będzie przełomem. W tym roku odbędą się na Ukrainie wybory. - Mam nadzieję, że do 2015 roku presja Rosji nie będzie tak silna. Trzeba trzymać drzwi otwarte dla Ukrainy - zaznaczył polityk.",Aleksander Kwaśniewski i Pat Cox w ukraińskim parlamencie,
https://wiadomosci.onet.pl/swiat/cox-i-kwasniewski-rozczarowani-decyzja-kijowa/tg5e2,Cox i Kwaśniewski rozczarowani decyzją Kijowa,"Wysłannicy PE na Ukrainę Pat Cox i Aleksander Kwaśniewski wyrazili dziś rozczarowanie zawieszeniem przez Kijów przygotowań do umowy z Unią Europejską i zaapelowali do przywódców UE, by zapewnić Ukraińców, że drzwi do UE są dla nich nadal otwarte.","Wyrażając ""głębokie rozczarowanie jednostronną decyzją rządu ukraińskiego"", zaznaczyli w swym oświadczeniu, że przyjmują do wiadomości uwagi premiera Ukrainy Mykoły Azarowa o ""złym stanie gospodarki i dramatycznych naciskach ze strony Rosji, które nasiliły się w ciągu ostatnich tygodni"". - W tej trudnej sytuacji uważamy, że przywódcy Unii Europejskiej powinni zapewnić naród ukraiński, że drzwi przed europejskimi nadziejami i unijnymi aspiracjami Ukrainy nie będą zamknięte - podkreślili. Zdaniem wysłanników PE ""decyzja o przerwie w przygotowaniach do podpisania umowy stowarzyszeniowej podjęta przez ukraiński rząd nie jest pozbawiona wyraźnego, poważnego ryzyka (...) proces, jeśli kiedykolwiek będzie wznowiony, skomplikuje się z powodu podjętej dziś decyzji"". Misja PE zarekomendowała Parlamentowi Europejskiemu, aby nie pozostawiał bez należytej uwagi sytuacji związanej z byłą premier Julią Tymoszenko. - Rekomendujemy Unii Europejskiej, a szczególnie przewodniczącemu Martinowi Schulzowi i Parlamentowi Europejskiemu jako inicjatorom tej misji, aktywne przyglądanie się warunkom pobytu i leczenia Tymoszenko - oświadczyli wysłannicy. Biorąc pod uwagę fakt, że prezydent Wiktor Janukowycz potwierdził dziś w Wiedniu, że Ukraina będzie kontynuować drogę do integracji europejskiej, Cox i Kwaśniewski wezwali szefa państwa, aby wypełnił swe zobowiązania do zreformowania prokuratury i przyjęcia ustawy o leczeniu skazanych za granicą. Członkowie misji PE zamierzają być jutro w Radzie Najwyższej Ukrainy, gdzie trwają prace nad ustawami związanymi z pakietem europejskim. Kwaśniewski powiedział wcześniej, że premier Azarow jest przekonany, iż przynajmniej jedna ustawa - o prokuraturze - zostanie jutro przyjęta. Następnie Kwaśniewski i Cox odwiedzą kolejny raz Julię Tymoszenko, przebywającą w szpitalu w Charkowie.",Aleksander Kwaśniewski i Pat Cox,
https://wiadomosci.onet.pl/swiat/kwasniewski-porozumienie-w-wilnie-nie-bedzie-podpisane/f9csb,Kwaśniewski: porozumienie w Wilnie nie będzie podpisane,"Porozumienie w Wilnie nie będzie podpisane - powiedział dziś Aleksander Kwaśniewski, komentując wstrzymanie przez rząd Ukrainy przygotowań do podpisania umowy stowarzyszeniowej z UE. Ocenił, że decyzja Kijowa wynika z porozumień zawartych z Rosją.","- Porozumienie w Wilnie nie będzie podpisane - powiedział były prezydent, który razem z byłym przewodniczącym PE Patem Coksem przebywa na Ukrainie ze specjalną misją Parlamentu Europejskiego. Kwaśniewski dodał, że został poinformowany o decyzji ukraińskiego rządu na dzisiejszym spotkaniu z premierem Ukrainy Wiktorem Azarowem. - To w istocie prośba o przerwę w negocjacjach na czas uporządkowania spraw ekonomicznych na Ukrainie - wyjaśnił. Według niego decyzja rządu Ukrainy wynika m.in. z porozumień, które w ostatnich dniach kraj ten zawarł z Rosją. Pytany, czy misja PE, w której uczestniczy została zawieszona, Kwaśniewski odpowiedział, że pozostaje do piątku na Ukrainie, a misja będzie kontynuowana do szczytu w Wilnie zaplanowanego na 28-29 listopada. - W przyszłym tygodniu złożymy raport Parlamentowi Europejskiemu. Misja się kończy. Szkoda, że się kończy bez takiego finału, jak podpisanie umowy - dodał. Jak podkreślił, to ""decyzja rządu ukraińskiego, a nie Europy"". B. prezydent zaznaczył, że ukraiński parlament wciąż pracuje nad ustawami związanymi z pakietem europejskim. Premier Azarow - jak dodał - jest przekonany, że przynajmniej jedna ustawa - o prokuraturze - będzie jutro przyjęta. Wcześniej Kwaśniewski i Cox oświadczyli, że ich misja będzie kontynuowana. Deklarowali, że wciąż są nadzieje na podpisanie umowy stowarzyszeniowej Ukraina-UE, choć Rada Najwyższa Ukrainy nie uchwaliła żadnego z sześciu projektów ustaw w sprawie wypuszczenia z więzienia b. premier Julii Tymoszenko. UE uzależnia podpisanie umowy stowarzyszeniowej od uwolnienia Tymoszenko, uważanej w Brukseli za ofiarę wybiórczego stosowania prawa wobec przeciwników politycznych. Władze Ukrainy nie chcą się na to zgodzić, a podpisanie umowy uzależniają od pomocy finansowej, której UE na razie nie jest prawdopodobnie w stanie Kijowowi udzielić. Umowa stowarzyszeniowa Ukraina-UE wraz z umową o utworzeniu strefy wolnego handlu miała być podpisana na szczycie Partnerstwa Wschodniego w Wilnie w przyszłym tygodniu.","Aleksander Kwaśniewski ocenił, że decyzja rządu Ukrainy wynika z porozumień zawartych z Rosją",
https://wiadomosci.onet.pl/swiat/ukraina-kwasniewski-i-cox-kontynuuja-misje-na-ukrainie/4jj2w,Ukraina: Kwaśniewski i Cox kontynuują misję na Ukrainie,"Specjalna Misja Parlamentu Europejskiego na Ukrainę nadal będzie kontynuowała swe działania w tym kraju – oświadczyli w czwartek w Kijowie jej członkowie, były prezydent Polski Aleksander Kwaśniewski i b. przewodniczący PE Pat Cox.","W ocenie Kwaśniewskiego i Coksa wciąż są nadzieje, że po tym, jak Rada Najwyższa (parlament) Ukrainy nie przegłosowała żadnego z sześciu projektów ustaw w sprawie wypuszczenia z więzienia b. premier Julii Tymoszenko, umowa stowarzyszeniowa Ukraina-UE zostanie podpisana. Uwolnienie Tymoszenko jest obecnie dla UE głównym warunkiem zawarcia tej umowy. Politycy rządzącej Partii Regionów są przekonani ze swej strony, że umowa może być podpisana nawet wówczas, gdy była premier pozostanie za kratkami. Według źródeł PAP w czwartek po południu Kwaśniewski i Cox udali się do Charkowa, gdzie mają spotkać się z opozycjonistką. Skazana na siedem lat więzienia Tymoszenko, która cierpi na schorzenia kręgosłupa, znajduje się pod strażą w charkowskim szpitalu kolejowym. Kwaśniewski i Cox zabiegają, by władze Ukrainy zezwoliły jej na leczenie poza granicami kraju. I komentatorzy, i ukraińska opozycja uważają, że decyzja w sprawie Tymoszenko należy wyłącznie do prezydenta Wiktora Janukowycza. Dotychczas mówił on, że podpisanie umowy o stowarzyszeniu między Ukrainą a UE jest priorytetem polityki zagranicznej jego państwa. W środę, kończąc trzydniową wizytę na Ukrainie, unijny komisarz ds. rozszerzenia Sztefan Fuele oświadczył, że jest „podbudowany zdecydowaniem” władz ukraińskich do przyjęcia ustaw koniecznych dla zawarcia umowy stowarzyszeniowej z Unią Europejską.",,
https://wiadomosci.onet.pl/co-dalej-z-umowa-stowarzyszeniowa/0c07s,Co dalej z umową stowarzyszeniową?,"Przedłużenie misji wysłanników Parlamentu Europejskiego, Aleksandra Kwaśniewskiego i Pata Coksa, na Ukrainę obudziło wśród zwolenników jej integracji z UE w tym kraju nadzieje, że szanse na podpisanie umowy stowarzyszeniowej Ukraina-UE wciąż istnieją.","Optymiści uważają, że ukraińscy politycy mają jeszcze czas na usunięcie przeszkód na drodze do zawarcia umowy. Krytycy prezydenta Wiktora Janukowycza myślą podobnie, lecz chcą od UE większego zdecydowania w rozmowach z władzami w Kijowie. W całej sprawie coraz wyraźniej zaczyna pojawiać się wątek materialny. - Wszystkie szanse związane z podpisaniem umowy zależą od decyzji Janukowycza oraz od tego, na ile twarde będzie stanowisko Zachodu wobec niego samego i całej ukraińskiej administracji – powiedział publicysta Witalij Portnikow. Aby umowa stowarzyszeniowa mogła być podpisana na szczycie Partnerstwa Wschodniego w Wilnie, który odbędzie się za dwa tygodnie, parlament w Kijowie musi rozwiązać problem wybiórczego sądownictwa. Jego symbolem jest odbywająca wyrok siedmiu lat więzienia była premier Julia Tymoszenko. Głównym pytaniem, które zadają sobie eksperci jest, czy Janukowycz zgodzi się na wypuszczenie Tymoszenko za granicę, ryzykując, że umożliwi jej wywieranie większego, niż dotychczas, wpływu na życie polityczne kraju, czy też straci szansę zapisania się w historii jako człowiek, który dokonał znaczącego zbliżenia Ukrainy z UE, po czym zwróci się w stronę Rosji. - Dzięki swemu zdecydowaniu Rosja wykiwała dziś UE i jeśli Bruksela znajdzie siły, by Rosji odpowiedzieć, to i Tymoszenko znajdzie się na wolności, i umowa stowarzyszeniowa zostanie podpisana. Jeśli Zachód tej siły nie znajdzie – umowy nie będzie, na Ukrainie dojdzie do ostrego kryzysu społecznego, a na jego tle do władzy – jeszcze przed wyborami prezydenckimi 2015 r. – dojdzie polityk prorosyjski, bądź kraj rozpadnie się na dwie części, z których jedna będzie ściśle związana z Rosją – ocenił Portnikow. Wczoraj, gdy ukraiński parlament, wbrew oczekiwaniom, nie zajął się ani jednym projektem ustawy, umożliwiającej wyjście Tymoszenko z więzienia, nastroje w Kijowie były bardzo pesymistyczne. - Nie podpiszemy umowy na szczycie w Wilnie. Najbardziej optymistycznym wariantem jest to, że UE powie władzom Ukrainy, że są postępy w wypełnianiu kryteriów, jednak nie jest ona jeszcze gotowa do samego podpisania - mówił wówczas Wołodymyr Horbacz z ukraińskiego Instytutu Współpracy Euroatlantyckiej. Politolog obawiał się, że wileński szczyt stanie się powtórką szczytu NATO w 2008 r., gdy Ukrainie nie przyznano Planu Działań na rzecz Członkostwa w tej organizacji. Horbacz ocenił, że jeśli umowa nie zostanie podpisana, Ukraina ponownie znajdzie się w stanie samoizolacji, jednak nie przesunie się w stronę Rosji. - W ostatnim czasie żadnego pośpiechu władz w kierunku zbliżenia z UE nie widać. Stanowisko Rosji odgrywa tu bardzo ważną rolę. Rozmowy o stowarzyszeniu z UE Janukowycz wykorzystał, aby przekonać Władimira Putina, że nie zmusi Ukrainy do wejścia do Unii Celnej. Janukowycz będzie trwał na tym stanowisku do ostatniej chwili. Problem polega na tym, że niebawem - niewykluczone, że po wyborach prezydenckich - Janukowycz nie będzie miał żadnych środków, za pomocą których mógłby sprzeciwić się naciskom rosyjskim – podkreślił Horbacz. W ocenie niektórych obserwatorów sprawa umowy stowarzyszeniowej zaczyna się dziś rozbijać właśnie o te środki, co dziś potwierdził sam Janukowycz. Goszcząc z wizytą w Zaporożu narzekał, że wdrożenie zapisów umowy w części traktującej o stworzeniu strefy wolnego handlu będzie wymagało od Ukrainy ogromnych nakładów finansowych. - Wymieniane są różne liczby – od 100 do 500 miliardów dolarów. (…) Kwestie, które należy rozwiązywać, związane są z ogromnym wkładem kapitału, którego dziś, niestety, nie posiadamy – oświadczył Janukowycz. Myśl tę podchwycili stronnicy prezydenta z Partii Regionów, której jest on honorowym przewodniczącym. - Witamy decyzję o przedłużeniu misji Cox-Kwaśniewski, która może nas doprowadzić do sukcesu na szczycie w Wilnie (…), jednak misja błędnie uważa, że głównym problemem na tej drodze jest Julia Tymoszenko. Dla Ukrainy najważniejszym problemem jest znalezienie sposobów na wyrównanie strat, na które narazi się ona po otwarciu swego rynku na towary unijne, oraz strat związanych z reakcją Rosji – powiedział wpływowy polityk Partii Regionów, Wołodymyr Olijnyk. Politolog Ołeksandr Suszko wyraził opinię, że władze podnoszą temat pieniędzy, by wyjaśnić obywatelom ewentualną porażkę szczytu w Wilnie dla Ukrainy. - Władze chcą w ten sposób wytłumaczyć, dlaczego strona ukraińska nie spieszy się i gotowa jest odłożyć podpisanie umowy – powiedział. - Jeśli naprawdę istniałaby możliwość szybkiego uzyskania od UE pieniędzy i jeśliby z Zachodu nadeszła propozycja, która mogłaby przebić leżącą na biurku Janukowycza ofertę finansową Putina, to władze Ukrainy miałyby więcej motywacji, by rozwiązać problem Tymoszenko – zaznaczył politolog. Zdaniem eksperta najbliższe dwa tygodnie, poprzedzające szczyt w Wilnie, nie przyniosą odpowiedzi na pytanie o los umowy stowarzyszeniowej. - Ostatecznej decyzji należy więc oczekiwać w ostatniej chwili – oświadczył Suszko.",Aleksander Kwaśniewski i Pat Cox (Fot. PAP),
https://wiadomosci.onet.pl/swiat/kwasniewski-szanse-na-rozwiazanie-ws-tymoszenko-pol-na-pol/0t6md,Kwaśniewski: Szanse na rozwiązanie ws. Tymoszenko pół na pół,Szanse na rozwiązanie problemu przebywającej w więzieniu b. premier Julii Tymoszenko i podpisanie umowy stowarzyszeniowej UE-Ukraina można ocenić jak pół na pół - mówił dziś w Brukseli b. prezydent Aleksander Kwaśniewski.,"- Sytuacja jest trudna, coraz bardziej napięta, czasu jest coraz mniej, a po każdej stronie jest duża nerwowość. Ale pracujemy. Chcemy doprowadzić do tego, by warunki sformułowane już ponad rok temu przez UE zostały wypełnione i żeby w Wilnie (pod koniec listopada) można było podpisać umowę stowarzyszeniową - powiedział Kwaśniewski. Dziś wieczorem Kwaśniewski i były szef PE Pat Cox przedstawili konferencji przewodniczących europarlamentu raport ze swojej misji na Ukrainie, gdzie starają się doprowadzić do wyjazdu przebywającej w więzieniu byłej premier na leczenie za granicę. Uwolnienie Tymoszenko jest głównym warunkiem podpisania przez UE umowy stowarzyszeniowej z Kijowem. Były prezydent poinformował, że przyszłym tygodniu misja wróci na Ukrainę. Wyraził nadzieję, że ukraiński parlament zdoła przyjąć ustawę, która umożliwi terapię Tymoszenko za granicą. - Jeśli Ukraina na szczycie Partnerstwa Wschodniego w Wilnie pod koniec listopada nie podpisałaby umowy stowarzyszeniowej z Ukrainą, to sprawa ta zostałaby odłożona co najmniej o dwa lata – ocenił były prezydent RP Aleksander Kwaśniewski. - Niepodpisanie umowy stowarzyszeniowej UE-Ukraina właściwie oznacza odłożenie tej sprawy nie wiadomo na ile lat – powiedział. Jak dodał, można przewidywać, że ""nikt się nie zajmie sprawami ukraińskimi co najmniej przez dwa lata"". W 2014 roku, gdy odbędą się wybory europejskie i powstawać będzie nowa Komisja Europejska, ""nikt nie będzie miał głowy, żeby zajmować się Ukrainą"", a rok 2015 to rok wyborów prezydenckich na Ukrainie. - Czyli co najmniej dwa lata byłyby stracone – wyjaśnił. - Zajmuję się Ukrainą już ponad 20 lat i wiem, że cierpliwość to najważniejsza cecha. Kto straci cierpliwość, ten nie ma szansy - dodał. Kwaśniewski zapewnił też, że wierzy, iż prezydentowi Ukrainy Wiktorowi Janukowyczowi nadal zależy na podpisaniu umowy z UE. - Ta świadomość, jak wysoka jest stawka, o którą gramy, jest nie tylko po stronie Coxa i Kwaśniewskiego i UE, ale ona jest również po stronie ukraińskich liderów – powiedział były prezydent. - Tu się toczy batalia o niezwykłym znaczeniu – zaznaczył.",Aleksander Kwaśniewski (Fot. Reuters),
https://wiadomosci.onet.pl/swiat/misja-kwasniewskiego-i-coxa-przedluzona/zq4zy,Misja Kwaśniewskiego i Coxa przedłużona,Misja byłego prezydenta RP Aleksandra Kwaśniewskiego i byłego szefa Parlamentu Europejskiego Pata Coxa na Ukrainie została przedłużona do szczytu Partnerstwa Wschodniego w Wilnie pod koniec listopada - poinformował dziś szef PE Martin Schulz.,"Wyjaśnił, że mimo starań misji nie udało się rozwiązać sprawy przebywającej w więzieniu b. premier Julii Tymoszenko. UE domaga się jej uwolnienia, uzależniając od tego podpisanie umowy stowarzyszeniowej z Kijowem na szczycie w Wilnie 28-29 listopada. - Wierzymy, że rozwiązanie wciąż jest możliwe - powiedział Schulz po posiedzeniu konferencji przewodniczących PE, która spotkała się z Kwaśniewskim i Coxem. - Konferencja przewodniczących jednomyślnie postanowiła przedłużyć mandat misji do ostatniej minuty szczytu w Wilnie - dodał.",Aleksander Kwaśniewski i Pat Cox (Fot. PAP),
https://wiadomosci.onet.pl/swiat/kwasniewski-i-cox-czekaja-na-glosowanie-ws-tymoszenko/0662k,Kwaśniewski i Cox czekają na głosowanie ws. Tymoszenko,"Wysłannicy Parlamentu Europejskiego na Ukrainę, Aleksander Kwaśniewski i Pat Cox, przybyli dzisiaj do Rady Najwyższej w Kijowie, gdzie rozpoczęło się odbyć posiedzenie poświęcone rozwiązaniu problemu uwolnienia przebywającej w więzieniu b. premier Julii Tymoszenko.","Ukraińscy deputowani od ubiegłego tygodnia pracują nad ustawą, która umożliwiłaby opozycjonistce wyjazd na leczenie za granicę. Wczoraj grupa parlamentarna złożona z przedstawicieli partii rządzącej i opozycji nie doszła do porozumienia w tej sprawie. Opozycja zapowiedziała, że w związku z tym zaproponuje własny projekt. Środa to ostatni termin rozwiązania sprawy Tymoszenko; tego samego dnia Kwaśniewski i Cox, którzy zabiegają o uwolnienie byłej premier, mają przedstawić raport ze swoich działań w Parlamencie Europejskim. Uwolnienie Tymoszenko jest głównym warunkiem podpisania umowy stowarzyszeniowej UE-Ukraina na szczycie Partnerstwa Wschodniego 28-29 listopada w Wilnie.",Aleksander Kwaśniewski i Pat Cox w ukraińskim parlamencie,
https://wiadomosci.onet.pl/kraj/politycy-lewicy-o-rakowskim-w-piata-rocznice-jego-smierci/w29vp,Politycy lewicy o Rakowskim w piątą rocznicę jego śmierci,"Mieczysław Rakowski stanął po stronie głębokich reform, bez niego nie byłoby w Polsce nowoczesnej socjaldemokracji - ocenili były prezydent Aleksander Kwaśniewski i szef SLD Leszek Miller podczas spotkania w 5. rocznicę śmierci Rakowskiego.","Miller zapowiedział, że klub Sojuszu ponowi wniosek do marszałek Ewy Kopacz, by jedna z sal w Sejmie nosiła imię Mieczysława F. Rakowskiego. - Skoro jest miejsce dla wielu wybitnych postaci II i III RP, to powinno się znaleźć także miejsce dla premiera przełomu, bez którego Polska nie byłaby taka jaka jest - argumentował przewodniczący SLD. Jak przypomniał, Rakowski był redaktorem naczelnym tygodnika ""Polityka"", na którym wychowały się kolejne pokolenia polskiej inteligencji. - Tygodnika, który dzięki osobistym umiejętnościom i zręcznie prowadzonej polityce redakcyjnej odgrywał rolę azylu intelektualnego w Polsce Ludowej - podkreślił Miller. Szef Sojuszu przypomniał też o dziennikach, które prowadził Rakowski. - To świadectwo i dorobek człowieka, który żył w ciekawych czasach, ale również zapis nadziei i rozczarowań systemem, w którym przyszło mu żyć - ocenił. Według Millera, ""bez premiera Rakowskiego nie byłoby premiera Tadeusza Mazowieckiego"". - Rakowski otworzył także drogę do budowy w Polsce nowoczesnej, europejskiej socjaldemokracji i czynnie w tym procesie współdziałał - zaznaczył. Aleksander Kwaśniewski zwrócił uwagę, że to z otwartości Rakowskiego wyniknęła decyzja, jeszcze w czasach PRL, by każdy mógł mieć paszport w domu. - Wiedział, że do swobody gospodarczej daje również ludziom wolność poruszania się, korzystania z najlepszych uczelni, bibliotek, dotknięcie realnego świata - powiedział Kwaśniewski. - ""Polityka"" była rzeczywiście oazą otwartego myślenia, przy wszystkich ograniczeniach, oazą zdrowego rozsądku, miejscem, które skupiało wielu wspaniałych ludzi, ale była też pismem formacyjnym, lekturą obowiązkową - podkreślił Kwaśniewski. Jak dodał, ""gdyby nie »Polityka«, gdyby nie Mieczysław Rakowski i zespół, któremu przewodził, mielibyśmy kłopot, by zbudować w Polsce inteligencję"". - Rakowski, jako polityk doskonale rozumiał, że w 1989 roku kończy się epoka, że PZPR w tym kształcie nie jest w stanie wpisać się do nowego, demokratycznego ładu. To nie była dla niego łatwa decyzja - mówił Kwaśniewski. Jak zwrócił uwagę, Rakowski stanął po stronie ""głębokich reform i zmian"", choć - podkreślił - ""dla niego osobiście była to decyzja bolesna, bo oznaczała zakończenie działalności politycznej"". - Nie mógł żyć bez ""Polityki"", którą wydawał przez 24 lata, ale również bez polityki codziennej, którą się interesował i stanowiła treść jego rozważań i artykułów - dodał były prezydent. Zmarły w 2008 roku Rakowski był historykiem, dziennikarzem i politykiem. W latach 1988-89 kierował ostatnim rządem PRL; w latach 1989-90 sprawował funkcję (jako ostatni) I sekretarza KC PZPR. W latach 1952-82 związany z ""Polityką"" najpierw jako zastępca, później jako jej redaktor naczelny. Na początku lat 90. Rakowski wycofał się z czynnego życia politycznego, brał jednak udział w debatach publicznych. Był redaktorem naczelnym pisma ""Dziś"", pisywał do ""Trybuny"", wydał dzienniki - 10 tomów obejmujących lata 1958-1989 oraz dziennik z lat 1991-2001.",Leszek Miller podczas spotkania poświęconego Mieczysławowi Rakowskiemu,
https://wiadomosci.onet.pl/swiat/kwasniewski-o-sprawie-tymoszenko-rozmowy-sa-bardzo-trudne/s5579,Kwaśniewski o sprawie Tymoszenko: rozmowy są bardzo trudne,"Toczone w parlamencie Ukrainy rozmowy o ustawie, która umożliwi uwolnienie byłej premier Julii Tymoszenko, są bardzo trudne – oświadczył w piątek po spotkaniu z władzami Rady Najwyższej w Kijowie specjalny wysłannik Parlamentu Europejskiego, b. prezydent Aleksander Kwaśniewski.","„Jest ciężko, bardzo ciężko” – powiedział dziennikarzom po opuszczeniu narady, na której poszukiwano rozwiązania problemu Tymoszenko. Jej uwolnienia domaga się Unia Europejska, uzależniając od tego zaplanowane na koniec listopada podpisanie umowy stowarzyszeniowej z Ukrainą. Kwaśniewski poinformował, że jego misja, którą pełni z ramienia Parlamentu Europejskiego, nadal trwa. „Rozmowy będą kontynuowane” – powiedział.",Aleksander Kwaśniewski w ukraińskim parlamencie,
https://wiadomosci.onet.pl/swiat/cox-i-kwasniewski-spotkali-sie-z-janukowyczem/v69mb,Cox i Kwaśniewski spotkali się z Janukowyczem,"Wysłannicy Parlamentu Europejskiego, były prezydent RP Aleksander Kwaśniewski i były przewodniczący PE Pat Cox spotkali się w Kijowie z prezydentem Ukrainy Wiktorem Janukowyczem - podały w czwartek media ukraińskie. O wynikach spotkania nie poinformowano.","Wiadomość o spotkaniu, które trwało godzinę, podała telewizja 5. Kanał. Były prezydent RP powiedział po nim mediom: ""Podjęliśmy decyzję, że w czasie misji nie będziemy niczego komentować, dlatego że pracujemy"" - relacjonuje agencja Interfax-Ukraina. Według tej agencji po południu w czwartek Kwaśniewski i Cox, były przewodniczący PE, planują spotkać się w charkowskim szpitalu z byłą premier Ukrainy Julią Tymoszenko, odbywającą karę więzienia. Dwaj politycy z ramienia PE są z kolejną, trzydniową wizytą na Ukrainie. Zadaniem ich misji jest doprowadzenie do wypuszczenia opozycjonistki z więzienia, czego domaga się od Ukrainy Unia Europejska. Rozwiązanie sprawy Tymoszenko jest warunkiem podpisania umowy stowarzyszeniowej UE-Ukraina. Przywódcy państw UE potwierdzili w miniony piątek wolę podpisania tej umowy na szczycie Partnerstwa Wschodniego w listopadzie. Ostatnie posiedzenie ministrów spraw zagranicznych państw UE w sprawie wypełnienia przez Ukrainę kryteriów koniecznych do podpisania umowy odbędzie się 18 listopada. Szefowie dyplomacji ocenią wówczas postępy Kijowa na podstawie raportu, który przygotowują Kwaśniewski i Cox. Tymoszenko została skazana na siedem lat więzienia za przekroczenie uprawnień przy zawieraniu umów gazowych z Rosją. Zdaniem Unii, była premier trafiła do więzienia z powodów politycznych.",,
https://wiadomosci.onet.pl/swiat/kwasniewski-i-cox-rozmawiali-z-azarowem/mkpsr,Kwaśniewski i Cox rozmawiali z Azarowem,Premier Ukrainy Mykoła Azarow spotkał się z wysłannikami Parlamentu Europejskiego: b. prezydentem Aleksandrem Kwaśniewskim i b. przewodniczącym PE Patem Coksem; mówiono o warunkach niezbędnych do podpisania umowy z UE - piszą ukraińskie media.,"Portal rządu ukraińskiego powiadomił, że ""strony wymieniły aktualne informacje dotyczące spełnienia przez Ukrainę warunków niezbędnych do podpisania umowy o stowarzyszeniu Ukraina-UE wraz z umową o strefie wolnego handlu, co jest planowane podczas szczytu Partnerstwa Wschodniego"" 28-29 listopada w Wilnie. Agencja UNIAN poinformowała we wtorek wieczorem, że Cox i Kwaśniewski będą przez trzy dni przebywać na Ukrainie: w Kijowie i w Charkowie, gdzie odbywa karę więzienia była premier Julia Tymoszenko. Według agencji Reuters wysłannicy UE odwiedzą Tymoszenko, niewykluczone jest też spotkanie z prezydentem Ukrainy Wiktorem Janukowyczem. Kwaśniewski i Cox, którzy od ponad roku prowadzą, jak pisze Reuters, dyplomację wahadłową w sprawie Tymoszenko, spotkali się po przyjeździe z bliskim współpracownikiem prezydenta Janukowycza Andrijem Klujewem. Jego kancelaria powiadomiła jedynie, że rozmawiano o przygotowaniach do podpisania umowy w Wilnie. Przywódcy państw UE potwierdzili w miniony piątek wolę podpisania umowy stowarzyszeniowej z Ukrainą na szczycie Partnerstwa Wschodniego pod warunkiem, że kraj ten spełni postawione warunki, w tym uwolni byłą premier Julię Tymoszenko. Została ona skazana na siedem lat więzienia za przekroczenie uprawnień przy zawieraniu umów gazowych z Rosją. Zdaniem Unii Tymoszenko trafiła do więzienia z powodów politycznych.",,
https://wiadomosci.onet.pl/kraj/kwasniewski-mazowiecki-byl-patriota-w-najlepszym-sensie-tego-slowa/2cq66,Kwaśniewski: Mazowiecki był patriotą w najlepszym sensie tego słowa,Był patriotą w najlepszym sensie tego słowa; zawsze gotowym do służby Polsce i jednocześnie otwierającym ją na świat - tak były prezydent Aleksander Kwaśniewski wspominał zmarłego b. premiera Tadeusza Mazowieckiego.,"- Myślę, że to był człowiek, dla którego Polska znaczyła i odpowiedzialność i pracę; dał jej siebie samego. Najbardziej pamiętam jego gotowość do służby wolnej i demokratycznej Polsce - wspominał w poniedziałek Kwaśniewski w TVN24. Jak dodał, Mazowiecki był ""w najlepszym rozumienia tego słowa patriotą, zawsze gotowym do służby Polsce i Polakom, nie ksenofobicznym i zamykającym Polskę, ale otwierającym ją na świat"". Przypomniał, że były premier był wielkim zwolennikiem wchodzenia Polski do struktur europejskich i do NATO. Kwaśniewski mówił, że poznał Mazowieckiego w czasie obrad Okrągłego Stołu. - Byliśmy współprzewodniczącymi podstolika związkowego, którego celem było przywrócenie Solidarności do legalnego życia"" - wspominał. - Od tego czasu obserwowałem Tadeusza Mazowieckiego w różnych rolach, ale zawsze obecnego. Zastanawiam się, ilu polityków było tak obecnych we wszystkim, co się działo - dodał. - Mazowiecki uczestniczył w strajkach Solidarności w 80 roku, przy Okrągłym Stole, był pierwszym premierem wolnej Polski, który przeprowadził istotne reformy, później był współtwórcą konstytucji - przy tym procesie dał wiele serca i mądrości swojej, pomagał w kampanii referendalnej, był zaangażowany przy wchodzeniu Polski do Unii Europejskiej, był doradcą prezydenta. Kto może powiedzieć o sobie coś takiego? - zaznaczył Kwaśniewski.",Aleksander Kwaśniewski,
https://wiadomosci.onet.pl/swiat/kwasniewski-i-cox-wciaz-licza-na-pozytywne-zakonczenie-misji-na-ukrainie/y5r0q,Kwaśniewski i Cox wciąż liczą na pozytywne zakończenie misji na Ukrainie,"Wysłannicy Parlamentu Europejskiego na Ukrainę Aleksander Kwaśniewski i Pat Cox wciąż mają nadzieję, że ich misja doprowadzi do realizacji wszystkich postulatów koniecznych do podpisania umowy stowarzyszeniowej Ukraina-UE - wynika z komunikatu obu polityków.","Były prezydent RP i były przewodniczący PE przybywają w poniedziałek do Kijowa, by spotkać się z ukraińskim prezydentem Wiktorem Janukowyczem, zaś we wtorek odwiedzą więzioną w Charkowie byłą premier Julię Tymoszenko. Zadaniem ich misji jest doprowadzenie do wypuszczenia opozycjonistki z więzienia, czego domaga się od Ukrainy Unia Europejska. - Czasu na uzyskanie efektywnego rozwiązania tego problemu jest coraz mniej. Misja nadal będzie koncentrować się na osiągnięciu warunków, które pozwolą jej poinformować o pełnym wykonaniu kryteriów niezbędnych do podpisania umowy o stowarzyszeniu z Ukrainą – czytamy w komunikacie Kwaśniewskiego i Coxa, przesłanym przez przedstawicielstwo UE w Kijowie. Misja europarlamentu zaznaczyła w nim, że efektywny wynik jej działań zależy od ""poszanowania godności i zapewnienia zgody wszystkich kluczowych osób"" zaangażowanych w rozmowy na temat uwolnienia Tymoszenko. Kwaśniewski i Cox przyjeżdżają na Ukrainę już po raz 23. Od wyników ich misji zależy zgoda na podpisanie w listopadzie w Wilnie umowy stowarzyszeniowej między Brukselą a Kijowem. Zebrani w poniedziałek w Luksemburgu szefowie dyplomacji państw UE potwierdzili, że chcą, by przed podpisaniem tego dokumentu sprawa Tymoszenko została rozwiązana.",,
https://wiadomosci.onet.pl/swiat/misja-kwasniewskiego-i-coxa-na-ukrainie-moze-zostac-przedluzona/rpm95,Misja Kwaśniewskiego i Coxa na Ukrainie może zostać przedłużona,"Misja byłego prezydenta RP Aleksandra Kwaśniewskiego i byłego szefa PE Pata Coxa na Ukrainie może zostać przedłużona, aby mogli oni kontynuować starania o uwolnienie Julii Tymoszenko - twierdzą źródła w Parlamencie Europejskim.","Wypuszczenie z więzienia byłej ukraińskiej premier, skazanej na siedem lat więzienia za nadużycia przy zawieraniu umów gazowych z Rosją, jest głównym warunkiem podpisania umowy stowarzyszeniowej między UE a Ukrainą, co ma nastąpić pod koniec listopada w Wilnie. Dla UE sprawa Tymoszenko do przykład wybiórczego posługiwania się wymiarem sprawiedliwości przez władze Ukrainy. Do uwolnienia Tymoszenko starali się doprowadzić Kwaśniewski i Cox, którzy od ponad roku obserwują z ramienia Parlamentu Europejskiego postępowania sądowe wobec polityków opozycji na Ukrainie. We wtorek mają oni zdać konferencji przewodniczących PE relacje ze swoich dotychczasowych działań. ""Prace nad rozwiązaniem sprawy Tymoszenko nie zostały ukończone. W związku z tym jest bardzo prawdopodobne, że misja byłych prezydentów Kwaśniewskiego i Coxa zostanie przedłużona"" - powiedział pragnący zachować anonimowość rozmówca PAP. Ministrowie spraw zagranicznych państw UE mają podjąć decyzję w sprawie podpisania umowy stowarzyszeniowej z Ukrainą na posiedzeniu 21 października w Luksemburgu. Wcześniej, 15 października, oczekiwany jest raport z misji Kwaśniewskiego i Coxa. Według niektórych unijnych źródeł jest możliwe, że do tego czasu Tymoszenko nie wyjdzie na wolność, i ostateczne decyzje mogą przeciągnąć się do rady ministrów spraw zagranicznych UE 18 listopada, a nawet do ostatnich godzin przed szczytem w Wilnie, planowanym na 28 i 29 listopada. Możliwym rozwiązaniem byłaby zgoda prezydenta Ukrainy Wiktora Janukowycza na wyjazd Tymoszenko na leczenie za granicę ze względów humanitarnych; była ukraińska premier cierpi na przewlekłe schorzenie kręgosłupa. Według nieoficjalnych informacji Janukowycz chce jednak, by Tymoszenko zobowiązała się, że nie będzie angażować się w politykę ukraińską.",Aleksander Kwaśniewski i Pat Cox,
http://wiadomosci.onet.pl/kraj/kwasniewski-tusk-raczej-juz-nie-wygra/vr4lm,Kwaśniewski: Tusk raczej już nie wygra,"- Trzecie zwycięstwo Donalda Tuska z rzędu jest chyba niemożliwe – powiedział w wywiadzie dla ""Gazety Wyborczej"" były prezydent RP Aleksander Kwaśniewski.","- Trudno mi sobie wyobrazić, że PiS może nie wygrać wyborów. Stopień zużycia rządu, zniechęcenia, frustracji ludzi jest duży. Wielu wyborców zostanie w domu, a niska frekwencja będzie sprzyjać PiS. Nadzieja w tym, że Jarosław Kaczyński zacznie obrażać wszystkich dokoła  - powiedział, dodając, że jego zdaniem ""proces odchodzenia od PO jest raczej trwały"". Zdaniem byłego prezydenta, po ewentualnym zwycięstwie PiS Polska może znaleźć się w trudnej sytuacji. - Jeśli PiS wygra, nie wiadomo, czy zdoła utworzyć rząd. A po drugiej stronie będą ugrupowania, które jako te przegrane stworzą trój- lub wręcz czwórkoalicję. Co wcale nie musi się udać. A nawet jeśli, to taka koalicja długo nie przetrwa. Wtedy w przyspieszonych wyborach PiS jako ten nieuszanowany zwycięzca może osiągnąć wynik bliski większości konstytucyjnej. I będzie prawdziwy kłopot – wyjaśnił. Jak podkreśla Kwaśniewski, Tusk raczej nie ma już szans odrobić strat, może je jedynie zmniejszyć. - Trzecie zwycięstwo z rzędu jest chyba niemożliwe. Przykład Angeli Merkel jest wyjątkowy, bo Niemcy są demokratycznie bardziej dojrzali, ludzie od lat głosują na te same partie. Ale Tusk na razie to nie jest ani Merkel, ani Blair – zaznaczył. Zapytany, czy zaangażuje się w nową partię, polityk zaprzeczył. - Moje życie partyjne skończyło się wraz z rozwiązaniem SdRP – stwierdził. Cały wywiad w dzisiejszej ""Gazecie Wyborczej"".",Aleksander Kwaśniewski,
https://wiadomosci.onet.pl/swiat/ukraina-uwolnienie-tymoszenko-wymaga-jednego-podpisu/5cbnr,Ukraina: uwolnienie Tymoszenko wymaga jednego podpisu,Specjalni wysłannicy Parlamentu Europejskiego na Ukrainę Aleksander Kwaśniewski i Pat Cox zwrócili się do prezydenta Wiktora Janukowycza o ułaskawienie znajdującej się w więzieniu byłej premier Julii Tymoszenko – poinformował jej adwokat Serhij Własenko.,"Własenko oświadczył na konferencji prasowej, że informację o prośbie o ułaskawienie swej klientki przekazał na wyraźne życzenie członków misji PE. - Kilka godzin temu miałem spotkanie z przedstawicielami misji PE Patem Coksem i Aleksandrem Kwaśniewskim. Upoważnili mnie, bym poinformował, że dziś podczas spotkania z Wiktorem Janukowyczem i w celu legalizacji możliwości wyjazdu Tymoszenko za granicę Pat Cox i Aleksander Kwaśniewski przekazali (Janukowyczowi) prośbę o ułaskawienie Julii Tymoszenko – oświadczył. Adowakat odczytał także list swej klientki, w którym potwierdza ona, że godzi się na leczenie poza granicami Ukrainy. - Pat Cox i Aleksander Kwaśniewski złożyli mi propozycję leczenia w Niemczech. Publicznie tę propozycję przyjmuję– oświadczyła Tymoszenko. - Uwolnienie Julii Tymoszenko to sprawa jednej chwili i może ją załatwić tylko jeden podpis: prezydenta Ukrainy Wiktora Janukowycza – oświadczył obrońca byłej premier. Tymoszenko premier podkreśliła, że będzie ubiegać się o oczyszczenie jej imienia z zarzutów, które doprowadziły do wtrącenia jej do więzienia. - Wyjazd za granicę nie rozwiąże tego problemu całkowicie, jednak ufam, że ten krok pozwoli na złagodzenie sytuacji w przededniu szczytu Partnerstwa Wschodniego – zaznaczyła- oświadczam jasno i zdecydowanie: mój możliwy wyjazd do Niemiec nie jest emigracją. Nigdy nie poproszę o azyl polityczny i nie będę się ukrywała w innych krajach. Będę aktywnie uczestniczyła w dziele wyzwolenia Ukrainy– oświadczyła Tymoszenko. Uwolnienia Tymoszenko domaga się m.in. Unia Europejska, która uzależnia od tego zaplanowane na koniec listopada podpisanie umowy stowarzyszeniowej z Ukrainą. Zdaniem Brukseli byłą premier skazano z przyczyn politycznych. Umowa ma być podpisana na szczycie Partnerstwa Wschodniego w Wilnie. Jeśli prezydent Janukowycz, który publicznie oświadcza, że Ukraina dąży do integracji z UE, pozytywnie rozpatrzy prośbę Kwaśniewskiego i Coksa, prawdopodobne jest, że Tymoszenko odzyska wolność już w najbliższych dniach. Stało się tak w przypadku ułaskawionego w kwietniu z kary odbywania czterech lat więzienia szefa MSW w rządzie Tymoszenko, Jurija Łucenki. 5 kwietnia ukraińska Rzecznik Praw Człowieka Wałerija Łutkowska zwróciła się do prezydenta z prośbą o jego ułaskawienie. Już dzień później komisja prezydencka ds. ułaskawień zaproponowała szefowi państwa uwzględnienie tego wniosku. Dekret o ułaskawieniu Janukowycz podpisał 7 kwietnia. Tego samego dnia Łucenko znalazł się na wolności.",,
https://wiadomosci.onet.pl/swiat/szef-pe-15-pazdziernika-raport-z-misji-kwasniewskiego-i-coksa/p4nwz,Szef PE: 15 października raport z misji Kwaśniewskiego i Coksa,"Przewodniczący Parlamentu Europejskiego Martin Schulz potwierdził, że 15 października były prezydent RP Aleksander Kwaśniewski i były szef PE Pat Cox przedstawią konferencji przewodniczących europarlamentu wyniki swojej misji na Ukrainie.","Kwaśniewski i Cox obserwują z ramienia PE postępowania sądowe wobec polityków opozycji na Ukrainie i zabiegają o uwolnienie byłej premier Julii Tymoszenko, co jest jednym z warunków podpisania umowy stowarzyszeniowej między UE a Ukrainą. - Jestem optymistą, że uda się znaleźć rozwiązanie, które pozwoli na podpisanie umowy stowarzyszeniowej - oświadczył Schulz. Dodał, że Kwaśniewski i Cox przebywają na Ukrainie, aby ""mieć jasny obraz sytuacji"" przed 15 października, gdy przedstawią konferencji przewodniczących PE raport ze swojej misji. - Pozostaję optymistą, choć jest jeszcze wiele przeszkód - dodał Schulz. Podpisanie umowy stowarzyszeniowej UE-Ukraina ma nastąpić na szczycie Partnerstwa Wschodniego w Wilnie pod koniec listopada. Ale główną przeszkodą wydaje się sprawa Julii Tymoszenko. Była ukraińska premier odbywa wyrok siedmiu lat więzienia za nadużycia przy zawieraniu kontraktów gazowych z Rosją. UE domaga się jej uwolnienia, twierdząc, że została skazana z powodów politycznych. Cox i Kwaśniewski proponują władzom w Kijowie, by zgodziły się na wyjazd Tymoszenko na leczenie za granicę; była premier cierpi na przewlekłe schorzenie kręgosłupa. Kijów argumentuje, że problem Tymoszenko należy rozwiązać na gruncie obowiązującego prawa.",Aleksander Kwaśniewski i Pat Cox,
https://wiadomosci.onet.pl/kraj/politycy-w-fundacji-kwasniewskiego-potrzeba-zmian-w-systemie-emerytalnym/3h8lt,Politycy w fundacji Kwaśniewskiego: potrzeba zmian w systemie emerytalnym,Potrzebne są głębsze niż do tej pory zmiany w systemie emerytalnym; propozycje rządu PO-PSL nie gwarantują stabilnych świadczeń - uważają uczestnicy debaty polityków w fundacji Amicus Europae b. prezydenta Aleksandra Kwaśniewskiego.,"W spotkaniu w ramach konwersatorium ""Dialog i Przyszłość"" debatowali Aleksander Kwaśniewski, Janusz Palikot, Ryszard Kalisz, Wanda Nowicka, Marek Borowski i Józef Oleksy oraz Paweł Piskorski. - Rząd prowadzi rabunkową politykę w systemie emerytalnym. Niszczy obecny system i nie proponuje nic następnego. Potrzebny jest bardzo poważny, ponadpartyjny wysiłek zbudowania nowego systemu. Najwyraźniej widać, że ani ZUS w obecnej postaci nie jest w stanie dać gwarancji stabilnych emerytur, ani okrojony, osłabiony system funduszy emerytalnych tego też nie zagwarantuje - powiedział po spotkaniu dziennikarzom Palikot. Poinformował, że politycy rozmawiali m.in. o projekcie dot. wprowadzenia emerytury obywatelskiej i o możliwości połączenia emerytury obywatelskiej z systemem kapitałowym. - Na razie jesteśmy w fazie dyskusji. Będziemy dalej wyliczali różne modele - podkreślił. - Idziemy w kierunku emerytury obywatelskiej połączonej z emeryturą opartą na rynku kapitałowym. Na pewno mocne, twarde założenia sformułujemy 6 października, a później na jednej z konwencji wojewódzkich między 6 października a 16 grudnia przedstawimy dalsze szczegóły - zapowiedział Palikot. 6 października ma powstać nowe ugrupowanie, które ma tworzyć m.in. Ruch Palikota. Palikot zapytany w środę o to, czy uczestnicy debaty wejdą w skład nowego ugrupowania, odpowiedział: ""To są sami sprzymierzeńcy. Ci ludzie kibicują nowemu projektowi i życzą mu jak najlepiej. Na różnym poziomie będą naszą inicjatywę wspierali, jedni bezpośrednio, inni w formie dyskusji"". Także Nowicka powiedziała dziennikarzom, że dyskusja koncentrowała się wokół ewentualnego wprowadzenia emerytury obywatelskiej, kwestii - czy są na to szanse i co by to oznaczało. - Myślę, że to może być przyczynek do zgłoszenia jakiegoś projektu, np. właśnie emerytury obywatelskiej, bo na pewno jest to bardzo ciekawy projekt i warto się nim zainteresować, szczególnie w obecnej sytuacji - stwierdziła. Pytana, na czym to rozwiązanie miałoby polegać powiedziała, że założenie byłoby takie, że od pewnego wieku wszyscy obywatele i obywatelki bez względu na to, czy są pracujący, czy nie, otrzymywaliby pewną minimalną kwotę na przeżycie. - Oczywiście wszyscy pozostali, którzy więcej zarobili, mieliby jeszcze więcej, ale najważniejsze jest to, żeby nie pozostawiać ludzi poza jakimkolwiek systemem, czyli takie wprowadzenie zasady solidaryzmu społecznego - powiedziała. Z kolei Kalisz powiedział dziennikarzom po spotkaniu, że rozmawiano o systemach emerytalnych w Polsce, ale w największym stopniu o tym, co proponuje obecnie rząd PO-PSL. Dodał, że propozycja rządu jest niezgodna z konstytucją, bo zakłada m.in. ""nacjonalizację naszych majątków"". W jego ocenie alternatywą jest częściowe utrzymanie, ale zupełnie inna organizacja funkcjonowania Otwartych Funduszy Emerytalnych. Działalność konwersatorium ""Dialog i Przyszłość"" została zainaugurowana na początku ub. roku. W ubiegłym roku rząd zaprezentował projekt podnoszący wiek emerytalny; prezydent Bronisław Komorowski podpisał go w grudniu. Na podstawie ustawy od 2013 r. w naszym kraju rozpoczęło się stopniowe wydłużanie powszechnego wieku emerytalnego do 67 lat, zarówno dla kobiet (poprzednio 60 lat), jak i dla mężczyzn (poprzednio 65 lat). Z kolei na początku września premier Donald Tusk zapowiedział, że w ciągu kilku tygodni powinien być gotowy projekt ustawy wprowadzającej zmiany w systemie emerytalnym. Rządowa propozycja zmian w systemie emerytalnym zakłada przekazanie części obligacyjnej OFE do ZUS, gdzie środki trafiłyby na subkonta. Byłyby waloryzowane i dziedziczone, podobnie jak pozostałe środki na tych subkontach. Ponadto obywatele będą mogli dokonywać wyboru, czy chcą, by ich składki emerytalne trafiały do ZUS, czy do OFE. Do części akcyjnej OFE wpływałaby składka w wysokości 2,92 proc.",,
https://wiadomosci.onet.pl/kraj/jutro-debata-u-kwasniewskiego-o-systemie-emerytalnym/pqw0q,Jutro debata u Kwaśniewskiego o systemie emerytalnym,"Jak udoskonalić polski system emerytalny - to temat zaplanowanej na jutro debaty polityków w fundacji Amicus Europae b. prezydenta Aleksandra Kwaśniewskiego. Będzie to kolejne spotkanie w ramach konwersatorium ""Dialog i Przyszłość"".","- Będziemy dyskutować o optymalnym, z punktu widzenia podejścia socjalliberalnego czy lewicowego, modelu systemu emerytalnego - powiedział Robert Smoleń z fundacji Amicus Europae. Podkreślił, że chodzi o model gwarantujący bezpieczeństwo emerytom - obecnym i przyszłym, a jednocześnie taki, ""który nie rujnuje finansów państwa, który się bilansuje"". Smoleń powiedział, że dyskusja będzie toczyła się w oparciu o raport na ten temat, przygotowany przez ekonomistów. Dotyczy on - jak tłumaczył - tego, jak udoskonalić system obowiązujący w Polsce. Zapowiedział też, że w spotkaniu wezmą udział m.in. Aleksander Kwaśniewski, lider RP Janusz Palikot, Marek Borowski oraz Józef Oleksy. Działalność konwersatorium ""Dialog i Przyszłość"" została zainaugurowana na początku ub. roku. W ubiegłym roku rząd zaprezentował projekt podnoszący wiek emerytalny; prezydent Bronisław Komorowski podpisał go w grudniu. Na podstawie ustawy od 2013 r. w naszym kraju rozpoczęło się stopniowe wydłużanie powszechnego wieku emerytalnego do 67 lat, zarówno dla kobiet (poprzednio 60 lat), jak i dla mężczyzn (poprzednio 65 lat). Z kolei na początku września premier Donald Tusk zapowiedział, że w ciągu kilku tygodni powinien być gotowy projekt ustawy wprowadzającej zmiany w systemie emerytalnym. Rządowa propozycja zmian w systemie emerytalnym zakłada przekazanie części obligacyjnej OFE do ZUS, gdzie środki trafiłyby na subkonta. Byłyby waloryzowane i dziedziczone, podobnie jak pozostałe środki na tych subkontach. Ponadto obywatele będą mogli dokonywać wyboru, czy chcą, by ich składki emerytalne trafiały do ZUS, czy do OFE. Do części akcyjnej OFE wpływałaby składka w wysokości 2,92 proc.","Aleksander Kwaśniewski, fot. PAP/Leszek Szymański",
https://wiadomosci.onet.pl/swiat/kwasniewski-tymoszenko-powinna-byc-leczona-za-granica/sqx7d,Kwaśniewski: Tymoszenko powinna być leczona za granicą,"- Była premier Ukrainy Julia Tymoszenko potrzebuje leczenia za granicą – oświadczył były prezydent Polski Aleksander Kwaśniewski, gość konferencji Jałtańskiej Strategii Europejskiej (YES), stowarzyszenia, które promuje obecność Ukrainy w UE.","- Tymoszenko jest chora. Potrzebna jej jest operacja, a potem terapia i rehabilitacja. Oczekujemy, że wyjedzie ona za granicę – powiedział Kwaśniewski. - Oczekujemy, że rząd Ukrainy przyjmie propozycję, która została przygotowana już wiele miesięcy temu - dodał. Były prezydent Kwaśniewski i b. przewodniczący Parlamentu Europejskiego Pat Cox z ramienia PE obserwują procesy sądowe ukraińskich opozycjonistów, w tym odbywającej wyrok siedmiu lat więzienia Tymoszenko. Jej uwolnienia domaga się Unia Europejska, która uważa, że była premier, skazana za nadużycia przy zawieraniu za jej rządów umów gazowych z Rosją, została ukarana za decyzję polityczną. Wypuszczenie Tymoszenko z więzienia jest jednym z najważniejszych warunków, stawianych przez Brukselę przed oczekiwanym w listopadzie podpisaniem umowy stowarzyszeniowej z Ukrainą. Była premier cierpi na przewlekłe schorzenie kręgosłupa. Kwaśniewski mówił w Jałcie, że jego misja na Ukrainie, która trwa od czerwca ubiegłego roku i wymaga wielu wizyt w tym kraju, wywołuje już niezadowolenie jego małżonki – relacjonuje gazeta internetowa ""Ukrainska Prawda"". - Spędzam na Ukrainie tak dużo czasu, że żona pyta mnie czasem, czy nie mam tam drugiej rodziny. Odpowiadam jej na to: tak, jest to pan (prezydent Ukrainy Wiktor) Janukowycz i pani Tymoszenko – powiedział. Niedziela była ostatnim dniem konferencji YES. Wczoraj obecny na niej przewodniczący komisji spraw zagranicznych Parlamentu Europejskiego Elmar Brok oświadczył, że niekorzystny dla Ukrainy raport Kwaśniewskiego i Coxa może doprowadzić do problemów z podpisaniem umowy stowarzyszeniowej Ukraina-UE. - Od samego początku mówiliśmy, że przed podpisaniem umowy stowarzyszeniowej Ukraina powinna wypełnić wszystkie stawiane jej warunki. Jednym z nich jest rozwiązanie problemu wybiórczego stosowania prawa wobec Julii Tymoszenko. Jeśli panowie Cox i Kwaśniewski nie będą w stanie przedstawić 15 października w PE pozytywnego raportu, to będziemy mieli problem – ocenił Brok.","Aleksander Kwaśniewski i Radosław Sikorski, fot. PAP/Leszek Szymański",
https://wiadomosci.onet.pl/swiat/cox-nie-wyklucza-przedluzenia-swej-misji-z-kwasniewskim/wtc5k,Cox nie wyklucza przedłużenia swej misji z Kwaśniewskim,"Były przewodniczący Parlamentu Europejskiego Pat Cox, który jako wysłannik PE wraz z b. prezydentem Polski Aleksandrem Kwaśniewskim zajmuje się sprawą uwolnienia b. premier Ukrainy Julii Tymoszenko, nie wykluczył, że działalność ich misji zostanie przedłużona.","Według komunikatu na stronie ukraińskiego rządu Cox wyraził tę opinię podczas rozmowy z premierem Ukrainy Mykołą Azarowem, z którym spotkał się w sobotę na Krymie w trakcie 10. konferencji stowarzyszenia Jałtańska Strategia Europejska (YES). Cox ""poinformował, że misja obserwacyjna będzie wykonywała swe obowiązki na Ukrainie przynajmniej do końca września. Nie wykluczył jednocześnie, że mandat jej może być przedłużony"" – czytamy w komunikacie. W sierpniu przewodniczący komisji spraw zagranicznych europarlamentu Elmar Brok informował, że raport Kwaśniewskiego i Coxa w sprawie Ukrainy oczekiwany jest pod koniec września. Brok wyjaśnił wówczas, że dokument ten będzie ""koncentrował się głównie na problemie wybiórczego stosowania prawa"" w tym kraju. Raport misji Kwaśniewski-Cox będzie jednym z argumentów ""za"" albo ""przeciw"" w związku z oczekiwanym na koniec listopada zawarciem umowy stowarzyszeniowej Ukraina-UE. Jednym z głównych warunków, które UE stawia władzom w Kijowie przed podpisaniem tego dokumentu, jest uwolnienie Tymoszenko. Według Kwaśniewskiego i Coxa problem ten można byłoby rozwiązać zezwalając cierpiącej na schorzenie kręgosłupa Tymoszenko na wyjazd na leczenie za granicę. Tymczasem wypowiedzi prezydenta Wiktora Janukowycza, który wystąpił na forum w Jałcie w piątek, nie dają jasnej odpowiedzi na pytania o los byłej premier, skazanej na siedem lat więzienia za nadużycie władzy przy podpisywaniu za jej rządów umów gazowych z Rosją w 2009 r. Władze Ukrainy utrzymują, że godząc się na ten niekorzystny dla Kijowa kontrakt Tymoszenko popełniła przestępstwo gospodarcze. Zdaniem Brukseli opozycjonistkę skazano za decyzję polityczną. - Mamy jeszcze czas i będziemy działać zgodnie z planem. Na razie nie powiedzieliśmy ani ""tak"", ani ""nie"". Ten problem powinien zostać rozwiązany na płaszczyźnie prawnej – powiedział Janukowycz podczas obrad YES. - Nie ma osoby zainteresowanej rozwiązaniem tego problemu bardziej, niż ja – zaznaczył następnie prezydent Ukrainy. - Ale są i przeszkody. Odpowiedź na to pytanie zależy od znalezienia kompromisu z samą Tymoszenko. Tylko sądy i Tymoszenko mogą na to bardzo szybko odpowiedzieć – podkreślił Janukowycz, proszony przez opozycję o ułaskawienie swej przeciwniczki politycznej. Według mediów ukraiński prezydent gotów jest zezwolić na wyjazd Tymoszenko np. do Niemiec pod warunkiem, że nie będzie ona prowadziła tam działalności politycznej, a po zakończeniu leczenia nie powróci do kraju. Otoczenie Tymoszenko odpowiada, że b. premier skłonna jest opuścić Ukrainę tylko wtedy, gdy skasowany zostanie ciążący na niej wyrok.","Aleksander Kwaśniewski i Pat Cox, fot. PAP/Leszek Szymański",
https://wiadomosci.onet.pl/tylko-w-onecie/gawkowski-kwasniewski-musi-zakonczyc-wspolprace-z-palikotem/7ee5e,Gawkowski: Kwaśniewski musi zakończyć współpracę z Palikotem,"- Jeśli Aleksander Kwaśniewski chciałby wrócić do SLD, to musiałby spełnić jeden warunek – zakończyć współpracę z Januszem Palikotem – mówi w rozmowie z Onetem Krzysztof Gawkowski. – Sojusz Lewicy Demokratycznej nigdy ostatecznie nie zatrzasnął swoich drzwi przed prezydentem – podkreślił sekretarz generalny SLD.","Media ostatnio informowały, że Aleksander Kwaśniewski nie stawił się na spotkaniu zespołu krajowego Europy Plus, mówiono również o kłopotach politycznych tej inicjatywy. Z kolei w wywiadzie dla Onetu rzecznik SLD Dariusz Joński, zapytany, czy są szanse na ""pojednanie"" między byłym prezydentem a Sojuszem, odpowiedział, że Aleksander Kwaśniewski ""ma w SLD wielu politycznych przyjaciół"", ale ""decyzja, co dalej, należy do niego"". Słowa Jońskiego potwierdza w rozmowie z Onetem Krzysztof Gawkowski.  - Aleksander Kwaśniewski miał, ma i bez wątpienia będzie miał wielu politycznych przyjaciół w Sojuszu – podkreśla sekretarz generalny SLD.  Jak jednak dodaje, ""w większości przyjaciele byłego prezydenta bardzo krytycznie ocenili jednak jego chęć angażowania się w prace na rzecz Ruchu Palikota"". - To było niezrozumiałe, tym bardziej że Janusz Palikot wielokrotnie udowadniał w głosowaniach sejmowych, że stoi po stronie pieniądza, a nie ludzi. Ruch Palikota zawsze bliżej był poglądów liberalnych niż socjalnych i dlatego decyzje Aleksandra Kwaśniewskiego były co najmniej dziwne – ocenia Gawkowski. - Mam nadzieję, że prezydent po kilku ostatnich miesiącach zrozumiał, że to były błędne decyzje, które szkodziły polskiej lewicy – dodaje. - SLD nigdy ostatecznie nie zatrzasnął swoich drzwi przed prezydentem. Jeśli Aleksander Kwaśniewski chciałby wrócić do SLD, to musiałby spełnić jeden warunek – zakończyć współpracę z Januszem Palikotem, bo na lewicy miejsca dla liberałów nie ma – zadeklarował sekretarz generalny Sojuszu. Gawkowski zauważa, że polityczna przyszłość Aleksandra Kwaśniewskiego zależy tylko od niego. Sekretarz generalny Sojuszu wskazuje jednak, że w ostatnim czasie rośnie pozycja SLD w sondażach wyborczych - ostatnie sondaże poparcia dają Sojuszowi ponad 18 proc. – Walczymy, by na podium w wyborach zająć co najmniej drugą pozycję, dystansując słabnącą Platformę. Nikt już nie mówi, kto wygrał wyścig o rząd dusz na lewicy, bo Ruch Palikota, żeby przebić 5-procentowy próg wyborczy musi zakładać nowe maski – dodaje. - SLD jest odpowiedzialną, niezależną i cały czas rosnącą w siłę formacją, która nikogo na siłę do siebie zapraszać nie będzie. Kwaśniewski musi sam odpowiedzieć sobie na pytanie z kim chce być, kogo firmować i komu politycznie żyrować – zaznaczył Gawkowski w rozmowie z Onetem. Ruch Palikota na początek października zaplanował kongres, który ma doprowadzić do zmian w tej partii. Czy może oznaczać to, że Ruch, dzięki zmianom, mógłby ponownie przyciągnąć do siebie Aleksandra Kwaśniewskiego? – pytamy. Zdaniem polityka SLD, jest to tylko zabieg marketingowy, który nie przyniesie żadnych korzyści politycznych. - Ruch Palikota kiwał tak długo, że zakiwał się na śmierć i pozostała mu tylko zmiana nazwy. Według mnie takie działanie jest nieuczciwe w stosunku do wyborców – ocenił. - Co do samego zaangażowania byłego prezydenta w nową pseudokreację Palikota to mam nadzieję, że Aleksander Kwaśniewski nie popełni drugi raz błędu sprzed kilku miesięcy i zawczasu otrząśnie się z ""palikotowego zauroczenia"" – podkreślił Gawkowski w rozmowie z Onetem.",Aleksander Kwaśniewski,
http://wiadomosci.onet.pl/kraj/tajemnicza-nieobecnosc-kwasniewskiego-na-spotkaniu-europy-plus/cv5wf,Tajemnicza nieobecność Kwaśniewskiego na spotkaniu Europy Plus,"Europę Plus targają wewnętrzne spory? Nowa formacja, jak pisze ""Rzeczpospolita"", walczy o głosy wyborców, ale ""docieranie się"" liderów jest trudne. Co ciekawe, podczas sobotniego spotkania wszystkich członków wojewódzkich zespołów politycznych Europy Plus z zespołem krajowym zabrakło byłego prezydenta Aleksandra Kwaśniewskiego.","Zdaniem Elizy Olczyk z ""Rzeczpospolitej"" podczas spotkania wyraźnie było widać różnicę zdań. Jako przykłady przywołuje m.in. ""brak wzajemnej sympatii między Wojciechem Filemonowiczem, szefem SdPl, a Robertem Kwiatkowskim"", czy ""ścięcie się"" Izabeli Sierakowskiej z Andrzejem Rozenkiem z Ruchu Palikota. ""Znamienna była też nieobecność Aleksandra Kwaśniewskiego, który jeszcze w piątek spotkał się z niektórymi liderami Europy Plus, ale w sobotę na zjeździe organizacji go nie było"" – pisze Olczyk. Jak przekonuje z kolei Rafał Chwedoruk z UW, Europa Plus ma trzy problemy. – Ciągle nie ustaliła swojej tożsamości ideowej, liderów ma więcej niż działaczy i na dodatek nie wiadomo, jaki jest ich potencjał polityczny – podkreśla politolog. Szef Stronnictwa Demokratycznego Paweł Piskorski, obecnie rotacyjnie obejmujący stanowisko przewodniczącego zespołu politycznego inicjatywy Europa Plus, ocenił, że było to ""owocne"" spotkanie dotyczące m.in. kwestii programowych i przygotowania do wyborów europejskich w 2014 roku. - Jesienią tego roku sądzę, że będziemy mogli już państwu zaprezentować zarówno naszych kandydatów, jak i program w wyborach europejskich. Ale podkreślamy to bardzo wyraźnie wszyscy, że zamierzamy jako koalicja startować również w wyborach samorządowych oraz w polskich wyborach parlamentarnych - mówił Piskorski na briefingu prasowym po zjeździe. Podczas briefingu padło też pytanie, czy podczas sobotniego zjazdu Europy Plus była mowa o zapowiadanej przez lidera RP Janusza Palikota nowej partii, która ma powstać w październiku. - Pracujemy nad nową partią, która się tu przebijała w różnych wypowiedziach, choć to nie było spotkanie poświęcone tworzeniu nowej partii przy udziale Janusza Palikota - powiedział Marek Siwiec. Dodał, że przeprowadził w stowarzyszeniu, którym kieruje, szerokie konsultacje i bardzo wiele osób tworzących je będzie aktywnie popierać budowanie nowej partii. Z kolei Kalisz - szef stowarzyszenia Dom Wszystkich Polska, b. poseł SLD - podkreślił, że inicjatywa Europa Plus to koalicja, a wszystkie jej ""filary"" - czyli współtworzące ją organizacje - są autonomiczne. - Jak powiedział Marek Siwiec, trwają rozmowy między stowarzyszeniem Europa Plus i Ruchem Palikota co do powstania nowej partii. My uznajemy, iż są to rozmowy dwóch członów naszej koalicji - zaznaczył. W briefingu po zjeździe Europy Plus nie wziął udziału Janusz Palikot. Piskorski powiedział, że szef RP prosił o przeproszenie w jego imieniu, ale ""w tej chwili ma samolot, wylatuje za granicę"". Więcej w dzisiejszej ""Rzeczpospolitej"".",Aleksander Kwaśniewski,
https://wiadomosci.onet.pl/swiat/brok-raport-kwasniewskiego-i-coxa-w-sprawie-ukrainy-pod-koniec-wrzesnia/3lch1,Brok: Raport Kwaśniewskiego i Coxa w sprawie Ukrainy pod koniec września,Raport misji byłego prezydenta RP Aleksandra Kwaśniewskiego i byłego szefa PE Pata Coxa w sprawie Ukrainy oczekiwany jest w ostatnim tygodniu września - poinformował w Brukseli przewodniczący komisji spraw zagranicznych europarlamentu Elmar Brok.,"Niemiecki eurodeputowany dodał, że raport będzie ""koncentrował się głównie na problemie wybiórczego stosowania prawa"" na Ukrainie. Misja Kwaśniewskiego i Coxa została powołana przez Parlament Europejski w czerwcu 2012 roku. Jej zadaniem było obserwowanie postępowań sądowych wobec polityków ukraińskiej opozycji. Aktualnie Kwaśniewski i Cox starają się doprowadzić do uwolnienia byłej premier Ukrainy Julii Tymoszenko, skazanej na siedem lat więzienia za nadużycia przy zawieraniu kontraktów gazowych z Rosją. Zdaniem UE wyrok na Tymoszenko był umotywowany politycznie. Uwolnienie byłej premier jest jednym z warunków podpisania umowy stowarzyszeniowej między UE a Ukrainą, co jest planowane na listopad w Wilnie. Media spekulują, że możliwym rozwiązaniem jest wyjazd cierpiącej na schorzenie kręgosłupa Tymoszenko na leczenie do Niemiec i nad takim planem mieliby pracować Kwaśniewski i Cox.",,
https://wiadomosci.onet.pl/tylko-w-onecie/odeszli-z-polityki-i-zarabiaja-miliony/gh1phjq,Odeszli z polityki i zarabiają miliony,"Co jakiś czas z polskich i zagranicznych mediów docierają spekulacje o zarobkach byłych polityków. Co z nich wynika? Porzucenie polityki na rzecz biznesu może być bardzo dochodowe. W Stanach liderem jest Bill Clinton, w Polsce – byli prezydenci: Aleksander Kwaśniewski i Lech Wałęsa. Za jeden gościnny wykład są w stanie zainkasować nawet 100 tys. dolarów.","Jak to robią za granicą? David Petraeus, emerytowany dowódca wojsk amerykańskich i były dyrektor Centralnej Agencji Wywiadowczej (CIA) otrzymał propozycję 200 tys. dolarów za prowadzenie jednego seminarium w semestrze i wygłoszenie kilku wykładów na City University w Nowym Jorku. Oburzenie ze strony studentów i pracowników akademickich, którzy średnio zarabiają nieco poniżej 90 tys. dolarów w ciągu roku, zmusiło uczelnię do zmniejszenia wynagrodzenia jednego z najbardziej znanych wojskowych w USA. Petraeus za pełnienie funkcji wizytującego profesora dostanie jednego dolara. Ale to wyjątek wśród znanych osobistości. Bill Clinton dwa lata temu w wywiadzie dla CNN przyznał, że od momentu odejścia z Białego Domu, jego zarobki znacznie wzrosły. I rzeczywiście,  szacuje się, że tylko w ubiegłym roku Clinton dorobił się 17 mln dolarów na samych uniwersyteckich wykładach. Ta kwota robi wrażenie, biorąc pod uwagę, że w czasie sprawowania prezydenckiego urzędu roczne zarobki Clintona wynosiły 200 tys. dolarów. Dopiero w pierwszym roku urzędowania George’a W. Busha, amerykański Kongres podwyższył prezydenckie zarobki do kwoty 400 tys. dolarów. Taka suma utrzymuje się do dziś. Według niektórych źródeł, Bill Clinton w ciągu dziesięciu lat tylko dzięki gościnnym wykładom mógł zarobić 89 mln dolarów. Do tego dochodzą milionowe wpływy z publikacji książki, w której opisał swoje polityczne wspomnienia. Takie zarobki pozwalają mu utrzymywać pozycję niekwestionowanego lidera wśród polityków, którzy doskonale odnaleźli się w świecie biznesu. W ślad byłego prezydenta poszła jego żona. Najwyższa roczna pensja Hillary Clinton, kiedy była senatorem, wynosiła 170 tys. dolarów, zaś podczas pełnienia funkcji sekretarza stanu Clinton mogła zarabiać maksymalnie 200 tys. dolarów rocznie. Teraz za godzinny wykład azjatyckie uniwersytety gotowe są zapłacić 750 tys. dolarów. Z kolei amerykańskie przedsiębiorstwa z branży turystycznej czy obrotu nieruchomościami za jedno wystąpienie są w stanie zapłacić równowartość rocznej pensji Clinton z czasów, kiedy była szefem amerykańskiej dyplomacji. Clintonowie nie są jedynymi osobistościami, które po odejściu z polityki zarobiły majątek. Według brytyjskiej prasy tylko w 2011 roku były premier Wielkiej Brytanii Tony Blair zarobił 20 mln funtów. Z kolei Nicolas Sarkozy, zaledwie miesiąc po opuszczeniu Pałacu Elizejskiego, otrzymał propozycję zapłaty w wysokości ćwierć miliona euro za wystąpienie dla banku inwestycyjnego Morgan Stanley (plus 15 minut pozowania do zdjęć). Jak się cenią polscy politycy? W Polsce co jakiś czas krążą doniesienia o sporych zarobkach Aleksandra Kwaśniewskiego. Kilka lat temu na łamach prasy spekulowano, ile były prezydent inkasuje za cztery trzytygodniowe sesje wykładów w waszyngtońskim Georgetown University. Według nieoficjalnych informacji, Kwaśniewski za wykłady z zakresu współczesnej polityki europejskiej, relacji transatlantyckich i demokratyzacji w Centralnej i Wschodniej Europie mógł dostać nawet 100 tys. dolarów brutto. Do tego dochodzi opłacony przelot, apartament w pięciogwiazdkowym hotelu i samochód do dyspozycji. Władze uczelni tłumaczyły, że ""posiadanie tak wybitnego męża stanu w społeczności uniwersyteckiej, pomoże misji intelektualnego zaangażowania w ważne problemy światowe"". Kwaśniewski zarabia nie tylko na wykładach. Na początku roku ""Gazeta Wyborcza"" podała wiadomość, że były prezydent mógł zgarniać spore pieniądze, będąc w radzie doradców firmy Kulczyk Investments. Zasiadał w niej również były prezydent Niemiec Horst Köhler i emerytowany generał James L. Jones, który doradzał prezydentowi Obamie w sprawie bezpieczeństwa narodowego. Według dziennika, członkom tego typu ciał doradczych wypłacana jest pensja rzędu 200 tys. dol. rocznie, co daje ok. 52 tys. zł miesięcznie. Spore kontrowersje towarzyszyły również ujawnieniu współpracy Kwaśniewskiego z prezydentem Kazachstanu Nursułtanem Nazarbajewem. Jest on uznawany za jednego z najbardziej krwawych dyktatorów byłych republik ZSRR. Teraz zgromadził wokół siebie przedstawicieli krajów demokratycznych, którzy mają mu pomagać w refermowaniu kraju. Członkowie grupy spotykają się cztery razy do roku i nie robią tego charytatywnie. Wśród nich znajduje się Tony Blair, który według brytyjskiej prasy za swoje usługi miał pobierać – według różnych źródeł – 12 - 14 mln. dolarów rocznie. Jego współpracownicy zaprzeczają tym informacjom. Czy podobną kwotę miałby dostawać Kwaśniewski? Szefowa biura byłego prezydenta Anna Wnuk pytana przez dziennikarzy mówiła, że w świetle polskiego prawa Aleksander Kwaśniewski nie ma obowiązku upubliczniać swojego wynagrodzenia. On sam, pytany o honoraria przez dziennikarzy ""Wprost"", mówił, że nie może ich ujawnić zasłaniając się tajemnicą handlową i zasadą poufności. Zaznaczył, że obecnie jest osobą prywatną, która nie ma żadnych zobowiązań, by składać oświadczenia o zarobkach. Były prezydent dodał tylko, że skrupulatnie rozlicza się z urzędem skarbowym. Niemałe pieniądze będące dodatkiem do, już i tak sporej, emerytury gromadzi również Lech Wałęsa. Głównym źródłem dochodów są wykłady i odczyty na uniwersytetach, na które jest zapraszany. Prezydent jest szczególnie ceniony na Zachodzie, gdzie pamięta się jego karierę od robotnika do przywódcy związkowego, który dostał pokojowego Nobla i stał się prezydentem Polski. Były przywódca ""Solidarności"" w rozmowie z ""Dziennikiem"" przyznał, że za godzinny wykład dostaje od 10 do 100 tys. dolarów. Większość środków ma zasilać Fundację Instytutu Lecha Wałęsy, jednak tego, jaka część honorariów jest osobistymi dochodami prezydenta – nie wiadomo. Wałęsa jednak nie narzeka. W jednym z wywiadów wspomina, jak umila sobie przeloty pierwszą klasą linii lotniczych (które są z góry opłacane). Szczerze wyznaje, że niebagatelne znaczenie mają dla niego komfortowe warunki, w jakich podróżuje – ""fotel rozkładany jak łóżko"", telewizor i przebieranie się na pokładzie samolotu w… piżamę – to standard. Takich okazji prezydent ma wiele. Według informacji PAP, w zeszłym roku Wałęsa spędził prawie 2,5 miesiąca za granicą. Przebywał w krajach europejskich, dwukrotnie w USA, ale również na Filipinach i w Maroku. Spekulacje na temat zarobków powróciły w momencie ujawniania poglądów Wałęsy na temat homoseksualistów. Prezydent powiedział, że według niego ""powinni oni siedzieć w sejmie w ostatnim rzędzie"". Jego słowa spotkały się z krytyką mediów i polityków nie tylko w Polsce, ale i za granicą. Amerykańskie uczelnie zdecydowały się wycofać zaproszenia na gościnne wykłady, co miało spowodować finansowe straty w kieszeni byłego prezydenta. Jak ujawnił Wałęsa, była to kwota rzędu 70 tys. dolarów. Co warto podkreślić – za dwa wystąpienia. Wałęsa najwidoczniej lubi się chwalić swoimi dochodami. Rok temu, na swoim blogu odniósł się do protestów w Berlinie, kiedy odbierał nagrodę dziennikarzy. W kierunku swoich politycznych przeciwników napisał: ""Ty przez całe życie nie zarobisz więcej niż moja jedna godzina wystąpienia"". Dla Polaka zarabiającego średnią krajową, rzeczywiście może to być prawda. Z kolei Kwaśniewski w jednym z wywiadów przyznał, ""gdybyśmy z Wałęsą nie zarabiali poza Polską, normalne życie byłoby niemożliwe"".",Lech Wałęsa podczas wykładu,
https://wiadomosci.onet.pl/swiat/kwasniewski-i-cox-spotkali-sie-z-wieziona-tymoszenko/d0g4j,Kwaśniewski i Cox spotkali się z więzioną Tymoszenko,Dwie godziny trwało widzenie skazanej na siedem lat więzienia byłej premier Ukrainy Julii Tymoszenko z byłym prezydentem RP Aleksandrem Kwaśniewskim i byłym przewodniczącym Parlamentu Europejskiego Patem Coksem.,"Do ich spotkania doszło w szpitalu w Charkowie, gdzie Tymoszenko znajduje się w związku ze schorzeniem kręgosłupa. Po rozmowach Kwaśniewski i Cox nie rozmawiali z dziennikarzami – podały ukraińskie media. Dzień wcześniej, we wtorek Kwaśniewski i Cox spotkali się z prezydentem Ukrainy Wiktorem Janukowyczem. Administracja prezydencka w Kijowie nie poinformowała, co było tematem rozmów, jednak prasa spekuluje, że omawiano sposoby wypuszczenia Tymoszenko z więzienia. Krok ten miałby poprawić nadszarpnięte relacje między Ukrainą a Unią Europejską. ""Kwaśniewski przyjechał uwolnić Tymoszenko, jednak ona sama nie jest przekonana, czy tego chce"" – napisała lojalna wobec władz gazeta ""Siegodnia"". Źródła dziennika z rządzącej Partii Regionów Ukrainy twierdzą, że podczas spotkania z Janukowyczem omawiano propozycje rozwiązania problemu Tymoszenko, które następnie Kwaśniewski i Cox mieli przekazać więzionej byłej premier. Chodzi najprawdopodobniej o wyjazd Tymoszenko na leczenie za granicę. Według różnych źródeł prezydent Ukrainy gotów jest się na to zgodzić, ale chce gwarancji, że po opuszczeniu kraju była premier zrezygnuje z działalności politycznej. Współpracownicy Tymoszenko twierdzą, że ona sama kategorycznie wyklucza taki wariant. Uwolnienie Tymoszenko doprowadziłoby do ocieplenia stosunków między Kijowem a Brukselą przed oczekiwanym w listopadzie w Wilnie podpisaniem umowy stowarzyszeniowej między Ukrainą a UE. Zdaniem Unii była ukraińska premier znajduje się w więzieniu z przyczyn politycznych. Tymoszenko została skazana za podpisanie umów gazowych z Rosją w 2009 roku, kiedy stała na czele ukraińskiego rządu. Kwaśniewski i Cox zajmują się sprawą Tymoszenko z ramienia Parlamentu Europejskiego. Ich misja na Ukrainie trwa od czerwca 2012 roku.",Julia Tymoszenko,
https://wiadomosci.onet.pl/swiat/kwasniewski-i-cox-spotkali-sie-z-janukowyczem/p89lm,Kwaśniewski i Cox spotkali się z Janukowyczem,Były prezydent Aleksander Kwaśniewski i b. przewodniczący Parlamentu Europejskiego Pat Cox spotkali się we wtorek z prezydentem Ukrainy Wiktorem Janukowyczem – podała administracja prezydencka w Kijowie.,"Do ich rozmów doszło na Krymie, gdzie Janukowycz przebywa na urlopie. Służby prasowe Janukowycza nie poinformowały, co było tematem spotkania. Kwaśniewski i Cox od ponad roku są wysłannikami Parlamentu Europejskiego, których zadaniem jest obserwacja procesów sądowych przedstawicieli ukraińskiej opozycji, w tym byłej premier Julii Tymoszenko, odbywającej obecnie wyrok siedmiu lat więzienia za nadużycia. Oczekuje się, że w środę dwaj politycy odwiedzą ją w szpitalu w Charkowie na wschodzie kraju, gdzie pod nadzorem służby więziennej Tymoszenko leczona jest ze schorzenia kręgosłupa. Wyrok więzienia dla byłej premier doprowadził do poważnego ochłodzenia stosunków między Ukrainą a UE, gdyż Bruksela uważa, iż był on motywowany politycznie. UE domaga się uwolnienia Tymoszenko, uzależniając od tego podpisanie jesienią umowy stowarzyszeniowej z Ukrainą. Obecnie prowadzone są rozmowy w sprawie umożliwienia byłej premier wyjazdu do szpitala w Niemczech. Niemieccy lekarze, którzy nadzorują leczenie Tymoszenko, uważają, że wymaga ona niezwłocznej operacji. Władze Ukrainy na razie nie zgadzają się na wypuszczenie b. premier z więzienia mówiąc, że nie ma ku temu podstaw prawnych.",,
https://wiadomosci.onet.pl/swiat/kwasniewski-przylecial-na-spotkanie-z-janukowyczem-na-krymie/bz11v,Kwaśniewski przyleciał na spotkanie z Janukowyczem na Krymie,"Były prezydent Aleksander Kwaśniewski przybył w poniedziałek na Krym, gdzie wraz z byłym przewodniczącym Parlamentu Europejskiego Patem Coksem, spotka się z prezydentem Ukrainy Wiktorem Janukowyczem, a następnie z więzioną b. premier Julią Tymoszenko.","Informację o przylocie Kwaśniewskiego na Krym potwierdził PAP konsul generalny RP w Sewastopolu Wiesław Mazur. Wcześniej rozmówcy PAP z kręgów dyplomatycznych przekazali, że Kwaśniewski i Cox spotkają się z przebywającym na urlopie na Krymie Janukowyczem, a w środę pojadą do Charkowa na wschodzie kraju na widzenie z Tymoszenko. Kwaśniewski i Cox z ramienia Parlamentu Europejskiego obserwują procesy sądowe Tymoszenko, która odbywa obecnie wyrok siedmiu lat więzienia za nadużycia z czasów, gdy stała na czele rządu. W ocenie Unii Europejskiej była premier jest ofiarą wybiórczego stosowania prawa przez władze w Kijowie wobec przeciwników politycznych. Od rozwiązania sprawy Tymoszenko UE uzależnia podpisanie jesienią umowy stowarzyszeniowej z Ukrainą. Obecnie trwają negocjacje w sprawie umożliwienia byłej premier wyjazdu do szpitala w Niemczech. Niemieccy lekarze, którzy nadzorują leczenie schorzenia kręgosłupa Tymoszenko w szpitalu w Charkowie, uważają, że wymaga ona niezwłocznej operacji. Opozycyjny polityk ukraiński Arsenij Jaceniuk wskazuje, że wypuszczenie Tymoszenko z więzienia jest jednym z podstawowych warunków podpisania umowy o stowarzyszeniu między Ukrainą i UE. ""Ukraiński rząd i prezydent mają czas do września, by zademonstrować polityczną wolę podpisania umowy, a w tym celu niezbędne jest zastosowanie instrumentów prawnych, które sprawią, że Julia Tymoszenko uzyska pomoc medyczną w Niemczech"" – powiedział Jaceniuk w poniedziałek w rozmowie z radio Swoboda.",,
https://wiadomosci.onet.pl/swiat/ukraina-kwasniewski-i-cox-spotkaja-sie-z-janukowyczem-i-tymoszenko/jtjpn,Ukraina: Kwaśniewski i Cox spotkają się z Janukowyczem i Tymoszenko,"Były prezydent Aleksander Kwaśniewski i były przewodniczący Parlamentu Europejskiego Pat Cox przybywają w poniedziałek na Ukrainę, by spotkać się z prezydentem tego kraju Wiktorem Janukowyczem, a następnie z więzioną b. premier Julią Tymoszenko.","Według rozmówców PAP z kręgów dyplomatycznych Kwaśniewski i Cox przylecą w poniedziałek do Jałty na Krymie, by następnego dnia udać się na rozmowy z przebywającym tam na urlopie Janukowyczem. W środę wysłannicy PE pojadą do Charkowa na wschodzie kraju na widzenie z Tymoszenko. Kwaśniewski i Cox z ramienia PE obserwują procesy sądowe Tymoszenko, która odbywa obecnie wyrok siedmiu lat więzienia za nadużycia z czasów, gdy stała na czele rządu. W ocenie Unii Europejskiej była premier jest ofiarą wybiórczego stosowania prawa przez władze w Kijowie wobec przeciwników politycznych. Od rozwiązania sprawy Tymoszenko UE uzależnia podpisanie jesienią umowy stowarzyszeniowej z Ukrainą. Obecnie trwają negocjacje w sprawie umożliwienia byłej premier wyjazdu do szpitala w Niemczech. Niemieccy lekarze, którzy nadzorują leczenie schorzenia kręgosłupa Tymoszenko w szpitalu w Charkowie, uważają, że wymaga ona niezwłocznej operacji. Opozycyjny polityk ukraiński Arsenij Jaceniuk wskazuje, że wypuszczenie Tymoszenko z więzienia jest jednym z podstawowych warunków podpisania umowy o stowarzyszeniu między Ukrainą i UE. ""Ukraiński rząd i prezydent mają czas do września, by zademonstrować polityczną wolę podpisania umowy, a w tym celu niezbędne jest zastosowanie instrumentów prawnych, które sprawią, że Julia Tymoszenko uzyska pomoc medyczną w Niemczech"" – powiedział Jaceniuk w poniedziałek w rozmowie z radio Swoboda.",Aleksander Kwaśniewski,
https://wiadomosci.onet.pl/kraj/kwasniewski-i-kuczma-nie-zaogniajmy-stosunkow-polacy-ukraincy/p3z11,Kwaśniewski i Kuczma: nie zaogniajmy stosunków Polacy-Ukraińcy,Byli prezydenci Polski i Ukrainy: Aleksander Kwaśniewski i Leonid Kuczma - w związku z 70. rocznicą tragedii Wołyńskiej - zaapelowali we wspólnym oświadczeniu o pojednanie i niezaognianie wzajemnych stosunków między Polakami i Ukraińcami.,"""W przeddzień 70. rocznicy tragicznych wydarzeń na Wołyniu prosimy naszych rodaków, aby zrobili wszystko, aby uczczenie pamięci ofiar dawnych konfliktów nie stało się narzędziem do zaognienia stosunków i zmarnotrawienia dotychczasowych zdobyczy procesu pojednania między naszymi narodami"" - napisali b. prezydenci. W oświadczeniu czytamy: ""W pamięci Polaków i Ukraińców żywą raną pozostaje tragedia, która miała miejsce w latach 1943-1944 na Wołyniu, Chełmszczyźnie, w Galicji Wschodniej. Pozbawiła ona życia dziesiątki tysięcy ludzi, obróciła w popiół wsie i chutory, przyniosła wiele cierpień obu narodów"". Politycy napisali, że przyczyny tragedii miały zarówno historyczny, jak i współczesny, polityczny charakter. - Nasi przodkowie zapłacili wysoką cenę za zrozumienie, że narody ukraiński i polski powinny żyć w pokoju i przyjaźni - zaznaczyli. ""Chylimy głowy przed ofiarami okrucieństwa i wszystkich tragicznych wydarzeń, które miały miejsce w naszej historii; ciągle wyrażamy przekonanie, że wzajemne przebaczenie to droga do pełnego pojednania obecnych i przyszłych pokoleń Polaków i Ukraińców"" - oświadczyli prezydenci. Podkreślili zarazem, że ""konflikty z przeszłości nie mogą przesłonić tego, co od wieków łączy Polskę i Ukrainę"", a także ""zablokować drogi do pomyślności naszych krajów oraz dobrobytu naszych narodów"". ""Apelujemy do klasy politycznej i obu społeczeństw, aby pamiętać i zachować wielki duch naszego pojednania i porozumienia, które są narodowym, duchowym oraz życiowym gwarantem wolności i niepodległości obu narodów"" - napisali Kwaśniewski i Kuczma. Zaznaczyli, że ""silna i niezależna Polska i Ukraina, złączone wspólną wizją przyszłości i dobrego sąsiedztwa, są najlepszym sposobem oddania szacunku naszym przodkom i najważniejszym dziedzictwem dla przyszłych pokoleń"". Wyrazili oczekiwanie, że kolejne lata przyniosą ""dalszy postęp"" w dialogu pomiędzy Polakami i Ukraińcami. ""Dlatego z wielkim szacunkiem i nadzieją powitaliśmy Wspólną Deklarację Kościołów Polski i Ukrainy w 70. rocznicę zbrodni wołyńskiej, jako ważny moralny głos wsparcia dla polsko-ukraińskiego pojednania"" - podkreślili. ""Wierzymy w siłę dobra, która pomoże Polakom i Ukraińcom przezwyciężyć historyczne podziały i znaleźć wspólną przyszłość w wolnej rodzinie narodów europejskich, gdzie prawda, pamięć i szacunek są najważniejszym fundamentem sąsiedztwa i przyjacielskiej współpracy"" - napisali Kwaśniewski i Kuczma. Według nich upadek niedemokratycznych systemów w obu krajach stworzył ""dobre podstawy do wzajemnego zrozumienia i pojednania między narodami polskim i ukraińskim"". Prezydenci przypomnieli, że Polska była pierwszym państwem, które uznało niepodległość Ukrainy w 1991 roku. ""Od tego czasu nasze narody poczyniły wobec siebie wiele ważnych kroków - w sferze politycznej, gospodarczej i kulturalnej"" - zaznaczyli. Podkreślili, że Polska ""zawsze wspierała europejskie aspiracje integracyjne Ukrainy"", zaś Ukraina ""uwzględniała polskie doświadczenia w zakresie gospodarki rynkowej i integracji europejskiej"". W oświadczeniu zaznaczono także, że w drugiej połowie lat 90. prezydenci Polski i Ukrainy objęli patronatem proces polsko-ukraińskiego pojednania. ""W maju 1997 roku podpisaliśmy Wspólne Oświadczenie: »O porozumieniu i pojednaniu«, a w lipcu 2003 r. - Wspólne Oświadczenie »O pojednaniu w 60. rocznicę tragicznych wydarzeń na Wołyniu«"" - przypomnieli prezydenci. Zaznaczyli, że wspierali ""troskę o miejsca pochówku i pamięć o tych, którzy zginęli w Polsce i na Ukrainie"". ""Nasze starania doprowadziły do odsłonięcia pomnika na Cmentarzu Łyczakowskim we Lwowie. Wtedy zostały stworzone podstawy do wzajemnego wybaczenia i pojednania"" - podkreślili. W lipcu br. mija 70. rocznica kulminacji zbrodni wołyńskiej, w wyniku której na Wołyniu i w Galicji Wschodniej w latach 1943-45 zginęło ok. 100 tys. Polaków, zamordowanych przez oddziały Ukraińskiej Armii Powstańczej i miejscową ludność ukraińską.",,
https://wiadomosci.onet.pl/kraj/powstaje-ksiega-zaslug-gen-jaruzelskiego/mskv3,"Powstaje księga ""zasług"" gen. Jaruzelskiego","Powstaje księga ""zasług"" gen. Wojciecha Jaruzelskiego, przypominająca - jak podkreślają jej inicjatorzy - niechlubne fakty z jego życia, m.in. zaangażowanie w zwalczanie podziemia niepodległościowego. Ma ona być też wyrazem sprzeciwu wobec ""akcji wybielania historii PRL"".","Dzisiaj gen. Jaruzelski obchodzi 90. urodziny. Księga ""zasług"" powstaje z inicjatywy stowarzyszenia Młodzi dla Polski, stowarzyszenia Studenci dla Rzeczypospolitej, Fundacji Sapere Aude oraz stowarzyszenia KoLiber. Organizacje te sprzeciwiają się publicznemu świętowaniu 90. urodzin Wojciecha Jaruzelskiego. Ich publikacja ma być odpowiedzią na księgę jubileuszową poświęconą generałowi, której autorami są politycy i historycy związani ze środowiskiem lewicy. Pełna wersja księgi ma być przedstawiona 17 września - w rocznicę agresji ZSRR na Polskę. Patronat nad publikacją objęli historycy m.in.: prof. Andrzej Nowak, prof. Marek Chodakiewicz, prof. Jan Żaryn, czy dr Piotr Gontarczyk. - Cieszy, że gdy postkomuniści i neokomuniści fetują zbrodniarza, mordercę zza biurka, młodzi ludzie pamiętają"" - powiedział na konferencji w Sejmie Marcin Mastalerek, poseł PiS, szef partyjnej młodzieżówki. ""Organizacje, które chcą walczyć o prawa człowieka i pracowników to deklarują, a z drugiej strony fetują zbrodniarza, człowieka, który wyprowadzał czołgi na ulice przeciwko robotnikom - dodał poseł. Zaznaczył, że SLD i Ruch Palikota fałszują historię, na co nie ma zgody młodych ludzi. Piotr Wojtyczka z Fundacji Sepere Aude zaznaczył, że SLD prowadzi świadomie akcję, która ma na celu wybielanie historii Polski Ludowej. - Zdecydowanie się temu sprzeciwiamy. To, co proponuje SLD i jego sympatycy bliższe jest propagandy niż historii - podkreślił. W księdze ""zasług"" znajduje się m.in. adnotacja, że dokumenty zgromadzone przez Instytut Pamięci Narodowej wskazują, że gen. Jaruzelski od 1946 roku do 1956 roku współpracował z Informacją Wojskową, jako tajny informator ps. ""Wolski"". Autorzy publikacji zarzucają Jaruzelskiemu, że uczestniczył w stalinizacji Ludowego Wojska Polskiego, kiedy odpowiadał za nadzorowanie szkolnictwa wojskowego. Piszą także m.in. o zbrodniach stanu wojennego oraz o zapaści gospodarczej lat 80. W sobotę przed południem Fundacja Amicus Europae byłego prezydenta Aleksandra Kwaśniewskiego organizuje w jednym z warszawskich hoteli spotkanie z okazji 90. urodzin gen. Jaruzelskiego. Impreza ma mieć charakter towarzyski. - Formuła jest taka, że będzie to spotkanie przyjaciół, jest to impreza zamknięta i prywatna - powiedział prof. Jerzy Wiatr, współautor księgi jubileuszowej, która ma zostać wręczona generałowi. Publikacja składa się z 29 tekstów, autorstwa m.in. Kwaśniewskiego i ostatniego przywódcy ZSRR Michaiła Gorbaczowa. Zaplanowana jest ponadto projekcja filmu dokumentalnego pt. ""Za kulisami PRL-u: Wojciech Jaruzelski - Zanim zostałem generałem"" w reżyserii red. naczelnego ""Trybuny"" Roberta Walenciaka. Zaproszenia na sobotnie spotkanie otrzymało wielu polityków SLD i Ruchu Palikota. Jeśli chodzi o Sojusz, obecni mają być m.in. wiceszef partii Józef Oleksy oraz poseł Tadeusz Iwiński. Protesty przed hotelem, gdzie organizowane jest spotkanie, zapowiedziały środowiska prawicowe, m.in. Ruch Narodowy, Solidarni 2010 i Młodzieżowy Klub ""Gazety Polskiej"".","Wojciech Jaruzelski z Leszkiem Millerem i Aleksandrem Kwaśniewskim, fot. Wojciech Olkuśnik / Agencja Gazeta",
http://wiadomosci.onet.pl/kraj/fakt-aleksander-kwasniewski-pracowal-dla-spekulantow/zf5z3,"""Fakt"": Aleksander Kwaśniewski pracował dla spekulantów","Jeden z największych banków inwestycyjnych na świecie tak bardzo cenił wiedzę Aleksandra Kwaśniewskiego, że kilka lat temu dał mu zarobić. Wykryli to prokuratorzy z Katowic, którzy prowadzili śledztwo w sprawie ukrywania przez Kwaśniewskich niektórych źródeł ich dochodów. Dziennikarze ""Faktu"" dotarli do akt tej sprawy.","Dlaczego Goldman Sachs podjął współpracę z byłym prezydentem? Najwidoczniej w banku tym ceni się polskich polityków, bo oprócz Aleksandra Kwaśniewskiego z instytucją był też związany premier Kazimierz Marcinkiewicz. Ale o Goldman Sachs nie zawsze mówiło się dobrze. Kilka lat temu działania banku doprowadziły do gwałtownego spadku wartości złotówki. Spekulanci sami byli zaskoczeni, że grając na osłabienie polskiej waluty osiągnęli nie 6-procenty zysk, ale 8-procentowy! Po słynnej rozmowie Józefa Oleksego z Aleksandrem Gudzowatym, w której były premier nazwał Kwaśniewskiego ""małym krętaczem"", sprawą zainteresowała się Prokuratura Apelacyjna w Katowicach. W aktach śledztwa dziennikarze ""Faktu"" znaleźli m.in. informacje o współpracy prezydenta z Goldman Sachs w 2006 roku, czyli tuż przed wybuchem wielkiego kryzysu finansowego. Okazuje się, że wysokie zarobki w 2006 r. prezydent zawdzięczał m.in. udziałom w licznych sympozjach w USA. Amerykańska agencja Harry Walker Agency przekazała polskiej prokuraturze szczegóły. Wiadomo, że Kwaśniewski wykładał m.in. w Wiedniu, gdzie na konferencji dyrektora inwestycyjnego Goldman Sachs opowiadał o ""szansach w Europie Wschodniej i Polsce"". Czytaj więcej na Fakt.pl: Szok! Kwaśniewski pracował dla spekulantów","Fot. Paweł Stępniewski / ""Fakt""",
https://wiadomosci.onet.pl/kraj/faktpl-aleksander-kwasniewski-zanizyl-swoje-zarobki/tm8z6,Fakt.pl: Aleksander Kwaśniewski zaniżył swoje zarobki,"Czy można zapomnieć, skąd się wzięło ponad 400 tys. zł? Przytrafiło się to byłemu prezydentowi. Co więcej, Aleksander Kwaśniewski zaniżył zarobki w zeznaniu podatkowym. Sprawa wyszła na jaw podczas śledztwa katowickiej prokuratury. Dotarliśmy do dokumentów w tej sprawie.","Prokuratura prowadziła śledztwo w sprawie majątku Kwaśniewskich po słynnej rozmowie Józefa Oleksego z Aleksandrem Gudzowatym. Cała Polska mogła wtedy usłyszeć, jak Oleksy mówił wtedy o Aleksandrze Kwaśniewskim: ""Oluś zawsze był krętaczem"". To dlatego śledczy prześwietlali zeznania podatkowe byłej prezydenckiej pary. I tutaj prokuratorów spotkała bardzo zaskakująca niespodzianka. Kto mu płacił? ""Aleksander Kwaśniewski podał (...), że w październiku 2006 r. osiągnął przychód w kwocie 294 607,52 zł, a w listopadzie 2006 r. w kwocie 115 895,16 zł. W (...) żadnych dokumentach, którymi dysponował urząd skarbowy, nie wskazano (...) podmiotu, który przekazał Aleksandrowi Kwaśniewskiemu pieniądze (...)"" - czytamy w materiałach śledztwa sporządzonych przez prokuratorów. Prezydent przedstawił wówczas stosowne dokumenty, ale i tak wyszło na jaw, że do końca rzetelny nie był. Za mały podatek ""(...) Zaniżył swe przychody o kwotę 7246,20 złotych, co spowodowało uszczuplenie w podatku dochodowym od osób fizycznych w kwocie 1449 złotych"" - stwierdzili prokuratorzy. Kwaśniewski uregulował należność wraz z odsetkami i nikt więcej się nad nim już nie znęcał. Przy okazji prokuratorzy dowiedzieli się, że w ciągu roku udało mu się zarobić 885593,36 zł.",Fot. Paweł Stępniewski,
https://wiadomosci.onet.pl/kraj/lewica-szykuje-wielka-fete-dla-jaruzelskiego-nie-wiem-czy-dozyje/g9qrl,"Lewica szykuje wielką fetę dla Jaruzelskiego? ""Nie wiem, czy dożyję""","Fundacja Aleksandra Kwaśniewskiego szykuje z okazji 90. urodzin gen. Wojciecha Jaruzelskiego konferencję naukową. Nie będzie na niej jednak Janusza Palikota - informuje ""Rzeczpospolita"". - Nie ma powodu do radości, gdy się kończy 90 lat. Poza tym wszędzie publicznie oświadczam: nie lubię fety i celebry. Jestem chory. Nie wiem, czy dożyję do 6 lipca - mówi sam Jaruzelski.","Jednym z najważniejszych punktów inicjatywy, którą organizuje fundacja ""Amicue Europae"" ma być panel dyskusyjny. Wśród gości będą m.in. Stanisław Ciosek oraz Janusz Reykowski. Tam też zostanie zaprezentowana księga pamiątkowa współfinansowana przez SLD i fundację Kwaśniewskiego. Palikot, który jeszcze nie tak dawno odwiedzał generała Jaruzelskiego w szpitalu i robił sobie z nim zdjęcia, prawdopodobnie nie pojawi się na tej konferencji. Andrzej Rozenek przekonuje, że jego szef dostał zaproszenie na urodziny generała, ale ma w tym czasie inne plany. ""Rzeczpospolita"" informuje również, że najprawdopodobniej nie odbędzie się zapowiadana przez SLD konferencja naukowa w Sejmie. Leszek Miller podkreśla, że zaproszenie dla Jaruzelskiego jest wciąż aktualne, ale sekretarz generalny Sojuszu tonuje nastroje. - Być może zdecydujemy się na skromniejszą formę. Powodem jest stan zdrowia generała - mówi. Sam generał w rozmowie z ""Rz"" podkreśla, że ucieszy się jeżeli odbędzie się jakaś okolicznościowa impreza, ale nie chce się do niej przyłączać. - Cenię tych, którzy by chcieli zaznaczyć pamięć o mojej drodze życiowej - tłumaczy. Więcej w dzisiejszej ""Rzeczpospolitej"".","gen. Wojciech Jaruzelski, fot. Michał Mutor/AG",
https://wiadomosci.onet.pl/kraj/walesa-dla-rzeczpospolitej-w-polsce-dzieje-sie-zle-za-sprawa-decyzji-kwasniewskiego/e6k2h,"Wałęsa dla ""Rzeczpospolitej"": w Polsce dzieje się źle za sprawą decyzji Kwaśniewskiego","""Będę tu bronił prawa do ochrony Kaczyńskiego. Ja go nie lubię, ale nie chciałbym, żeby mu się coś stało. Kaczyński tyle sobie nagrabił i ma tyle grzechów na sumieniu, że może czuć się w niebezpieczeństwie"" - powiedział w rozmowie z ""Rzeczpospolitą"" Lech Wałęsa. Były prezydent odniósł się tym samym do tematu wydatków partii politycznych, w tym wydatku PiS na ochronę prezesa partii.","""Kwaśniewski zmarnował wielką szansę Polski. Wszystko, co w Polsce dzieje się źle, dzieje się również za sprawą wcześniejszych decyzji Kwaśniewskiego. Niepotrzebnie popsuł reformowanie kraju i wlazł mi, nie do końca uczciwie, w prezydenturę"" - ocenił swojego następcę Lech Wałęsa. Według byłego prezydenta, Polska została przyjęta do NATO i UE na złych warunkach. ""To się w głowie nie mieści. Ja przy takich warunkach nawet nie usiadłbym do stołu negocjacyjnego. Kwaśniewski robił zręcznie i ładnie, ale ślizgał przez 10 lat. Ludzie widzą dzisiaj, że Kwaśniewski to jest tylko blichtr"" - czytamy w ""RZ"". Wałęsa zabrał także głos w sprawie ochrony prezesa PiS Jarosława Kaczyńskiego i wydatków na nią z pieniędzy podatników. ""Będę tu bronił prawa do ochrony Kaczyńskiego. Ja go nie lubię, ale nie chciałbym, żeby mu się coś stało.  Kaczyński tyle sobie nagrabił i ma tyle grzechów na sumieniu, że może czuć się w niebezpieczeństwie"" - zaznaczył były prezydent. ""Ja mu życzę, żeby żył długo i zdrowo. Niech wyciągnie wnioski z przeszłości i buduje lepszą przyszłość. Powrotu do władzy mu nie życzę, jeśli wierzy w te bzdury, które dzisiaj wyznaje. Znam Kaczyńskiego i wiem, że on nie wierzy w zamach na życie brata i tylko tym gra"" - dodał. Pierwszy szef ""Solidarności"" wypowiedział się również na temat 90. urodzin generała Wojciecha Jaruzelskiego i ich świętowaniu przez Lewicę. ""Mało kto dożywa 90. lat. Przegrałem wiele bitew z generałem, wojnę wygrałem. Jestem na niego wściekły za wiele rzeczy i nie zgadzam się z nim prawie w niczym, ale nie można odmówić wielkości Jaruzelskiemu. Nawet wielkości w złym"" Na pytanie w czym się wielkość generała przejawiała, były prezydent odpowiedział, że ""choćby we wprowadzeniu stanu wojennego"". ""Ja się z tą decyzją nie zgadzam i uważam, że powinien zostać rozliczony za stan wojenny. Ale potrafił podejmować trudne decyzje. Dzisiaj nie ma już polityków, którzy potrafią podejmować trudne decyzje, nawet jeśliby na tym stracili"" - podkreślił Wałęsa. Więcej na stronach dzisiejszej ""Rzeczpospolitej"".","Lech Wałęsa, fot. AFP",
https://wiadomosci.onet.pl/tylko-w-onecie/ryszard-czarnecki-aleksander-kwasniewski-ujawnil-sie-jako-przedstawiciel-sekty/jrnd9,"Ryszard Czarnecki: Aleksander Kwaśniewski ujawnił się jako przedstawiciel ""sekty smoleńskiej""","- Aleksander Kwaśniewski ujawnił się jako przedstawiciel ""sekty smoleńskiej"" czyli grupy ludzi, która tragedię smoleńską wykorzystuje do walki politycznej. To smutne, bo przecież stać go na więcej - mówi w rozmowie z Onetem Ryszard Czarnecki. Eurodeputowany PiS reaguje w ten sposób na krytyczne wypowiedzi byłego prezydenta na temat wizji polityki zagranicznej Prawa i Sprawiedliwości. Czarnecki ocenia, że są one podyktowane jedynie interesem ""partyjno-politycznym"".","Aleksander Kwaśniewski w wywiadzie dla ""Gazety Wyborczej"" stwierdził, że w przypadku powrotu Prawa i Sprawiedliwości do władzy, grozi nam ""konflikt ze wschodnim sąsiadem, bo przecież z tego Smoleńska trzeba wybrnąć"". Były prezydent ocenił również, że Polsce ""grozi rewizja sensownej polityki proeuropejskiej"". Z tymi słowami nie zgadza się europoseł PiS Ryszard Czarnecki. - Aleksander Kwaśniewski ujawnił się jako przedstawiciel ""sekty smoleńskiej"" czyli grupy ludzi, która tragedię smoleńską wykorzystuje do walki politycznej. To smutne, bo przecież stać go na więcej - komentuje Czarnecki. Jak ocenia, były prezydent ""zapewne nie wierzy w to, co mówi"", a krytyczne wypowiedzi pod adresem PiS są ""podyktowane interesem partyjno-politycznym"". - W Polsce wyraźnie kurczy się elektorat ""anty-PiS"", ale jeszcze go pewnie trochę zostało i o ten topniejący elektorat były prezydent chce najwyraźniej powalczyć z PO - twierdzi eurodeputowany Prawa i Sprawiedliwości. - W sensie merytorycznym  to, co mówi Kwaśniewski, to zwykłe bajki: w Europie liczą się tylko z tymi rządami, które twardo walczą o własne narodowe interesy, a rząd PiS-u będzie takim właśnie rządem - dodaje. W ocenie Czarneckiego, obecne relacje polsko-rosyjskie ""są fatalne, choć Tusk przed sześcioma laty obiecywał co innego"". - Wielu analityków i ekspertów słusznie uważa, że przyszły rząd premiera Kaczyńskiego będzie rządem znacznie bardziej pragmatycznym niż w gruncie rzeczy miotający się od ściany do ściany w sprawach polityki wobec Rosji rząd PO-PSL - mówi polityk PiS. W jego ocenie, tylko Jarosław Kaczyński, ""którego brat-prezydent zginął na terenie Rosji będzie wiarygodny dla Polaków, gdy powie o konieczności  zdroworozsądkowych, racjonalnych relacji z Moskwą"". - Oczywiście chodzi o relacje oparte na prawdzie. Każdy inny polityk taką propozycją może automatycznie wzbudzić nieufność wśród sporej części opinii publicznej - akcentuje Czarnecki. W ostatnich miesiącach wyraźnie wzrósł sceptycyzm PiS w odniesieniu do pogrążonej w kryzysie Unii Europejskiej. Czy zatem PiS, gdyby doszło do władzy, nie zdecydowałoby się jednak na jakąś formę ""rewizji"" europejskiej polityki Polski? - pytamy. Czarnecki zauważa, że  wzrósł eurosceptycyzm Polaków, ""a tam, gdzie są Polacy, jest Prawo i Sprawiedliwość"". Jak dodaje, niechęć do eurobiurokracji i Unii Europejskiej jest coraz większa we wszystkich krajach członkowskich UE, a także w europejskich elitach np. medialnych i intelektualnych. - Zacieśnianie integracji nie jest żadną receptą na kryzys skoro uczestnictwo w ""Europie A"", jaką miał być ""euroland"", nie uchroniło od gospodarczej zapaści Irlandii, Grecji, Portugalii, Hiszpanii i Włoch - zauważa Czarnecki. - Od deklamacji na temat Unii Jarosław Kaczyński oraz Prawo i Sprawiedliwość wolą konkrety i twardą walkę w obronie narodowego i państwowego interesu - dodaje. Czarnecki podkreśla, że PiS  nie zajmuje się mrzonkami ani ideologią ""pogłębionej Europy"", lecz gospodarczym i socjalnym wymiarem współczesnej i przyszłej UE ""oraz tym, co z tego wynika dla polskich obywateli i pracowników"".","Ryszard Czarnecki, fot. Sławomir Kamiński / Agencja Gazeta",
https://wiadomosci.onet.pl/kraj/kwasniewski-do-uczestnikow-kongresu-lewicy-ponownie-proponuje-wspolprace/0cckh,Kwaśniewski do uczestników Kongresu Lewicy: ponownie proponuję współpracę,"Polska potrzebuje silnej, zjednoczonej lewicy jak powietrza, jak nadziei - napisał w liście do uczestników Kongresu Polskiej Lewicy b. prezydent Aleksander Kwaśniewski. Jego zdaniem ambicją lewicy nie może być szukanie roli mniejszego partnera koalicyjnego.","Podczas obradującego w niedzielę w Warszawie Kongresu odczytano listy trzech byłych prezydentów - Aleksandra Kwaśniewskiego, Lecha Wałęsy i Wojciecha Jaruzelskiego, którzy nie pojawili się tam osobiście. ""Proponuje raz jeszcze współpracę wszystkich sił lewicowych i centrolewicowych. (...) Tylko w ten sposób, wspólnie, najszerzej bez wykluczania przez dialog i współpracę możemy wygrać"" - napisał Kwaśniewski w liście. Kwaśniewski podkreślił, że od wielu lat - nie bacząc na niesprawiedliwe słowa, które wobec niego padają - stara się ""wspierać to, co może, zbudować jedność lewicy i centrolewicy"". ""Mam silne przekonanie, że wyborcy czekają na taką ofertę. Wierze, że można pokonać osobiste ambicje i emocje i stworzyć programową, personalną, atrakcyjną i odpowiedzialną alternatywę dla rządzącej prawicy"" - przekonywał. Jego zdaniem powinno być to ambicją lewicy, a nie szukanie roli mniejszego partnera koalicyjnego, udziału we władzy niezależnie od programu i wartości, które są bliskie. Jak podkreślił sam wyznaje zasadę, że na lewicy nie ma wroga i nie należy nikogo wykluczać. Kwaśniewski przypomniał, że przedstawiciele lewicy byli współtwórcami i twórcami takich osiągnięć, jak przyjęcie konstytucji i wejście Polski do Unii Europejskiej. ""Bez lewicy, bez nas nie byłoby podziwianego w świecie sukcesu polskiej transformacji. Tej przeszłości należy się szacunek, ale dziś, wobec tego, co nas otacza trzeba wyrazić niepokój i podjąć działania. Zarówno tu w Polsce, jak i na europejską skalę"" - dodał. ""Lewica musi na nowo określić swoją strategię. Musi znaleźć lepsze sposoby, aby wywiązać się ze swojej misji, którą jest zapewnienie spójności społecznej, stworzenie każdemu człowiekowi szansy na życiowy awans, walki z niesprawiedliwością, nierównością i wykluczeniem"" - oświadczył b.prezydent. Według niego, w Polsce, lewica ma jeszcze jedno, szczególnie zadanie. ""Nasza demokracja jest krucha. Scena polityczna jest niezrównoważona, zdominowana przez dwie prawicowe partie. Ugrupowania ekstremalne podnoszą głos. Polska potrzebuje silnej, zjednoczonej lewicy jak powietrza, jak nadziei"" - oświadczył. List do uczestników kongresu napisał też gen. Wojciech Jaruzelski, który nie mógł się na nim pojawić ze względów zdrowotnych. Jaruzelski zauważył, że zapowiedzią jego ewentualnego udziału w kongresie oraz zbliżającym się jego 90-tym urodzinom ""towarzyszy specyficzny akompaniament oburzenia"". ""W istocie rzeczy chodzi o uderzenie w lewicę, która żyje i wzmacnia swoją kondycję, czego wyrazem jest dzisiejszy kongres"" - podkreślił. Lech Wałęsa tłumaczył swoją nieobecność na Kongresie umówionym znacznie wcześniej zobowiązaniem międzynarodowym. W liście podkreślił, że Kongres ""odpowiada na głoszone przez niego od początku wolnej Polski postulaty budowy zróżnicowanej i czytelnej programowo sceny politycznej"" Zdaniem Wałęsy ""demokracja musi się rozwijać w odniesieniu do klasycznego podziału na lewicę i prawicę"", którego obecnie brakuje. ""Mieszane są pojęcia i pomysły, a wyborca czuje się zagubiony lub zniechęcony"" - ocenił. Były prezydent podkreślił, że daleko mu do stawianych przez lewice postulatów, ale popiera każdą próbę dyskusji i integrowania się w ""imię rozwoju kraju"".",,
https://wiadomosci.onet.pl/kraj/rozpoczal-sie-kongres-polskiej-lewicy/7vhen,Rozpoczął się Kongres Polskiej Lewicy,"W niedzielę przed południem rozpoczął się na stołecznym Stadionie Narodowym, organizowany przez SLD, Kongres Polskiej Lewicy. Bierze w nim udział prawie 90 partii, organizacji i stowarzyszeń.","Na kongresie - mimo zaproszenia - nie pojawili się byli prezydenci: Aleksander Kwaśniewski, Lech Wałęsa i gen. Wojciech Jaruzelski. Celem zjazdu - jak deklarują politycy Sojuszu - jest refleksja programowa lewicy, podkreślenie wagi sprawiedliwości społecznej, a nie tworzenie nowej formacji politycznej. Kongres poprzedziło otwarcie wystawy pt. ""Młodzi, wykształceni, bezrobotni"". Zjazd otworzył Józef Oleksy; w dalszej części przewidziano wystąpienie szefa SLD Leszka Millera oraz 7 paneli dyskusyjnych: ""Nowa polityka społeczna""; ""Gospodarka polska wobec światowego kryzysu""; ""Przyszłość demokracji""; ""Uspołecznienie kultury""; ""Lewica XXI wieku""; ""Nowoczesna Polska""; ""Drogi awansu kobiet - perspektywa zmiany"". W ramach paneli debatować mają m.in.: b. wicepremier i minister finansów, prof. Grzegorz Kołodko, prawniczka, prof. Monika Płatek, filozof prof. Jan Hartman, a także psychologowie: prof. Janusz Czapiński i prof. Janusz Reykowski, socjolog prof. Jacek Raciborski oraz politolog prof. Kazimierz Kik. Głos zabiorą także: szef OPZZ Jan Guz, prezes KGHM Polska Miedź Herbert Wirth i b. minister transportu Bogusław Liberadzki.",,
https://wiadomosci.onet.pl/kraj/kwasniewski-powrot-pis-do-wladzy-bylby-bardzo-niebezpieczny/n8td1,Kwaśniewski: powrót PiS do władzy byłby bardzo niebezpieczny,"- Powrót PiS do władzy byłby bardzo niebezpieczny. Grozi nam rewizja sensownej polityki proeuropejskiej - powiedział w wywiadzie dla ""Gazety Wyborczej"" Aleksander Kwaśniewski. Dodał, że wygrana PiS byłaby utratą szans, by odegrać w Europie poważną rolę.","Były prezydent stwierdził, że ""straszak PiS"" może już nie zadziałać. Dlaczego? Ponieważ ""młode pokolenie, które osiem lat temu, gdy rządził PiS, miało dziesięć lat, nie pamięta IV RP"". Kwaśniewski dodał, że ""PiS prowadzi całkiem sprytną grę. Kwaśniewski podkreślił, że w przypadku powrotu partii Jarosława Kaczyńskiego do władzy, grozi nam ""konflikt ze wschodnim sąsiadem, bo przecież z tego Smoleńska trzeba wybrnąć"". - Jeżeli będzie się upierać, że to był zamach, to ktoś będzie musiał za to ponieść odpowiedzialność, także po drugiej stronie granicy. Element rewanżyzmu w polityce PiS może być bardzo silny - podkreślił były prezydent. PiS króluje w sondażach Szansa na wygraną Prawa i Sprawiedliwości wydaje się być duża, gdyż partia wciąż pozostaje liderem sondaży. W najnowszym sondażu na partię Jarosława Kaczyńskiego swój głos chce oddać 30 procent wyborców - wynika z badania przeprowadzonego przez Homo Homini na zlecenie ""Rzeczpospolitej"". W porównaniu z poprzednim badaniem poparcie dla PiS spadło o 2 punkty procentowe. Wzrost poparcia zanotowała za to Platforma Obywatelska. Na ugrupowanie Donalda Tuska chce zagłosować 28 procent ankietowanych. Kolejne miejsca w badaniu Homo Homini zajęły Sojusz Lewicy Demokratycznej (15 procent) oraz Polskie Stronnictwo Ludowe (6 procent). Na progu gwarantującym wejście do Sejmu znalazło się ugrupowanie Janusza Palikota. Popiera go jedynie pięć procent respondentów, którzy wzięli udział w badaniu. Sondaż Homo Homini dla ""Rzeczpospolitej"" przeprowadzono metodą telefoniczną 7 czerwca, na 1100-osobowej reprezentatywnej grupie dorosłych Polaków.","Aleksander Kwaśniewski, fot.PAP/Jacek Turczyk",
https://wiadomosci.onet.pl/kraj/krzysztof-gawkowski-niech-kwasniewski-przestanie-nas-molestowac/qwx2e,Krzysztof Gawkowski: niech Kwaśniewski przestanie nas molestować,"Politycy SLD zwrócili się w piątek do jednego z liderów Europy Plus Aleksandra Kwaśniewskiego, by przestał już ""molestować SLD"" w kwestii ""budowania wspólnego frontu"". Ich zdaniem były prezydent postawił na liberałów. My stoimy po stronie lewicy - zapewniają działacze Sojuszu.","Aleksander Kwaśniewski, pytany w Sejmie o apel SLD, powiedział: ""No cóż, będę molestował"". Były prezydent wziął w Sejmie udział w spotkaniu, podczas którego przedstawiciele centrolewicowych ruchów współtworzących Europę Plus powołali Zespół Polityczny. Porozumienie o współpracy podpisali: Ruch Palikota, stowarzyszenie Ruch Społeczny Europa Plus, stowarzyszenie Dom Wszystkich Polska, SdPl, Racja Polskiej Lewicy, Unia Lewicy, Polska Partia Pracy, a także Stronnictwo Demokratyczne. - ""Europa minus lewica"" ostatecznie pokazała, w którą stronę zmierza - ocenił na briefingu prasowym sekretarz generalny SLD Krzysztof Gawkowski. Jego zdaniem Kwaśniewski, godząc się na przyłączenie Stronnictwa Demokratycznego do Europy Plus, ""postawił na liberałów"". - I bardzo dobrze, niech zmierza w kierunku projektu liberalnego, ale nic wspólnego z lewicą to nie ma - dodał. - Prosimy i zwracamy się do Aleksandra Kwaśniewskiego, aby już przestał molestować Sojusz Lewicy Demokratycznej o próbę budowania wspólnego frontu, my stoimy po stronie lewicy, tutaj pozostaniemy, chcemy budować formację, która ma silne korzenie związane z lewicą - powiedział Gawkowski. Przypomniał, że 16 czerwca odbędzie się Kongres Polskiej Lewicy i - jak podkreślił - ""na pewno bez Pawła Piskorskiego (szefa SD), na pewno bez Janusza Palikota"". - Aleksander Kwaśniewski, jeżeli czuje się człowiekiem lewicy, to powinien tam być, jeżeli nie, to jego przyszłość razem z Januszem Palikotem, Stronnictwem Demokratycznym jest po innej stronie, życzymy powodzenia, ale prosimy, nie wtrącajcie się panowie więcej w sprawy lewicy, bo lewica jest tutaj, gdzie SLD i miliony ludzi, którzy uważają, że lewica w Polsce, to na pewno nie poglądy Pawła Piskorskiego - mówił Gawkowski. Rzecznik Sojuszu Dariusz Joński powiedział, że współpraca Piskorskiego z Europą Plus nie dziwi, bo Stronnictwo Demokratyczne wystawiło wspólnego - z Kongresem Nowej Prawicy - kandydata na prezydenta Elbląga. - Widać, że SD z każdym może - mówił. Joński przypomniał, że w 2006 roku powstało centrolewicowe ugrupowanie o nazwie Lewica i Demokraci. - Kilkanaście miesięcy później o mało co nie zakończyło się to katastrofą dla lewicy, drugi raz nie wejdziemy do takiej formacji lewicy i demokratów, do centrolewicowej formacji. Jeśli dzisiaj powstaje LiD-bis, to bez nas, jeśli kilku panów z kilku kanap zdecydowało, że tworzy dzisiaj taką centrolewicową formację, to po prostu bez lewicy - mówił. Jego zdaniem, dzisiaj ""jedyną formacją, która jest w stanie zatrzymać prawicę, jest europejska, nowoczesna lewica - SLD"". Politycy SLD byli pytani m.in. o wypowiedź Janusza Palikota, który mówił w piątek, że szef Sojuszu Leszek Miller ""wkłada krawat PO, by być wicepremierem"". Gawkowski podkreślił, że ""nie ma mowy o żadnej koalicji"". - Niech Donald Tusk zdecyduje się najpierw zrobić porządek ze swoim zapleczem, niech zdecyduje się na wcześniejsze wybory i będziemy rozmawiali o tym, czy jest jakaś szansa rozmowy. Dzisiaj z PO o żadnych koalicjach nikt nie będzie rozmawiał, na pewno w SLD - podkreślił sekretarz generalny SLD. - W SLD jest wiele głosów, które mówią, że ""żadnej koalicji z PO nie chcemy"", dlatego, że PO nie patrzyła i nie patrzy, pomimo zapewnień premiera Donalda Tuska, w stronę socjaldemokracji, nowoczesnej, europejskiej.","Krzysztof Gawkowski, fot. Sławomir Kamiński / Agencja Gazeta",
https://wiadomosci.onet.pl/kraj/konwersatorium-u-kwasniewskiego-min-o-wielkim-wybuchu-w-gospodarce/877cb,"Konwersatorium u Kwaśniewskiego m.in. o ""wielkim wybuchu"" w gospodarce","O pomyśle ""wielkiego wybuchu"", czyli uchwalenia w ciągu jednej kadencji Sejmu nowego systemu prawa dot. gospodarki i pomyśle ogólnopolskiego testu sprawdzającego jakość kadry urzędniczej debatowali politycy w fundacji Amicus Europae byłego prezydenta Aleksandra Kwaśniewskiego.","Czwartkowa debata była kolejną w ramach konwersatorium ""Dialog i Przyszłość"", którego działalność została zainaugurowana na początku ubiegłego roku. W spotkaniu oprócz Aleksandra Kwaśniewskiego wzięli udział m.in. Marek Borowski, Józef Oleksy, Tadeusz Iwiński, Andrzej Celiński, Paweł Piskorski i Janusz Palikot. Podstawą do dyskusji był raport ""Nowy system polityki gospodarczej w Polsce"" autorstwa Małgorzaty Okońskiej-Zaremby, byłej wiceminister gospodarki w rządach lewicowych. Robert Smoleń z fundacji Amicus Europae powiedział, że jednym z ciekawszych pomysłów zawartych w raporcie jest teoria ""wielkiego wybuchu"". Pomysł polega - jak wyjaśnił - na poświęceniu jednej kadencji parlamentarnej na uchwalenie zupełnie nowego systemu prawnego, który miałby wejść w życie jednego dnia. W raporcie Okońskiej-Zaremby postawiono tezę, że ""przyjaznego przedsiębiorcom zbioru regulacji określającego ramy prowadzenia ich działalności nie da się stworzyć metodą »łatania« istniejących ustaw - już dziś nadmiernie skomplikowanych, niejasnych i niespójnych"". ""Nowy system prawa powinien wejść w życie od razu, nie na raty. Wdrażanie go etapami doprowadziłoby do podtrzymania niespójności i prawdopodobnego chaosu prawnego, który zapewne utrzymałby się po wprowadzeniu całości regulacji. Dlatego konieczne jest podejście »wielkiego wybuchu«"". W praktyce Sejm i Senat powinny przez całą jedną kadencję przygotować nowy zestaw ustaw, a rząd - rozporządzeń. Powinny one wejść w życie pod koniec kadencji poświęconej tej sprawie"" - czytamy w raporcie. Jak zaznaczył Smoleń, teza ""wielkiego wybuchu"" była podczas spotkania mocno dyskutowana, a niektórzy przekonywali, że nie da się jej wcielić w życie. Dodał, że w na spotkaniu debatowano też o potrzebie stworzenia od nowa korpusu urzędników w Polsce i przedstawiono pomysł zorganizowania testu dla wszystkich urzędników rządowych i samorządowych. ""Próba stworzenia w Polsce apolitycznej i fachowej Służby Cywilnej nie powiodła się. Była ona stopniowo rozmontowywana przez wszystkie kolejne ekipy rządzące - w konsekwencji dziś jest właściwie fikcją"" - czytamy w raporcie. Test - wyjaśnił Smoleń - sprawdzałby kompetencje urzędników, ""umiejętności, ale też predyspozycje psychiczne, zdolność do bycia pomocnym przedsiębiorcom, a nie narzucania swojej woli"". Urzędnicy, którzy nie zdaliby testu - według Smolenia - powinni zostać zwolnieni. ""Dzięki temu kadra urzędnicza byłby odchudzona (...), ale za to lepiej opłacana"" - podkreślił.",,
https://wiadomosci.onet.pl/kraj/rzeczpospolita-wladze-prl-do-wybielenia/4d84q,"""Rzeczpospolita"": władze PRL do wybielenia","Wojciechowi Jaruzelskiemu, jako postaci absolutnie nietuzinkowej, należy się szacunek - takie będzie przesłanie księgi jubileuszowej, którą przygotowuje SLD. Jak dowiedziała się ""Rzeczpospolita"", ukaże się ona z okazji 90. urodzin generała, które przypadają 6 lipca.","SLD dołożył się finansowo. Redaktorem jest prof. Jerzy Wiatr, który w stanie wojennym stał na czele Zespołu Partyjnych Socjologów przy KC PZPR. W książce, do której teksty napisało niemal 30 autorów, raczej nie będzie głosów krytycznych. Teksty otwierające publikację napisali Michaił Gorbaczow i Aleksander Kwaśniewski. Znajdzie się tam również artykuł Jerzego Urbana pt. ""Za co lubię Polskę Ludową"". Książka ma zostać opublikowana kilka dni przed urodzinami generała Wojciecha Jaruzelskiego. - Szanujemy generała Jaruzelskiego i należy mu się szacunek jako pierwszemu prezydentowi wolnej Polski - mówi Krzysztof Gawkowski, sekretarz generalny SLD. Oburzenia pomysłem nie kryje poseł PO Antoni Mężydło, w latach 80. torturowany przez SB. - SLD fałszuje historię tak, jak PZPR robiła to w czasach komunistycznych - komentuje. Również wiceprezes Prawa i Sprawiedliwości, Mariusz Kamiński, uznał pomysł za niestosowny. Na antenie Polskiego Radia powiedział, że generał Jaruzelski nie został ukarany za zbrodnie, które popełnił. Zdaniem wiceprezesa PiS-u, w Polsce doszło do rozmycia odpowiedzialności za okres komunizmu i stanu wojennego, co wpłynęło na postawę sędziów w sprawach Jaruzelskiego i innych osób, odpowiedzialnych za przestępstwa komunistyczne. Kamiński dodał, że brak rozliczenia okresu komunizmu do dziś wpływa na polskie życie polityczne. Więcej w dzisiejszej ""Rzeczpospolitej"".","Gen. Wojciech Jaruzelski, fot. Michał Mutor / AG",
https://wiadomosci.onet.pl/swiat/swoboda-kwasniewski-w-przyszlym-pe-bylby-jednym-z-czolowych-politykow/0x7h2,Swoboda: Kwaśniewski w przyszłym PE byłby jednym z czołowych polityków,"Gdyby były prezydent Aleksander Kwaśniewski znalazł się w przyszłym Parlamencie Europejskim we frakcji socjalistów i demokratów, byłby jednym z czołowych polityków na scenie PE - uważa szef tej frakcji w PE Hannes Swoboda.","Temat ewentualnego kandydowania Kwaśniewskiego w przyszłorocznych wyborach do PE pojawiał się ostatnio w mediach wielokrotnie. Sam Kwaśniewski powiedział na początku maja, że nie wyklucza tego, choć w tym momencie nie ma takiej ochoty. - Zastanawiam się, czy to jest rola dla byłego prezydenta - mówił w wywiadzie dla ""Polska The Times"", który ukazał się w maju. - Kwaśniewski to jeden z polskich polityków, których darzę bardzo dużym szacunkiem. To oczywiście jego decyzja, ale bardzo pomogłoby nam, gdyby znalazł się w przyszłym Parlamencie Europejskim. Jeśli zostałby członkiem naszej frakcji, byłby jednym z liderów i prominentnych polityków naszej grupy. (...) Jest politykiem z wizją. Mógłby odegrać dużą rolę na scenie politycznej Parlamentu Europejskiego, jak i na scenie europejskiej"" - powiedział Swoboda. Szef frakcji socjalistów i demokratów w PE w maju spotkał się w Brukseli z Januszem Palikotem, liderem Ruchu Palikota, który jest jednym z inicjatorów nowego środowiska politycznego w Polsce pod nazwą Europa Plus. Jego powstanie Palikot ogłosił pod koniec lutego na wspólnej konferencji prasowej z Kwaśniewskim oraz europosłem Markiem Siwcem. Inicjatywa ta ma m.in. prowadzić do wystawienia wspólnej centrolewicowej listy w zbliżających się wyborach do europarlamentu. Palikot uważa, że - jeśli udałoby się w przyszłości się wprowadzić posłów z takiej listy do PE - powinni się oni znaleźć we frakcji socjalistów i demokratów. Zdaniem Swobody, europejska socjaldemokracja powinna być otwarta na nowe ugrupowania polityczne. - W naszym interesie jest, aby w naszej politycznej grupie było tak dużo członków, jak to możliwe, także z Polski. Socjaldemokracja musi się otworzyć, aby mieć więcej poparcia, dlatego współpracujemy w Polsce z ugrupowaniem Janusza Palikota. (...) SLD jest naszym członkiem - powiedział. - To nie pytanie o to, czy wybierać między nimi a Palikotem. Będzie dla nas korzystne, jeśli w naszych szeregach znajdą się członkowie Ruchu Palikota. Lewa strona staje się bardziej wielobiegunowa i wielokulturowa niż w przeszłości - zaznaczył.. Zdaniem Palikota, formacji Europa Plus politycznie najbliżej jest w PE właśnie do frakcji socjalistów i demokratów Swobody, jednocześnie ""z przyjaźnią i sympatią do liberałów (Guya) Verhofstadta"". Liderzy Europy Plus zapowiedzieli, że 7 czerwca odbędzie się w Sejmie spotkanie środowisk centrolewicowych i demokratycznych, podczas którego zostaną przyjęte podstawowe wspólne założenia programowe. Z Europą Plus współpracy nie podjął SLD. Szef Sojuszu Leszek Miller wielokrotnie już oświadczał, iż SLD nie będzie ""żadną częścią składową"" Europy Plus.","Aleksander Kwaśniewski, fot. Mikołaj Kuras / Agencja Gazeta",
https://wiadomosci.onet.pl/swiat/media-i-eksperci-kwasniewski-i-cox-maja-plan-uwolnienia-tymoszenko/m78l8,Media i eksperci: Kwaśniewski i Cox mają plan uwolnienia Tymoszenko,B. prezydent Polski Aleksander Kwaśniewski i b. przewodniczący PE Pat Cox mieli opracować plan wypuszczenia z więzienia b. premier Julii Tymoszenko - twierdzą ukraińskie media i eksperci. Zgodnie z tym planem Tymoszenko miałaby wyjechać na leczenie za granicę.,"O tym, że taki wariant jest rozpatrywany świadczą ostatnie wypowiedzi przedstawicieli ukraińskich władz, które także skłaniają się ku takiemu rozwiązaniu - powiedział w czwartek PAP politolog Wołodymyr Fesenko, szef kijowskiego centrum analitycznego ""Penta"". Także eurodeputowany PO Jacek Saryusz-Wolski potwierdził, że trwają rozmowy o takim rozwiązaniu. ""Mogę potwierdzić, że od bardzo dawna prowadzone są poufne rozmowy z Kijowem, by wypuszczono z kolonii karnej Julię Tymoszenko (...) Rozważanym rozwiązaniem byłby wyjazd Julii Tymoszenko, po jej uwolnieniu, w celu odbycia kuracji na terytorium Unii Europejskiej"" - powiedział Saryusz-Wolski dziennikarzom w Brukseli. - Biorąc pod uwagę stanowisko większości krajów i instytucji unijnych nie będzie mogło dojść do podpisania umowy stowarzyszeniowej między UE a Ukrainą, jeśli warunek rozwiązania problemu wybiórczej sprawiedliwości, czyli przetrzymywania więźniów politycznych (na Ukrainie - red.) nie zostanie spełniony - dodał. Z kolei sam Kwaśniewski powiedział, że razem z Coksem od roku szukają rozwiązania dla problemów, które stanowią przeszkodę dla podpisania przez Ukrainę umowy stowarzyszeniowej z Unią Europejską. Jak dodał, aby doszło do podpisania tej umowy, Ukraina musi spełnić trzy istotne warunki: przeprowadzić reformę systemu prawnego, reformę systemu wyborczego oraz rozwiązać problem Tymoszenko. - Prowadzimy rozmowy z władzami (ukraińskimi), opozycją i Julią Tymoszenko, byliśmy z Patem Coksem w Charkowie u pani Tymoszenko, rozmawialiśmy z prezydentem, premierem, przedstawicielami administracji ukraińskiej. Różne projekty w trakcie takich rozmów są przedstawiane, ja nie mogę na ten temat mówić, bo sukces misji zależy także od naszej dyskrecji - powiedział Kwaśniewski. Zapowiedział, że razem z Coksem wrócą na Ukrainę w połowie czerwca. - Zobaczymy, które z zaproponowanych przez nas propozycji okażą się realistyczne, a które nie - powiedział b. prezydent. Uwolnienie Tymoszenko znacząco poprawiłoby relacje między Kijowem a Brukselą przed oczekiwanym w listopadzie podpisaniem umowy stowarzyszeniowej Ukraina-UE. Mówił o tym także w czwartek unijny ambasador na Ukrainie, Jan Tombiński, w którego ocenie nie ma obecnie gwarancji, że umowa zostanie zawarta. - Wątpię w to, gdyż dla wielu państw (UE) kwestia Julii Tymoszenko znaczy bardzo wiele - oświadczył dyplomata, występując na forum eksperckim ""Ukraina 2013"". Według ukraińskich mediów propozycja przewiezienia byłej premier za granicę, do Niemiec, była omawiana przez Kwaśniewskiego i Coksa podczas ich spotkania z Tymoszenko w minioną niedzielę w szpitalu w Charkowie, gdzie jest ona leczona z powodu schorzenia kręgosłupa. We wtorek w rozmowie z ukraińskim wydaniem magazynu ""Forbes"" możliwość leczenia opozycjonistki za granicą potwierdził zastępca prokuratora generalnego Ukrainy Rinat Kuzmin. - Nie ma ustaw, które kategorycznie by taką możliwość wykluczały, ale nie jest to tak prosta sprawa, jak się może wydawać. Dla jej leczenia za granicą potrzebne są polityczne decyzje na szczeblu międzynarodowym i taka możliwość z pewnością istnieje - oświadczył Kuzmin znany z bardzo krytycznego stosunku do Julii Tymoszenko. Zdaniem Fesenki Kuzmin jednoznacznie potwierdził tym samym, że temat wywiezienia Tymoszenko z Ukrainy jest omawiany. - Rozmawia się o tym na różnych szczeblach i na razie nieoficjalnie, ale realizacja takiego zadania byłaby bardzo skomplikowana. Chodzi m.in. o to, kto i w jaki sposób ma zagwarantować za granicą utrzymanie statusu Tymoszenko jako osoby skazanej przez sąd na wyrok więzienia? - powiedział w rozmowie z PAP. Kolejnym problemem są postulaty władz Ukrainy, które chcą - jak twierdzą media - gwarancji, że za granicą Tymoszenko nie będzie zajmowała się działalnością polityczną. - Mówi się, że Tymoszenko nie chce się na to zgodzić - podkreślił politolog. Następna kwestia to brak zgody samej b. premier na opuszczenie kraju. Jej współpracownicy twierdzą, że Tymoszenko mogłaby wyjechać na leczenie do Niemiec tylko pod warunkiem, że zostałaby całkowicie oczyszczona z zarzutów, za które skazano ją na siedem lat więzienia oraz umorzone zostałyby dodatkowe śledztwa, które przeciwko niej się toczą. Fesenko uważa, że jeśli scenariusz wywiezienia Tymoszenko za granicę zostanie zrealizowany, pozwoli to władzom ukraińskim, a w szczególności prezydentowi Wiktorowi Janukowyczowi, na zachowanie twarzy w sytuacji, gdy sprawa jego oponentki politycznej poważnie nadszarpnęła jego wizerunek na Zachodzie. - Jeśli Tymoszenko wyjedzie na leczenie za granicę, będzie to kompromis, możliwy do przyjęcia i przez Unię Europejską i przez Janukowycza. Wiarygodność takiego rozwiązania istnieje, ale nie jest to wiarygodność absolutna - powiedział Fesenko.","Julia Tymoszenko, fot. AFP",
https://wiadomosci.onet.pl/kraj/cbos-komorowski-wciaz-liderem-rankingu-zaufania-kwasniewski-drugi/gtxfz,"CBOS: Komorowski wciąż liderem rankingu zaufania, Kwaśniewski - drugi","Największym zaufaniem wciąż cieszy się prezydent Bronisław Komorowski, któremu w maju ufa 66 proc. badanych - wynika z sondażu CBOS. W pierwszej trójce rankingu znaleźli się też: były prezydent Aleksander Kwaśniewski (47 proc.) oraz Ryszard Kalisz (45 proc.).","W porównaniu z wynikami z kwietnia o 4 pkt procentowe zmalał odsetek osób deklarujących zaufanie do Bronisława Komorowskiego. Z kolei w maju nie ufa prezydentowi 15 proc. badanych, czyli o 3 pkt proc. więcej niż miesiąc wcześniej. Drugie miejsce w rankingu - z 47-procentowym poziomem zaufania - zajął Aleksander Kwaśniewski, współtwórca projektu Europa Plus. Zaufanie do b. prezydenta w porównaniu z sondażem z kwietnia zmalało o 7 pkt procentowych. Kwaśniewskiemu nie ufa w maju 25 proc. respondentów, czyli o 4 pkt proc. więcej niż w ub. miesiącu. Na trzeciej pozycji znalazł się b. polityk SLD, który niedawno założył stowarzyszenie Dom Wszystkich Polska - Ryszard Kalisz; ufa mu 45 proc. badanych, o 1 pkt proc. mniej niż w kwietniu. Brak zaufania do Kalisza zadeklarowało w maju 20 proc. respondentów (o 4 pkt proc. mniej niż miesiąc temu). Kolejne miejsca w rankingu zaufania zajęli: minister spraw zagranicznych Radosław Sikorski, któremu ufa 40 proc. respondentów (spadek o 3 pkt proc.), szefowi MSZ nie ufa 20 proc. (spadek o 3 pkt proc.); szef SLD Leszek Miller, któremu ufa 34 proc. (spadek o 2 pkt proc.), nie ufa Millerowi 33 proc. (wzrost o 1 pkt proc.). Liderowi SP Zbigniewowi Ziobrze ufa 33 proc. respondentów (spadek o 1 pkt proc.); nie ufa - 37 proc. (bez zmian). Tyle samo ankietowanych - po 33 proc. - ufa prezesowi PiS Jarosławowi Kaczyńskiemu (bez zmian w porównaniu z kwietniem) oraz premierowi Donaldowi Tuskowi (spadek o 1 pkt proc.). Kaczyńskiemu nie ufa 46 proc. (spadek o 4 pkt proc.), Tuskowi - 48 proc. (spadek o 1 pkt proc.). Wiceszefowi PO Grzegorzowi Schetynie ufa 30 proc. badanych (spadek o 5 pkt proc.), nie ufa - 21 proc. (bez zmian). Także marszałek Sejmu Ewa Kopacz cieszy się 30-procentowym zaufaniem (bez zmian); Kopacz nie ufa 38 proc. respondentów (spadek o 4 pkt proc.). Kolejne miejsca zajęli: b. minister sprawiedliwości Jarosław Gowin (PO), któremu ufa 28 proc. ankietowanych (spadek o 3 pkt proc.), nie ufa - 21 proc. (bez zmian); szef PSL, wicepremier Janusz Piechociński z 26-procentowym poziomem zaufania (spadek o 2 pkt proc.) oraz 12-procentowym poziomem nieufności (wzrost o 1 pkt proc.). Na kolejnych pozycjach znaleźli się: marszałek Senatu Bogdan Borusewicz, któremu ufa 21 proc. (spadek o 1 pkt proc.), a nie ufa 10 proc. (spadek o 3 pkt proc.); tyle samo ankietowanych - 21 proc. - ufa w maju ministrowi finansów Jackowi Rostowskiemu (wzrost o 1 pkt proc.), nie ufa Rostowskiemu 22 proc. (spadek o 2 pkt proc.). Dalej uplasowali się: poseł PiS Antoni Macierewicz - 20 proc. zaufania (spadek o 3 pkt proc.), 43 proc. nieufności (wzrost o 1 pkt proc.); lider RP Janusz Palikot - także 20 proc. zaufania (bez zmian), 54 proc. nieufności (spadek o 3 pkt proc.); minister zdrowia Bartosz Arłukowicz - 18 proc. zaufania (spadek o 1 pkt proc.), 28 proc. nieufności (spadek o 6 pkt proc.). Rzecznik PiS Adam Hofman może liczyć na 15 proc. zaufania (wzrost o 1 pkt proc.), nie ufa mu 22 proc. (spadek o 1 pkt proc.). Tyle samo badanych - po 14 proc. - ufa ministrowi sprawiedliwości Markowi Biernackiemu (w kwietniu nie był ujęty w sondażu) oraz ministrowi rolnictwa Stanisławowi Kalembie (bez zmian). Biernackiemu nie ufa - 6 proc. (w kwietniu nie był ujęty w sondażu). Kalembie nie ufa - 8 proc. (bez zmian). Minister transportu Sławomir Nowak może liczyć na 13 proc. zaufania (spadek o 2 pkt proc.), 24 proc. ankietowanych nie ufa mu (wzrost o 1 pkt proc.); z kolei rzecznik RP Andrzej Rozenek cieszy się zaufaniem 12 proc. badanych (wzrost o 3 pkt proc.), 14 proc. nie ufa mu (spadek o 3 pkt proc.). Minister rozwoju regionalnego Elżbiecie Bieńkowskiej ufa 11 proc. respondentów (spadek o 1 pkt proc.), nie ufa Bieńkowskiej 5 proc. badanych (bez zmian). Z kolei minister pracy i polityki społecznej Władysław Kosiniak-Kamysz może liczyć na 8-proc. zaufanie (spadek o 1 pkt proc.), nie ufa mu 6 proc. respondentów (spadek o 1 pkt proc.). Sondaż przeprowadzono w dniach 9-15 maja 2013 roku na liczącej 1101 osób reprezentatywnej próbie losowej dorosłych mieszkańców Polski.","Prezydent Bronisław Komorowski, fot. PAP/Jacek Turczyk",
https://wiadomosci.onet.pl/kraj/kalisz-o-duzym-zainteresowaniu-stowarzyszeniem-dom-wszystkich-polska/zn1tc,Kalisz o dużym zainteresowaniu stowarzyszeniem Dom Wszystkich - Polska,"Poseł Ryszard Kalisz powiedział, że do założonego przez niego stowarzyszenia Dom Wszystkich - Polska napłynęło już dwa tysiące zgłoszeń, a zainteresowanie tą inicjatywą przerosło jego oczekiwania.","- Inicjatywa spotkała się z olbrzymim, dobrym przyjęciem u ludzi w Polsce. Mamy około dwóch tysięcy zgłoszeń: internetowo, mailowo i w inny sposób. Tworzymy bazę danych i grupy zadaniowe - powiedział Kalisz na konferencji prasowej w Lublinie, gdzie przybył na dwa otwarte spotkania. Kalisz w końcu kwietnia poinformował, że złożył do sądu wniosek o zarejestrowanie stowarzyszenia o charakterze obywatelskim, Dom Wszystkich - Polska, które w ramach inicjatywy Europa Plus ma współtworzyć listy w wyborach do Parlamentu Europejskiego. Kalisz poinformował, że stowarzyszenie Dom Wszystkich - Polska utworzyło już oddział w Białymstoku. - Mamy już sprawy dograne na Śląsku, Dolnym Śląsku i w wielu innych miejscach Polski - dodał. Stowarzyszenie jest organizowane dwutorowo - tłumaczył. Będą struktury terenowe, tworzone według okręgów wyborczych do polskiego parlamentu oraz ""struktury zadaniowe, według poszczególnych dziedzin życia obywatelskiego"", takich jak ochrona zdrowia, wymiar sprawiedliwości, kwestie obrony praw człowieka, infrastruktury, socjalne i inne. W przyszłym tygodniu uruchomiona zostanie strona internetowa stowarzyszenia - zapowiedział Kalisz. Kalisz potwierdził zapowiedzi Janusza Palikota, że w środę dojdzie do spotkania liderów Europy Plus, czyli ich obu oraz Aleksandra Kwaśniewskiego i Marka Siwca. - Kilka kwestii trzeba wyjaśnić, dlatego się umówiliśmy - zaznaczył. Dodał, że wyjaśnienia wymaga nazwa, pod jaką mają wspólnie występować, ponieważ funkcjonujące obecnie określenie Europa Plus jest mylące. Jest to bowiem nazwa stowarzyszenia założonego przez Marka Siwca i jego współpracowników. - Nikt spośród nas nie ma wątpliwości, że naszym wspólnym celem powinna być wspólna lista do Parlamentu Europejskiego, ale pod pojęciem ""wspólna"" rozumiem wszystkich, którzy zechcą, bez żadnych wykluczeń, od lewa do centrum - podkreślił Kalisz. Zapytany o rolę Aleksandra Kwaśniewskiego, odpowiedział, że były prezydent - który się na to zgodził - będzie ""superfilarem"", mającym głos decydujący przy układaniu list do Parlamentu Europejskiego. - On będzie decydował, kto jest na pierwszym miejscu, kto na drugim i analizował te wszystkie propozycje, które będą wskazywały filary. Co do tego jest zgoda - powiedział Kalisz.",,
https://wiadomosci.onet.pl/swiat/kwasniewski-i-cox-spotkali-sie-z-wieziona-tymoszenko/r0wzt,Kwaśniewski i Cox spotkali się z więzioną Tymoszenko,Były prezydent Polski Aleksander Kwaśniewski i były szef Parlamentu Europejskiego Pat Cox spotkali się w Charkowie ze skazaną na siedem lat więzienia byłą premier Ukrainy Julią Tymoszenko.,"Obaj politycy od ubiegłego roku obserwują z ramienia PE postępowania sądowe wobec polityków ukraińskiej opozycji. Do spotkania z Tymoszenko doszło w szpitalu w Charkowie na wschodzie Ukrainy, gdzie opozycjonistka jest leczona pod nadzorem służby więziennej. Kwaśniewski i Cox przebywali w szpitalu ponad 2,5 godziny; po spotkaniu z Tymoszenko odjechali, nie rozmawiając z obecnymi na miejscu dziennikarzami. W kwietniu przewodniczący PE Martin Schulz poinformował, że decyzją konferencji przewodniczących PE misja Kwaśniewskiego i Coxa będzie przedłużona co najmniej do września bieżącego roku. Po wysłuchaniu sprawozdania z ich misji konferencja postanowiła, że obaj politycy będą kontynuowali działania na rzecz Tymoszenko. - Będziemy się starać. Nasza praca ma służyć temu, by zlikwidować przeszkody dla podpisania umowy stowarzyszeniowej między UE a Ukrainą na szczycie Partnerstwa Wschodniego w Wilnie w listopadzie - powiedział wówczas Kwaśniewski. Przed zawarciem umowy stowarzyszeniowej UE oczekuje od Ukrainy spełnienia trzech głównych warunków: rozwiązania kwestii wybiórczego stosowania prawa wobec oponentów politycznych, reformy sądownictwa oraz zmian w prawie wyborczym. Julia Tymoszenko odbywa karę więzienia, którą otrzymała za nadużycia przy zawieraniu kontraktów dotyczących handlu gazem z Rosją. W ocenie polityków unijnych skazanie byłej premier było umotywowane politycznie.",,
https://wiadomosci.onet.pl/kraj/gras-przeprasza-kwasniewskiego-i-szyca/bc4fy,Graś przeprasza Kwaśniewskiego i Szyca,"Jeśli Aleksander Kwaśniewski i Borys Szyc poczuli się urażeni, to absolutnie przepraszam - powiedział w programie ""Jeden na jeden"" (TVN24) rzecznik rządu Paweł Graś. Odniósł się w ten sposób do swoich słów wypowiedzianych 17 kwietnia, gdy stwierdził, że Kwaśniewski ""od dawna nie jest politykiem, ale celebrytą"" i że równie dobrze mógłby go zastąpić Borys Szyc.","- Nie sądziłem, że moja wypowiedź tak oburzy i pana prezydenta, i pana Borysa Szyca - podkreślił Graś. Zapewnił, że ""bardzo"" ceni i szanuje ""obu panów"".- Nie chciałem nikogo obrazić i urazić, tylko chciałem zilustrować pewną sytuację. Jeśli poczuli się urażeni, absolutnie przepraszam, bo to nie było moją intencją. Chodziło mi o zilustrowanie sytuacji pana prezydenta i jego relacji z Europą Plus - powiedział rzecznik rządu. - Trochę moje sądy się potwierdziły, bo zbyt wielkiej aktywności pana prezydenta, jeśli chodzi o Europę Plus, nie widać - dodał. Aleksander Kwaśniewski w dzisiejszym wywiadzie dla ""Polska The Times"" skomentował: ""Jeżeli rzecznik rządu mówi o byłym prezydencie per celebryta, to po pierwsze, mówi brzydko. Wychodzi ze swojej roli rzecznika rządu. Pozwala domyślać się, że jest uczestnikiem pewnej grupy propagandowej, która zajmuje się przyklejaniem łatek, co źle o nim świadczy"". Były prezydent zaprzeczył też doniesieniom, jakoby rozważał wycofanie się z patronatu nad Europą Plus, współtworzoną z Januszem Palikotem i Markiem Siwcem. Jednocześnie Kwaśniewski podkreślił, że podjął jeszcze ""zdecydowanej, jasnej decyzji ws. kandydowania do Parlamentu Europejskiego"".","Paweł Graś, fot. Sławomir Kamiński/Agencja Gazeta",
https://wiadomosci.onet.pl/kraj/kwasniewski-jeszcze-za-wczesnie-na-decyzje-ws-pe/0bdhe,Kwaśniewski: jeszcze za wcześnie na decyzję ws. PE,"Ja jako jeden z kilkuset posłów do Parlamentu Europejskiego? Zastanawiam się czy to jest rola dla b. prezydenta - mówi ""Polsce The Times"" Aleksander Kwaśniewski.","B. prezydent pytany, czy będzie kandydował do PE w 2014 r., wskazuje też: ""zresztą, jeśli chodzi o sprawy międzynarodowe, to do końca roku jest niezwykle zajęty misją ukraińską"". Udało się nam już uwolnić b. szefa MON i MSW, ale zostaje sprawa Julii Tymoszenko; w listopadzie ma zostać podpisana historyczna umowa stowarzyszeniowa UE-Ukraina - wylicza. - Wszystko to oznacza konieczność cotygodniowych wyjazdów jak nie do Kijowa, to do Brukseli. Tak więc moje zaangażowanie do końca tego roku w Polsce jest dosyć mocno ograniczone - dodaje Kwaśniewski. Jak wskazuje, są jeszcze względy osobiste - dziś rodzina chce, by ojciec, a może i dziadek był bardziej dyspozycyjny. Przyczyn jest więc dużo, żeby nie było jeszcze zdecydowanej, jasnej decyzji ws. kandydowania do PE - podkreśla b. prezydent. B. prezydent zaprzecza też doniesieniom jakoby rozważał wycofanie się z patronatu nad Europą Plus, współtworzoną z Januszem Palikotem i Markiem Siwcem. To niczym nieuprawnione spekulacje - zaznacza.","Aleksander Kwaśniewski, fot. Mikołaj Kuras / Agencja Gazeta",
https://wiadomosci.onet.pl/kraj/kalisz-nie-mam-na-kogo-glosowac-chce-to-zmienic/9mbzw,"Kalisz: nie mam na kogo głosować, chcę to zmienić","Ryszard Kalisz w ""Kropce nad i"" wyznał, że obecnie nie ma na kogo głosować i ten sam problem ma wielu Polaków. Powołany do życia ruch społeczny Europa Plus oraz stowarzyszenie Dom Wszystkich Polska mają temu zaradzić - deklarował w programie Moniki Olejnik.","Obie inicjatywy, w które zaangażowany jest były poseł SLD, mają stanowić ""wzmocnienie obywateli w partycypacji politycznej"", tłumaczył sens powstania Europy Plus i Wspólnego Domu Polska Ryszard Kalisz. Dziś zaprezentowano logo stowarzyszenia Dom Wszystkich Polska. Symbol autorstwa Anny Kubisz przedstawia dwie dłonie tworzące symbol orła, wyrażające wspólnotę i szacunek dla wszystkich obywateli - mówił w ""Kropce nad i"" Kalisz. Poseł zinterpretował również kolorystykę logo. - Niebieski to pierwiastek męski, a purpurowy reprezentuje pierwiastek żeński - mówił Ryszard Kalisz. Jak tłumaczył, barwy te są ""przyjęte w tradycji oświeceniowej i współczesnej równościowej"". Ryszard Kalisz po raz kolejny oświadczył, że według niego Aleksander Kwaśniewski nie będzie kandydował w wyborach do europarlamentu. Takie pogłoski pojawiają się co jakiś czas w przestrzeni publicznej. Były poseł SLD powiedział, że Aleksander Kwaśniewski podziela jego wizję funkcjonowania w polityce. - Codziennie się widujemy - mówił Kalisz - Ja znam Aleksandra Kwaśniewskiego i nie będzie kandydował - zaznaczył.",Fot. facebook.com/domwszystkichpolska,
https://wiadomosci.onet.pl/kraj/aleksander-kwasniewski-musi-przejsc-operacje/lqcfz,Aleksander Kwaśniewski musi przejść operację,"Aleksander Kwaśniewski z picia alkoholu w Charkowie tłumaczył się problemami z golenią. A teraz ma poważne problemy z nogą. Były prezydent będzie musiał przejść operację łąkotki. Jak mówi w rozmowie z ""Faktem"", to wszystko przez jazdę na nartach.","Dolegliwość, z którą zmaga się Kwaśniewski, była na tyle uciążliwa, że parę dni temu nie pojechał nawet do Wielkopolski na uroczystość nadania jego imienia nowej odmianie tulipanów. Posłał tam żonę, a sam odpoczywał w swojej posiadłości na Mazurach. - Bardzo boli mnie kolano. Na początku maja prawdopodobnie czeka mnie operacja - zdradził były prezydent. - Kontuzji nabawiłem się podczas uprawiania sportu. Głównie narty się do tego przyczyniły - tłumaczy Kwaśniewski, który niemal każdej zimy szusuje w szwajcarskich Alpach. Jego współpracownicy mówią, że były prezydent już od dłuższego czasu jest na bardzo silnych lekach przeciwbólowych. I to one - tłumaczą szefa - były przyczyną kiepskiej formy i sprowokowały oskarżenia o pijaństwo, gdy dwa tygodnie temu Kwaśniewski prezentował nową lewicową inicjatywę Europa Plus. To nie pierwszy zabieg Aleksandra Kwaśniewskiego. Były prezydent - także z powodu nart - przeszedł dwa lata temu operację kręgosłupa, tzw. przepuklinę lędźwiową. Szybko jednak wrócił do zdrowia, bo rehabilitował się w tzw. komorze hiperbarycznej. - Jeszcze w tym samym roku mógł jeździć na nartach - zachwalała w mediach Jolanta Kwaśniewska.",Fot. Tomasz Ozdoba / newspix.pl,
https://wiadomosci.onet.pl/tylko-w-onecie/napieralski-z-sld-jest-podobnie-jak-z-zespolem-weekend/e1yph,Napieralski: z SLD jest podobnie jak z zespołem Weekend,"- Zespół Weekend jest absolutnym odkryciem ostatniego sezonu. Choć nie był i nie jest ulubieńcem branży muzycznej, podbił serca Polaków. Z SLD jest podobnie - twierdzi w rozmowie z Onetem Grzegorz Napieralski.","Napieralski odniósł się do informacji, że zespół Weekend, znany z hitu ""Ona tańczy dla mnie"" ma uświetnić majowy piknik SLD. Jego zdaniem, formacja i jego ugrupowanie mają ze sobą coś wspólnego. Jak wyjaśnia polityk, SLD nie jest ""pupilkiem wpływowych elit"". - Ale wierzę, że równie skutecznie przekonamy do siebie ludzi i w czasie wyborów okaże się, że ""Są nas miliony"" - dodaje, nawiązując do swojej słynnej piosenki wyborczej. Napieralski skomentował także doniesienia o tym, że Aleksander Kwaśniewski wystąpił publicznie pod wpływem alkoholu. - Były prezydent musi pamiętać, że po powrocie do politycznej gry każdy jego krok będzie jeszcze uważniej śledzony. Każdemu występowi publicznemu media i opinia publiczna z jeszcze większą uwagę będą się przyglądać - powiedział.","Grzegorz Napieralski, fot. Paweł Małecki / Agencja Gazeta",
https://wiadomosci.onet.pl/kraj/kwasniewski-przedstawia-plan-i-krytykuje-sld/qx3k5,Kwaśniewski przedstawia plan i krytykuje SLD,"Aleksander Kwaśniewski przyznał w ""Kropce nad i"" w TVN24, że jego głównym zadaniem jest dziś zjednoczenie środowisk lewicowych. Podkreślił również, że z ostatnich wypowiedzi premiera wyraźnie wynika, że boi się Europy Plus.","- Nie widzę interesu ze strony centrolewicy, żeby zniszczyć Palikota. W nim ciągle tkwi potencjał. Jeżeli wyciągnie wnioski z porażek - zaznaczył były prezydent. Kwaśniewski skrytykował Sojusz za politykę personalną. Niedawno z partii został wyrzucony Ryszard Kalisz. - SLD wypłukuje ludzi, którzy byli z tą formacją związani. SLD jest przeciwna budowaniu szerszej formuły na lewicy. 10-12 proc. w wyborach to szczyt ich marzeń. To błąd - podkreślił polityk. - Wyborcy palikota i SLD sobie wzajemnie krzywdy nie czynią. Gdyby udało się znaleźć wspólną formułę, ciągle namawiam do tego SLD, to byłoby to z korzyścią. Sztandarów może być dużo, ale kierunek wspólny. SLD bardzo poważnie liczy na możliwość koalicji z PO. Ta nadzieja bardzo usztywnia - ocenił Kwaśniewski. - Z wypowiedzi Donalda Tuska wprost wynika, że boi się Europy Plus - dodał. Były prezydent wypowiedział się również na temat dzisiejszego zdymisjonowania Jarosława Gowina z funkcji ministra sprawiedliwości. - Dla obu tych panów miejsca w jednym rządzie nie ma. Czy jest w jednej partii? Zobaczymy. Ich drogi się rozeszły. Mają inne poglądy, wyobrażenia i inne ambicje - skomentował polityk. Kwaśniewski odpowiedział także na zarzuty o pijaństwo. Jego zachowanie na konferencji prasowej Europy Plus wzbudziło lawinę komentarzy sugerujących wpływ alkoholu. - Nie będę bronił mojego wyglądu. Nie wycofuje się z żadnego zdania, które wtedy powiedziałem. Jednoczenie lewicy to męczące zajęcie - stwierdził polityk. - Gdybym był idealny, to byłbym dziś w gronie świętych - dodał. Polityk powiedział również, że nie podjął jeszcze decyzji w sprawie startu w wyborach do europarlamentu. - Nie wykluczam udziału w wyborach. Decyzję pozostawiam otwartą - zapowiedział i zaznaczył, że sukces byłby prawie pewny.","Aleksander Kwaśniewski, fot. Mikolaj Kuras / Agencja gazeta",
https://wiadomosci.onet.pl/kraj/nowa-inicjatywa-ryszarda-kalisza-dom-wszystkich-polska/f0jv2,"Nowa inicjatywa Ryszarda Kalisza. ""Dom Wszystkich: Polska""","- Dziś jest niezwykły dzień. Postanowiliśmy otworzyć inicjatywę obywatelską na rzecz podmiotowości społeczeństwa w Polsce - mówił na konferencji prasowej Ryszard Kalisz. Były polityk SLD poinformował też, że inicjatywa, jaką założył, będzie nosiła nazwę ""Dom Wszystkich: Polska"". Podczas wystąpienia b. polityka SLD wybuchła awantura, jeden z mężczyzn krzyczał, że ""Polską rządzą frajerzy"".","- Nie może być tak, żeby obywatele byli traktowani przedmiotowo. Rzeczpospolita to dobro wspólne wszystkich obywateli. Kilkaset osób w Polsce chce być podmiotem. Chcą, by liczono się z ich zdaniem. Chcą mieć na kogo głosować. Są za wolnością gospodarczą - kontynuował Kalisz. - Nie może być tak, że podejmuje się decyzję z powodu pozytywnej szajby kogoś, nie może być także, że władza tworzy przepisy, które są trudne do zastosowania w praktyce. I nie może być tak, że obywatele będą straszeni bez powodu. To nie jest metoda na działalność obywatelską - mówił Kalisz. - ""Dom Wszystkich: Polska"" - to będzie nazwa stowarzyszenia. Od razu państwu powiem, że hasło to zostało wymyślone kiedyś przez Aleksandra Kwaśniewskiego z moją pomocą - dodał były polityk SLD. Odnosząc się do wyborów do Parlamentu Europejskiego, Kalisz przekonywał, że obywatelska lista do PE powinna być tworzona przez siły lokujące się na lewicy i w centrum. Za filary inicjatywy Europa Plus Kalisz uznał - obok tworzonego przez siebie stowarzyszenia - Ruch Palikota oraz Socjaldemokrację Polską. Kolejnym takim filarem - mówił - może stać się Stronnictwo Demokratyczne. Za ""niezbędne"" Kalisz uznał zaangażowanie SLD w tworzenie listy obywatelskiej do PE. ""Wykluczenie mnie było bezpodstawne"" Kalisz, który niedawno został wyrzucony z SLD za pracę ""na rzecz innego ugrupowania politycznego"" powiedział dzisiaj na antenie TVN24, że wykluczenie go z partii było ""bezpodstawne"", ale ""nie płakał"" z tego powodu. - Wykluczenie nastąpiło tylko dlatego, że Aleksander Kwaśniewski mnie wymienił podczas konferencji ""Europy Plus"", a jeden z członków sądu partyjnego zapytał: ""czy jesteś z Kwaśniewskim, czy z SLD?"". To tak jakby trzeba było wybierać między mamą a tatą albo między redaktorem Kuźniarem i redaktorem Żebrowskim - stwierdził Kalisz. - Powiedziałem więc: wykluczajcie mnie - dodał.","Ryszard Kalisz, fot. PAP/Jakub Kamiński",
https://wiadomosci.onet.pl/kraj/tusk-kwasniewski-ws-inwestycji-acronu-dostal-jednoznaczna-informacje/jxcpx,Tusk: Kwaśniewski ws. inwestycji Acronu dostał jednoznaczną informację,"Aleksander Kwaśniewski, gdy promował inwestycję Acronu w Azoty Tarnów, dostał jednoznaczną informację, że rząd podjął działania w celu ochrony przemysłu chemicznego przed inwestycjami uznanymi za niesprzyjające polskiemu interesowi - mówił premier Donald Tusk.","- Słyszę czasami z ust polityków lewicy, którzy współpracują z Kwaśniewskim takie sugestie, że rząd był zainteresowany tą inwestycją (sprzedażą Azotów rosyjskiemu koncernowi - PAP), mimo że fakty są tutaj absolutnie jednoznaczne - podkreślił szef rządu na konferencji prasowej. Premier był pytany czy politycy, którzy odchodzą ze swoich funkcji, jak np. Kwaśniewski, powinni się angażować w biznes. - Cokolwiek powiem, potem interpretujecie, że to jest jakiś atak, albo polityczna konkurencja - odpowiedział premier. Jak zaznaczył, niepokoją go w tej sprawie ""niestosowne zachowania i wypowiedzi"" współpracowników Aleksandra Kwaśniewskiego. - Rozumiem, że wszyscy oni czują, że sytuacja jest taka dość niestosowna, ale nie powinni moim zdaniem używać kłamstw, nie powinni, mówiąc krótko, odwracać kota ogonem - wskazał Tusk. - Polski rząd podjął działania, które miały na celu ochronę polskiego przemysłu chemicznego przed inwestycjami, które ocenialiśmy jako niesprzyjające polskiemu interesowi. Taką jednoznaczną informację otrzymał Kwaśniewski, wtedy kiedy promował tę inwestycję - podkreślił szef rządu. W weekend ""Newsweek"" poinformował, że Kwaśniewski wraz z grupą swoich współpracowników lobbował na rzecz rosyjskiego producenta nawozów Acronu. Koncern ten w czerwcu 2012 r. złożył wezwanie na zakup 66 proc. Azotów Tarnów. Właścicielem Acronu - napisał ""Newsweek"" - jest Wiaczesław Kantor, oligarcha i filantrop, którego Kwaśniewski zna od dawna. W oświadczeniu przekazanym we wtorek PAP były prezydent napisał, że informację o pojawieniu się poważnego inwestora dla Azotów Tarnów przekazał szefowi Rady Gospodarczej przy premierze Janowi K. Bieleckiemu i - przy innej okazji - samemu premierowi. Jak podkreślił, na tym jego działania w tej sprawie się zakończyły. Dodał, że z rosyjską spółką nie wiązały go żadne kontrakty doradcze, ani konsultacyjne oraz że nie otrzymywał od spółki żadnego wynagrodzenia. Premier przyznał wczoraj, że o zainteresowaniu Acronu Azotami informował go Kwaśniewski. Szef rządu mówił, że przekazał b. prezydentowi, iż promocja inwestycji rosyjskiej w tej konkretnej sprawie jest wbrew naszym narodowym interesom.","Premier Donald Tusk, fot. Paweł Supernak/PAP",
https://wiadomosci.onet.pl/kraj/pis-wnioskuje-o-informacje-premiera-ws-azotow/91e4h,PiS wnioskuje o informację premiera ws. Azotów,"Klub PiS złożył wniosek, by na najbliższym posiedzeniu Sejmu (w dniach 8-10 maja) premier Donald Tusk przedstawił informację nt. przejmowania Azotów Tarnów ""przez rosyjski kapitał i na temat lobbingu w tej sprawie"" - poinformował szef klubu PiS Mariusz Błaszczak.","- Smutne jest to, że w tę sprawę zamieszany jest były prezydent Rzeczypospolitej Aleksander Kwaśniewski - powiedział Błaszczak na konferencji prasowej. Dodał, że wtorkowe oświadczenie Kwaśniewskiego można odczytać tak, że przyznaje on, że rozmawiał z premierem Donaldem Tuskiem oraz z Janem K. Bieleckim na ten temat. - Smutne jest to, że obecnie rządzący, premier Donald Tusk, po cichu, za plecami, oddają Azoty Rosjanom, a więc narażają interesy Rzeczypospolitej Polskiej na szwank - powiedział Błaszczak. - I wskazujemy na to, że gołym okiem widać zmianę postawy polskich władz, a więc pytanie do Donalda Tuska, dlaczego ta zmiana nastąpiła? - pytał. O zmieniającej się strategii państwa polskiego ws. Azotów mówił także poseł PiS Zbigniew Kuźmiuk. - Skoro w lipcu poprzedniego roku mówiono, że Rosjanie próbują wrogo przejąć tarnowskie Azoty, to co się zmieniło teraz, skoro jest otwartość na kupowanie akcji, kolejnych akcji już skonsolidowanego podmiotu przez Rosjan? - dociekał poseł. Błaszczak podkreślał z kolei, że Azoty zużywają 1/5 gazu, który jest wykorzystywany w Polsce. - A więc pogłębianie uzależnienia od Rosjan poprzez sprzedaż Azotów, poprzez przejęcie kontroli nad Azotami przez Rosjan powoduje, że zamiast wyeliminować monopol rosyjski na dostawę gazu, to ten monopol się pogłębia, staje pod znakiem zapytania wykorzystanie gazu łupkowego, sprawa zróżnicowania dostaw surowców energetycznych do naszego kraju - mówił. Jak zaznaczył, o tym, że monopol rosyjski na dostawy gazu jest groźny, przekonali się Ukraińcy w 2009 roku. - Wówczas Putin zakręcił kurek z gazem dostarczanym na Ukrainę z przyczyn politycznych - przypomniał polityk PiS. Według niego władze Rosji ""traktują dostawy gazu jako oręż w walce politycznej"". ""Tego powinniśmy być świadomi my wszyscy, a przede wszystkim szef polskiego rządu oraz były prezydent Rzeczypospolitej. Skoro tak nie jest, oczekujemy, że premier Donald Tusk przedstawi informację w tej sprawie na najbliższym posiedzeniu Sejmu"" - konkludował. W weekend ""Newsweek"" napisał, że Kwaśniewski wraz z grupą swoich współpracowników lobbował na rzecz rosyjskiego producenta nawozów Acronu, który złożył w ub. roku wezwanie na zakup ponad 60 proc. akcji Azotów Tarnów. Właścicielem Acronu - napisał ""Newsweek"" - jest Wiaczesław Kantor, oligarcha i filantrop, którego Kwaśniewski zna od dawna. Sprawa jest delikatna, bo - zdaniem rządu - transakcja mogłaby stanowić zagrożenie bezpieczeństwa energetycznego kraju - napisał tygodnik. Sam Kwaśniewski we wtorkowym oświadczeniu napisał, że informację o pojawieniu się poważnego inwestora dla Azotów Tarnów przekazał szefowi Rady Gospodarczej przy premierze Janowi K. Bieleckiemu i - przy innej okazji - premierowi Donaldowi Tuskowi. Na tym - jak podkreślił - jego działania w tej sprawie się zakończyły. Azoty Tarnów to największa w Polsce firma chemiczna, notowana na giełdzie. Zamiary koncernu Acron dotyczące zakupu udziałów Azotów Tarnów przyspieszyły konsolidację spółek Wielkiej Syntezy Chemicznej. Grupa Acron, za pośrednictwem Norica Holding, wezwała w połowie maja ub.r. do sprzedaży akcji ZA Tarnów. W wyniku tego wezwania chciała osiągnąć 66 proc. głosów na Walnym Zgromadzeniu Akcjonariuszy. Zarząd Azotów ocenił to wezwanie negatywnie i zwrócił się do akcjonariuszy, by na nie nie odpowiadali. Skarb Państwa wystąpił natomiast z pomysłem fuzji Tarnowa z Zakładami Azotowymi Puławy. Jak określił to później wiceminister skarbu Rafał Baniak, wezwanie Acronu było ""katalizatorem"" dla takiej aktywności Skarbu Państwa w tym procesie. Tarnów w połowie lipca ub.r. wezwał do sprzedaży akcji Puław i zaczął je skupować. Tymczasem Dom Maklerski BZ WBK, który pośredniczył w wezwaniu Acronu poinformował, że Rosjanie zdecydowali się kupić te akcje Tarnowa na które złożono zapisy. Oznacza to, że Acron stał się właścicielem kilkunastu procent akcji spółki, nie 66 proc. jak początkowo planował. Ówczesny minister skarbu Mikołaj Budzanowski oceniał wtedy, że jeśli dojdzie do fuzji ZA Tarnów z Puławami, to akcjonariat Acronu się rozwodni i w jego ocenie spadnie znacznie poniżej 10 proc. Pod koniec września ZA Puławy i Grupa Azoty podpisały porozumienie określające zasady konsolidacji obu spółek w ramach wspólnej grupy kapitałowej, a w listopadzie zawarły umowę określającą zasady współpracy w ramach konsolidacji. W styczniu na ich połączenie zgodziła się Komisja Europejska. Sama fuzja nie została jeszcze sfinalizowana. W ubiegłym tygodniu resort skarbu poinformował, że Skarb Państwa zdecydował się na sprzedaż pakietu 12,13 proc. akcji zakładów w Tarnowie. Akcje zostały zaoferowane inwestorom długoterminowym, wśród których jest EBOiR. EBOiR poinformował, że odkupił od Skarbu Państwa pakiet akcji Grupy Azoty, dający mu 5,75 proc. akcji tej spółki. Dodatkowo EBOiR zobowiązał się, że nie sprzeda akcji spółki przez najbliższe 12 miesięcy oraz udzielił Skarbowi Państwa prawa pierwszeństwa nabycia akcji spółki. Obecnie do Skarbu Państwa należy ok. 45 proc. udziałów w ZA Tarnów, a ok. 15 proc. ma holding Norica. Pozostałe udziały należą m.in. do funduszy emerytalnych.",,
https://wiadomosci.onet.pl/kraj/a-kwasniewski-o-rozmowach-ws-inwestora-dla-azotow-tarnow/prc44,A. Kwaśniewski o rozmowach ws. inwestora dla Azotów Tarnów,"Były prezydent Aleksander Kwaśniewski poinformował, że informację o pojawieniu się poważnego inwestora branżowego dla Azotów Tarnów przekazał podczas rozmowy z przewodniczącym Rady Gospodarczej przy premierze Janie K. Bieleckim oraz - przy innej okazji - z premierem Donaldem Tuskiem.","W oświadczeniu były prezydent napisał, że ""nie prowadził żadnych rozmów z Ministerstwem Skarbu Państwa, zaś w szczególności nie rozmawiał na ten temat z ministrem Mikołajem Budzanowskim czy jego zastępcami"". W weekend ""Newsweek"" poinformował, że Kwaśniewski wraz z grupą swoich współpracowników lobbował na rzecz rosyjskiego producenta nawozów Acronu. Koncern ten w czerwcu 2012 r. złożył wezwanie na zakup 66 proc. Azotów Tarnów. Właścicielem Acronu - napisał ""Newsweek"" - jest Wiaczesław Kantor, oligarcha i filantrop, którego Kwaśniewski zna od dawna. Sprawa jest delikatna, bo - zdaniem rządu - transakcja mogłaby stanowić zagrożenie bezpieczeństwa energetycznego kraju - napisał tygodnik. Kwaśniewski podkreślił w oświadczeniu, że nie wiązały go ""z Acronem SA czy jego spółkami zależnymi żadne kontrakty doradcze/konsultacyjne"" i że nie otrzymywał ""od spółki Acron SA żadnego wynagrodzenia"". Poinformował, że Wiaczesława Kantora poznał w roku 2004 r. ""w związku z jego działalnością jako Przewodniczącego Europejskiego Kongresu Żydów, organizacji skupiającej wszystkie Gminy Żydowskie w Europie"". ""Nasza współpraca przez te lata dotyczyła problematyki społecznej, historycznej i pojednania, razem stworzyliśmy udanie funkcjonującą organizację pozarządową z siedzibą w Brukseli - Europejską Radę Pojednania i Tolerancji"" - napisał b. prezydent. Kwaśniewski poinformował, że na początku 2012 r. Wiaczesław Kantor zapytał go ""jaki jest klimat inwestycyjny w Polsce, szczególnie wobec inwestorów z Rosji - Acron zainteresował się bowiem informacjami Ministerstwa Skarbu Państwa RP o poszukiwaniu inwestora dla polskich zakładów chemicznych"". B. prezydent napisał, że ""nie mógł kompetentnie odpowiedzieć na to pytanie"" i dlatego ""biorąc pod uwagę znaczenie transakcji, oraz mając świadomość szczególnej wrażliwość Polski na inwestycje rosyjskie, postanowił skonsultować sprawę z właściwymi osobami w polskim rządzie"". Stąd - oświadczył Kwaśniewski - ""informację o pojawieniu się poważnego inwestora branżowego dla Azotów Tarnów"" przekazał w rozmowie z Bieleckim i - przy innej okazji - z premierem Tuskiem. Na tym - podkreślił b. prezydent - jego działania w tej sprawie się zakończyły, nie prowadził żadnych rozmów z MSP, ani z ówczesnym szefem resortu ministrem Budzanowskim, ani z jego zastępcami. ""Przypominam również, że cały proces związany z wezwaniem na zakup 66 proc. akcji Azotów Tarnów przez Acron prowadzony był w sposób w najwyższym stopniu transparentny - za pośrednictwem Publicznego Wezwania na Sprzedaż Akcji na rynku kapitałowym. W tym trybie dla uczestników rynku jawne były wszystkie elementy transakcji - nazwa oferenta, zaoferowana cena, gwarancje, plany inwestycyjne itp. Oferta była na bieżąco analizowana i komentowana w mediach branżowych i politycznych"" - napisał Kwaśniewski. B. prezydent zaznaczył, że Azoty Tarnów są spółką publiczną, notowaną na giełdzie w Warszawie, sprywatyzowane zostały wiele lat temu i nie znajdują się na żadnej liście przedsiębiorstw istotnych z punktu widzenia bezpieczeństwa energetycznego państwa. Dodał, że w 2012 r. Skarb Państwa miał w tej spółce mniejszościowe udziały (32 proc. akcji) i ""od wielu lat bezskutecznie poszukiwał inwestora strategicznego dla spółek nawozowych"". Według Kwaśniewskiego, w dokumentach rządowych: Planie Prywatyzacji na lata 2012-2013 i strategii prywatyzacyjnej resortu skarbu ""zapisano intencję całkowitego wyjścia Skarbu Państwa z akcjonariatu Azotów Tarnów SA, tj. sprzedaży udziałów będących w posiadaniu Skarbu Państwa inwestorom prywatnym"". Kwaśniewski stwierdził, że ""wola sprzedaży tych akcji była wielokrotnie podkreślana publicznymi wypowiedziami przedstawicieli Skarbu Państwa (m.in. wiceministrowie MSP Rafał Baniak i Paweł Tamborski), wzywającymi do zgłaszania się inwestorów po zakup akcji Azotów Tarnów SA"". Acron SA - podkreślił b. prezydent - ""jest przedsiębiorstwa notowanym na giełdzie w Moskwie i Londynie; jest firmą o rosyjskich korzeniach, ale dzisiaj o globalnym zasięgu, która tylko 19 proc. swojej produkcji sprzedaje w Rosji"". Koncern ten - zaznaczył Kwaśniewski - ""posiada zakłady i centra logistyczne w Rosji, Chinach i Estonii, trzy porty na Morzu Bałtyckim, duże kopalnie surowców w Rosji i Kanadzie"". Kwaśniewski stwierdził, że ""po tym doświadczeniu jeszcze trudniej byłoby mu dzisiaj odpowiedzieć na pytanie - zadawane mu często na konferencjach międzynarodowych - jaki jest rzeczywisty klimat inwestycyjny w Polsce"". ""Mam jednocześnie dodatkowe wątpliwości - jaką realną wartość mają Plany Prywatyzacyjne i inne dokumenty strategiczne polskiego rządu oraz czy Polska rzeczywiście spełnia zasady zachowania uczciwej konkurencji i równego traktowania wszystkich podmiotów gospodarczych"" - napisał b. prezydent. Według niego, ""otwartym także pozostaje pytanie, czy w przyszłości nie powtórzy się w przypadku Azotów Tarnów casus LOT-u, polskich stoczni, hut stali czy też innych branż polskiego przemysłu, wystawionych na konkurencję światową i bezskutecznie poszukujących inwestora z zagranicy"". Azoty Tarnów to największa w Polsce firma chemiczna, notowana na giełdzie. Przedstawiając na początku kwietnia w Senacie informację o prywatyzacji i konsolidacji przemysłu chemicznego w Polsce, wiceminister skarbu Rafał Baniak poinformował m.in. że na skutek wezwania na prawie 65 proc. akcji Azotów Tarnów, które w 2012 r. ogłosiła spółka Norica należąca do rosyjskiej grupy Acron, przyspieszone zostały działania konsolidacyjne sektora przemysłu chemicznego. Zarząd Azotów ocenił to wezwanie negatywnie i wezwał akcjonariuszy, aby na nie nie odpowiadali. Natomiast Skarb Państwa wystąpił z pomysłem zrealizowanej później fuzji Tarnowa z Zakładami Azotowymi Puławy. Jak to określił Baniak, wezwanie Acronu było ""katalizatorem"" dla takiej, a nie innej aktywności Skarbu Państwa w tym procesie. Wiceminister podkreślał, że dotychczas polskie spółki chemiczne były podmiotami małymi i nie miały na rynku szans w konfrontacji z dużymi firmami. Jak dodał, w wyniku działań w latach 2010-2013 - czyli konsolidacji zakładów w Tarnowie, Puławach, Policach, Kozienicach i Kędzierzynie-Koźlu - w sektorze doszło do utworzenia grupy kapitałowej, ""znaczącej na skalę polską i nie tylko"". Baniak podkreślał też, że dzisiejsze zapisy statutowe dobrze chronią grupę, powstającą wokół Azotów Tarnów, przed wrogim przejęciem. Poinformował też, że w wyniku wymiany akcji Puław i Tarnowa pod koniec stycznia Skarb Państwa posiada łącznie nieco ponad 45 proc. akcji w kapitale zakładowym Azotów Tarnów. Wiceminister skarbu poinformował wówczas, że ""w zawiązku z przekroczeniem progu 33 proc. udziału w Tarnowie Skarb Państwa ma ustawowy obowiązek, by w terminie trzech miesięcy od jego przekroczenia zejść poniżej progu 33 proc. lub ogłosić wezwanie następcze do progu 66 proc. Skarb Państwa ten obowiązek zrealizuje w określonym ustawowo terminie"". W ubiegły czwartek resort skarbu poinformował, że Skarb Państwa zdecydował się na sprzedaż pakietu 12,13 proc. akcji Zakładów Azotowych w Tarnowie Mościcach. Akcje zostały zaoferowane inwestorom długoterminowym, wśród których był Europejski Bank Odbudowy i Rozwoju. EBOiR poinformował z kolei, że odkupił od Skarbu Państwa pakiet akcji Grupy Azoty, dający mu 5,75 proc. akcji tej spółki. Wartość pakietu akcji objętego przez EBOiR wynosi 296,4 mln zł. Dodatkowo - poinformowało MSP - EBOiR zobowiązał się do niesprzedawania akcji spółki przez najbliższe 12 miesięcy oraz udzielił Skarbowi Państwa prawo pierwszeństwa nabycia akcji spółki. Resort zaznaczył, że Skarb Państwa zamierza pozostać długoterminowym, znaczącym akcjonariuszem wspierającym jej obecną strategię.",Fot. Przemek Wierzchowski / Agencja Gazeta,
https://wiadomosci.onet.pl/tylko-w-onecie/sonda-onetu-polacy-szanuja-generala-jaruzelskiego/egysh,Sonda Onetu: Polacy szanują generała Jaruzelskiego,"Gen. Wojciech Jaruzelski jest tym z prezydentów III RP, którego Polacy darzą największym szacunkiem - tak przynajmniej wynika z sondy przeprowadzonej wśród użytkowników Onetu. Na pierwszego prezydenta po '89 roku, wybranego jeszcze przez Zgromadzenie Narodowe, zagłosowało 41 proc. ankietowanych. Czy ten wynik może zaskakiwać? Zdaniem prof. Antoniego Dudka, nie.","- Stosunek do Jaruzelskiego to jeden z barometrów stanu polskiej demokracji, z którą najwyraźniej nie jest dobrze - mówi nam historyk specjalizujący się w historii III RP. - Wyniki sondy wcale mnie nie zaskakują - dodaje. O co chodzi? O badanie, które przeprowadziliśmy wśród użytkowników Onetu kilka dni temu. Przy okazji zapowiedzi o zaproszeniu gen. Jaruzelskiego i pozostałych prezydentów III RP na Kongres Lewicy zapytaliśmy naszych użytkowników, którego z nich darzą największym szacunkiem. Zdecydowanym zwycięzcą został gen. Wojciech Jaruzelski. Były szef WRON, funkcję prezydenta pełnił tylko przez kilka miesięcy w 1989 roku. W przeciwieństwie do pozostałych prezydentów po '89, nie został wybrany w powszechnych wyborach, ale przez Zgromadzenie Narodowe, czyli połączone izby Sejmu i Senatu. W sondzie przeprowadzonej na naszych stronach gen. Jaruzelski zdobył dokładnie 4409 głosów, czyli 41 proc. wszystkich ankietowanych. - Z różnych badań socjologicznych przeprowadzanych w Polsce od lat wynika, że od 30 do 50 proc. badanych opowiada się za tzw. rządami silnej ręki i nie uważa demokracji za optymalny ustrój polityczny - tłumaczy Onetowi prof. Dudek. - Dlaczego zatem nie mieliby obdarzać szacunkiem ostatniego komunistycznego dyktatora, tym bardziej, że jego reżim - na tle poprzedników (Bierut, Gomułka) czy innych dyktatur był relatywnie łagodny? - pyta historyk. Na podobne kwestie wskazują użytkownicy Onetu. ""To, co zrobił W. Jaruzelski, dzisiaj żaden (polityk - red.), by się nie odważył wziąć na swoje ramiona i żyć z tym do śmierci"" - pisze jeden z nich. Na forum pojawiają się też głosy, że gen. Jaruzelski ""nigdy nie pogodził się z system narzuconym"" Polsce przez ZSRR i ""kombinował"", by go ""wyeliminować z Polski"". Część użytkowników przypomina jednak, że gen. Jaruzelski nadal jest oskarżony ws. Grudnia '70, a także ciąży na nim odpowiedzialność za wprowadzenie stanu wojennego. ""Nie mam słów, by opisać, jak gardzę tym zdrajcą. Nie mam słów na opieszałość sądów w Wolnej. Tyle lat nie potrafią go osądzić"" - czytamy. Przypomnijmy. Na gen. Jaruzelskim wciąż ciążą oskarżenia o ""kierowanie związkiem przestępczym o charakterze zbrojnym"", który miał przygotować stan wojenny. Zarzuca mu się również, że podżegał członków Rady Państwa do przekroczenia uprawnień i złamania Konstytucji PRL podczas głosowania nad jego wprowadzeniem. Generał od lat uważa, że jest niewinny, a decyzja o wprowadzeniu stanu wojennego była podyktowana chęcią zablokowania wejścia rosyjskich wojsk do Polski. W naszej sondzie na drugim miejscu, z blisko o połowę mniejszym poparciem, uplasował się Aleksander Kwaśniewski. Na prezydenta, który pełnił tę funkcję przez dwie kadencje, zagłosowało 2372 ankietowanych (22 proc.). Tuż za nim uplasował się Lech Kaczyński - głos oddało na niego 2309 użytkowników (21 proc.). Zdecydowanie mniejszym szacunkiem cieszą się obecny prezydent Bronisław Komorowski (1191 głosów i 11 proc.) i Lech Wałęsa (509 głosów i 5 proc.) W sondzie wzięło udział 10790 użytkowników.","Gen. Wojciech Jaruzelski, fot. Wojciech Olkuśnik / Agencja Gazeta",
https://wiadomosci.onet.pl/kraj/kwasniewski-lobbowal-na-rzecz-rosjan-newsweek-ujawnia/m35p1,"Kwaśniewski lobbował na rzecz Rosjan? ""Newsweek"" ujawnia","Aleksander Kwaśniewski wraz z grupą swoich współpracowników lobbował na rzecz Acronu, czyli rosyjskiego producenta nawozów próbującego przejąć kontrolę nad polską Grupą Azoty - wynika z ustaleń ""Newsweeka"". Gazeta podkreśla, że sprawa jest delikatna, bo zdaniem rządu transakcja mogłaby stanowić zagrożenie bezpieczeństwa energetycznego kraju.","Jak czytamy w tekście Michała Krzymowskiego, Kwaśniewski zna od dawna właściciela Acronu Wiaczesława Kantora, oligarchę i filantropa. - Pan Kantor pytał nas, czy w Polsce byłby dobry klimat dla takiej transakcji. Powiedzieliśmy mu, że tak, naszym zdaniem atmosfera powinna być dobra - przyznaje w rozmowie z ""Newsweekiem"" Ireneusz Bil, jeden z najbliższych współpracowników byłego prezydenta i dyrektor jego fundacji Amicus Europae. Przyznaje także, że Kwaśniewski i jego współpracownicy prowadzili w tej sprawie rozmowy. - Spotykaliśmy się z politykami pochodzącymi z regionów, w których znajdują się zakłady azotowe. Były to osoby z różnych opcji: z lewicy, z Platformy. Prezydent pewnie też odbywał w tej sprawie jakieś spotkania, ale nie znam szczegółów - mówi ""Newsweekowi"". Sprawa sprzedaży Azotów Acronowi jest wyjątkowo delikatna, ponieważ wykorzystują one 20 proc. gazu ziemnego zużywanego rocznie w Polsce. Dziś głównym dostawcą tego paliwa są Rosjanie, ale rząd walczy o dywersyfikację źródeł. W dalszej kolejności konieczne będzie znalezienie nabywców. ""Czy Azoty przejęte przez Rosjan byłyby skłonne zrezygnować z paliwa Gazpromu i przestawić się na polski gaz łupkowy? Może tak, a może nie"" - zastanawia się ""Newsweek"".","Aleksander Kwaśniewski, fot. Mikołaj Kuras / Agencja Gazeta",
https://wiadomosci.onet.pl/swiat/wladze-ukrainy-zadowolone-z-przedluzenia-misji-kwasniewskiego-opozycja-ma-obawy/k28d8,"Władze Ukrainy zadowolone z przedłużenia misji Kwaśniewskiego, opozycja ma obawy","Władze Ukrainy pozytywnie przyjęły w czwartek decyzję o przedłużeniu misji obserwacyjnej b. prezydenta Polski Aleksandra Kwaśniewskiego i b. szefa Parlamentu Europejskiego Pata Coxa w ich kraju. Przedstawiciele opozycji ostrzegli, że misja może być wykorzystana wbrew zamiarom jej uczestników.","Minister spraw zagranicznych Leonid Kożara ocenił, że Kwaśniewski i Cox, którzy działają z ramienia Parlamentu Europejskiego, odgrywają ważną rolę w komunikacji między UE a władzami w Kijowie, oczekującymi na rychłe podpisanie umowy stowarzyszeniowej z UE. - Działalność tej misji ma dla nas wielkie znaczenie - powiedział. Adwokat przebywającej w więzieniu b. premier Julii Tymoszenko, a zarazem b. deputowany jej partii Batkiwszczyna Serhij Własenko obawia się tymczasem, że ""ukraiński reżim może zechcieć wykorzystać misję jako przykrywkę dla ukrycia swoich realnych działań"". Zdaniem Własenki przedłużenie misji świadczy, że unijni politycy chcą pomóc Ukrainie w realizacji zaleceń UE, jednak władze ukraińskie nie chcą tych zaleceń wykonywać. Obrońca Tymoszenko zaznaczył, że choć Kwaśniewski i Cox odnieśli sukces m.in. w sprawie ułaskawienia opozycjonisty, b. szefa MSW Jurija Łucenki, to jego klientka do dziś pozostaje w więzieniu. - Wiktor Janukowycz ma wszystkie możliwości, by rozwiązać problemy dotyczące politycznych represji wobec oponentów, lecz misja PE dobija się do tych zamkniętych drzwi prawie od roku i w kwestii Tymoszenko niczego nie udało się jej zrobić. Głównym celem tej misji było (…) pomóc Ukrainie w rozwiązaniu problemu politycznie umotywowanego stosowania prawa wobec Julii Tymoszenko - powiedział Własenko. Przewodniczący PE Martin Schulz poinformował w czwartek, że decyzją konferencji przewodniczących PE misja Kwaśniewskiego i Coxa będzie przedłużona co najmniej do września. Po wysłuchaniu ich sprawozdania z obserwacji postępowań sądowych wobec ukraińskich opozycjonistów konferencja postanowiła, że obaj politycy będą teraz kontynuowali działania na rzecz Tymoszenko. - Będziemy się starać. Nasza praca ma służyć temu, by zlikwidować przeszkody dla podpisania umowy stowarzyszeniowej między UE a Ukrainą na szczycie Partnerstwa Wschodniego w Wilnie w listopadzie - powiedział Kwaśniewski.",,
https://wiadomosci.onet.pl/swiat/starania-o-leczenie-jurija-lucenki-w-polsce/lm02e,Starania o leczenie Jurija Łucenki w Polsce,"Polskie władze zaprosiły ułaskawionego niedawno polityka ukraińskiej opozycji Jurija Łucenkę, by kontynuował leczenie w Polsce - poinformował dzisiaj w Strasburgu były prezydent RP Aleksander Kwaśniewski.","- Mam nadzieję, że bardzo szybko pan Łucenko przyjedzie do Polski na kontynuowanie leczenia. To też jest bardzo ważne, by pokazać, że taka możliwość jest - powiedział Kwaśniewski dziennikarzom w Parlamencie Europejskim. Podkreślił, że zależy na tym premierowi Donaldowi Tuskowi. Łucenko, były szef ukraińskiego MSW i zagorzały krytyk prezydenta Wiktora Janukowycza, został skazany na cztery lata więzienia, m.in. za sprzeniewierzenie pieniędzy państwowych. Dwa tygodnie temu został ułaskawiony przez szefa państwa. Jednak podczas pobytu w areszcie i więzieniu Łucenko poważnie podupadł na zdrowiu. Uskarża się m.in. na serce oraz cierpi też na marskość wątroby, będącą wynikiem prowadzonej za kratkami głodówki. W styczniu przeszedł operację polipa jelita.",,
https://wiadomosci.onet.pl/swiat/szef-pe-kwasniewski-i-cox-musza-kontynuowac-misje-na-ukrainie/71llp,Szef PE: Kwaśniewski i Cox muszą kontynuować misję na Ukrainie,Misja byłego prezydenta RP Aleksandra Kwaśniewskiego i byłego szefa Parlamentu Europejskiego Pata Coxa na Ukrainie musi być kontynuowana - powiedział przewodniczący europarlamentu Martin Schulz.,    ,,
https://wiadomosci.onet.pl/kraj/kwiatkowski-tlumaczy-dlaczego-zwiazal-sie-z-europa-plus/0zr9t,"Kwiatkowski tłumaczy, dlaczego związał się z Europą Plus","Janusz Palikot jest najciekawszą i najważniejszą postacią na lewicy w ostatnich dziesięciu latach, a Donald Tusk to najwybitniejszy i najskuteczniejszy polityk prawicy - tak przynajmniej twierdzi Robert Kwiatkowski, były prezes TVP, a obecnie wiceprzewodniczący zakładanego stowarzyszenia Europa Plus. W rozmowie z ""Polityką"" tłumaczy, dlaczego zdecydował się na współpracę z liderem Ruchu Palikota.",    ,,
https://wiadomosci.onet.pl/kraj/kwasniewski-mam-czarna-wizje-ze-bede-pomagal-ulaskawic-tuska/l8e7g,"Kwaśniewski: mam czarną wizję, że będę pomagał ułaskawić Tuska","Aleksander Kwaśniewski podzielił się z Piotrem Najsztubem swoimi przeczuciami, według których będzie w przyszłości pomagał ułaskawić Donalda Tuska. ""Ja mam taką czarną wizję, że zostanę kiedyś wezwany przez Parlament Europejski, żeby doprowadzić do ułaskawienia i wypuszczenia na wolność Donalda Tuska"" - mówi dla ""Wprost"" były prezydent. Kwaśniewski zdradza także, że ma własną teorię dotyczącą katastrofy smoleńskiej.",     ,,
https://wiadomosci.onet.pl/top5-nadchodzi-rewolucja-koniec-z-abonamentem/b4vl8,"TOP5: nadchodzi rewolucja, koniec z abonamentem","Choć jest to obowiązkiem każdego, kto posiada odbiornik radiowy lub telewizyjny, to i tak prawie trzy miliony Polaków nie płaci abonamentu. Ale rząd nie z takimi problemami sobie radził. Od 2014 roku abonament ma zastąpić opłata audiowizualna - donosi serwis Onet Biznes. Jakie jeszcze ciekawe wiadomości przyniosła niedziela? Zobacz TOP5!",   ,,
https://wiadomosci.onet.pl/kraj/kwasniewski-pijany-podczas-spotkania-europa-plus-rozenek-go-broni/jc6e0,Kwaśniewski pijany podczas spotkania Europa Plus? Rozenek go broni,"- Niemiłe to i niegrzeczne. Proszę przesłuchać raz jeszcze jego wypowiedź. Czy on się jąka? Czy bełkocze? Czy mówi jakieś nieprawdziwe, albo głupie rzeczy? Skupiamy się nad tym, jak wyglądał, a nie na tym, czy mówił mądrze czy głupio - mówił na antenie Radia ZET Andrzej Rozenek (RP) komentując spekulacje nt. tego, że podczas spotkania Europa Plus Aleksander Kwaśniewski był pijany.",     ,,
https://wiadomosci.onet.pl/tylko-w-onecie/kulisy-szorstkiej-przyjazni-tak-walczyly-ze-soba-palace/srf9g,"Kulisy ""szorstkiej przyjaźni"". Tak walczyły ze sobą pałace","Aleksander Kwaśniewski i Leszek Miller - dwaj najważniejsi politycy polskiej lewicy. To oni tworzyli jej zręby po 1989 roku i to oni, na początku XXI wieku, trzymali niepodzielnie ster władzy w kraju. Do historii przeszła łącząca ich ""szorstka przyjaźń"". Jej kulisy oraz to, jak wyglądała walka o wpływy między ""dużym"" i ""małym"" pałacem, Miller opisuje w swojej książce ""Anatomia siły"". ""Po wszystkich własnych doświadczeniach poważyłbym się na takie stwierdzenie: w polityce nie ma przyjaźni, są tylko interesy"" - kwituje krótko były premier.",             ,,
https://wiadomosci.onet.pl/kraj/guz-opzz-rozwazy-udzial-w-kongresie-lewicy/3q63y,Guz: OPZZ rozważy udział w Kongresie Lewicy,"OPZZ rozważy udział w Kongresie Lewicy - zapowiedział przewodniczący Jan Guz, który w piątek spotkał się z szefem SLD Leszkiem Millerem. Przewodniczący SLD dodał, że jeśli ma wybierać, kto weźmie udział w Kongresie Lewicy - Guz czy Janusz Palikot - wybiera lidera OPZZ.",           ,,
https://wiadomosci.onet.pl/kraj/kwasniewski-zaprasza-sld-do-europy-plus/dzhg7,Kwaśniewski zaprasza SLD do Europy Plus,"Były prezydent Aleksander Kwaśniewski zaprosił SLD do udział w projekcie Europa Plus, który buduje wspólnie m.in. z Januszem Palikotem. Razem z nim i Markiem Siwcem odkryli też pierwsze karty - zaprezentowali bowiem regionalnych koordynatorów Europy Plus.",     ,,
https://wiadomosci.onet.pl/kraj/olejniczak-o-sld-w-tym-stylu-nie-dojedziemy-do-wyborow/ygqn3,Olejniczak o SLD: w tym stylu nie dojedziemy do wyborów,"- To trochę kabaret. Dla lewicy dobrze by było, gdyby ten tydzień się już skończył. W tym stylu nie dojedziemy do wyborów, nie osiągniemy dobrego wyniku. Starsze pokolenie trochę nie daje rady - tak, w mocnych słowach, skomentował w ""Kontrwywiadzie RMF FM"" ostatnie wydarzenia w SLD Wojciech Olejniczak.",      ,,
https://wiadomosci.onet.pl/kraj/kwasniewski-stawia-warunek-millerowi-nie-przyjdzie-bez-palikota/3l1cj,Kwaśniewski stawia warunek Millerowi. Nie przyjdzie bez Palikota,"Aleksander Kwaśniewski przyjął wczoraj zaproszenie na Kongres Programowy Lewicy. Były prezydent postawił jednak szefowi Sojuszu warunek: nie przyjedzie na Kongres, jeśli nie będzie Palikota - poinformowało TOK FM. - Żaden z prezydentów nie warunkował udziału w Kongresie od udziału w nim Janusza Palikota - powiedział Leszek Miller. - Nie znam żadnego warunku Kwaśniewskiego - dodał.",          ,,
https://wiadomosci.onet.pl/kraj/lech-walesa-wybiera-sie-na-organizowany-przez-sld-kongres-lewicy/w305m,Lech Wałęsa wybiera się na organizowany przez SLD Kongres Lewicy,"Lech Wałęsa zadeklarował, że weźmie udział w Kongresie Lewicy Programowej, który odbędzie się w czerwcu w Warszawie. Na to wydarzenie zaprosił go w Gdańsku lider SLD Leszek Miller. Były prezydent twierdzi, że zrobi to, bo ""tworzy się nowa epoka"".",        ,,
https://wiadomosci.onet.pl/kraj/ryszard-kalisz-usuniety-z-sld-rozpoczynam-nowe-zycie/hjjrv,"Ryszard Kalisz usunięty z SLD. ""Rozpoczynam nowe życie""","Ryszard Kalisz został wykluczony z SLD. Taką decyzję podjął sąd partyjny. Polityk został w ten sposób ukarany za współpracę z inicjatywą Europa Plus. - Rozpoczynam nowe życie - stwierdził polityk po zakończeniu posiedzenia sądu partyjnego. Jak dodał, nie będzie się od tej decyzji odwoływał.",                   ,,
https://wiadomosci.onet.pl/kraj/fakt-kwasniewski-moja-zona-to-najseksowniejsza-kobieta-na-swiecie/qr090,"""Fakt"": Kwaśniewski: moja żona to najseksowniejsza kobieta na świecie","Zaskakujące dla wielu wyznanie Jolanty Kwaśniewskiej, że mimo upływu lat wciąż znajdują z mężem czas na seks, nie zaskoczyło oczywiście samego Aleksandra Kwaśniewskiego. Były prezydent, może nie tak otwarcie jak żona, ale potwierdza jej doniesienia i dodaje w rozmowie z ""Faktem"", że jego małżonka to ""najseksowniejsza kobieta na świecie"". Takiego męża można jedynie pozazdrościć.",   ,,
https://wiadomosci.onet.pl/swiat/kwasniewski-dla-pap-ukraina-powaznie-mysli-o-ue/mbdmr,Kwaśniewski dla PAP: Ukraina poważnie myśli o UE,"Ułaskawienie Jurija Łucenki to dowód na to, że Ukraina poważnie myśli o stowarzyszeniu z UE - powiedział PAP b. prezydent Aleksander Kwaśniewski, który wraz z b. przewodniczący PE Patem Coksem apelowali o uwolnienie bohatera pomarańczowej rewolucji. ""Uporczywa dyplomacja ma sens"" - podkreślił.",       ,,
https://wiadomosci.onet.pl/tylko-w-onecie/kwasniewski-kusil-michnika-mial-byc-ministrem/pe1mc,"Kwaśniewski ""kusił"" Michnika. Miał być ministrem","""Aleksander Kwaśniewski był koncyliacyjny, sympatyczny, bardzo towarzyski, ale jednocześnie wiedzący, po co rozmawia z innymi politykami. Miał większe ambicje, chciał budować wielkie porozumienie. Nawet zaoferował Michnikowi stanowisko sekretarza stanu w Kancelarii Prezydenta, ale szef »Wyborczej« po krótkim okresie walki ze sobą odmówił"" - mówi Leszek Miller w książce ""Anatomia siły"".",             ,,
https://wiadomosci.onet.pl/kraj/siwiec-i-palikot-nadal-zapraszaja-sld-do-europy-plus/zkhl4,Siwiec i Palikot nadal zapraszają SLD do Europy Plus,"SLD ma nadal propozycję przyłączenia się do Europy Plus i współpracy przeciwko PO i PiS - przekonywali Marek Siwiec i Janusz Palikot. Ich zdaniem polskiej polityce ""potrzeba świeżości i odwagi"".",        ,,
https://wiadomosci.onet.pl/kraj/tns-polska-na-liste-kwasniewskiego-do-pe-zaglosowaloby-23-proc-43-proc-nie/qhsfl,TNS Polska: Na listę Kwaśniewskiego do PE zagłosowałoby 23 proc.; 43 proc. - nie,"W wyborach do Parlamentu Europejskiego na listę, współtworzoną przez Aleksandra Kwaśniewskiego, Janusza Palikota i Marka Siwca, której były prezydent byłby liderem, zagłosowałoby 23 proc. badanych, 43 proc. nie oddałoby na nią swego głosu - wynika z sondażu TNS Polska.",          ,,
https://wiadomosci.onet.pl/kraj/miller-do-kwasniewskiego-twoi-przyjaciele-sa-tu-nie-w-ruchu-palikota/4hw6p,"Miller do Kwaśniewskiego: twoi przyjaciele są tu, nie w Ruchu Palikota","Aleksandrze, albo pozostajesz z ""ruchem zagubionych"", jakim jest Europa Plus, albo idziesz z nami, gdzie są twoi przyjaciele, czasem szorstcy, ale zawsze prawdziwi - zwrócił się z apelem do byłego prezydenta Aleksandra Kwaśniewskiego lider SLD Leszek Miller.",      ,,
https://wiadomosci.onet.pl/kraj/jest-wniosek-o-rejestracje-stowarzyszenia-europa-plus/y4bxb,Jest wniosek o rejestrację stowarzyszenia Europa Plus,W piątek w sądzie rejestrowym w Poznaniu został złożony wniosek o zarejestrowanie stowarzyszenia Europa Plus - poinformował na konferencji prasowej w Warszawie europoseł Ruchu Palikota Marek Siwiec., ,,
https://wiadomosci.onet.pl/kraj/sld-szykuje-w-czerwcu-wielki-kongres-na-stadionie-narodowym/bnjgg,SLD szykuje w czerwcu wielki kongres na Stadionie Narodowym,"SLD szykuje na czerwiec wielki kongres lewicy społecznej. Do udziału zaprasza ponad 130 organizacji i chce powołać honorowy komitet kongresu, w którym jak nieoficjalnie wiadomo zasiąść ma m.in. znany aktor Daniel Olbrychski - pisze dzisiejsza ""Rzeczpospolita"". Informacje o udziale Olbrychskiego w kongresie mogą być zaskoczeniem, bo jeszcze niedawno aktor przekonywał, że głosował na Platformę Obywatelską i nadal popiera tę partię.",    ,,
https://wiadomosci.onet.pl/kraj/kwasniewski-spotkal-sie-z-palikotem/vpeb8,Kwaśniewski spotkał się z Palikotem,"Aleksander Kwaśniewski spotkał się m.in. z liderem RP Januszem Palikotem. Jak powiedział były prezydent, rozmowa dotyczyła współpracy w ramach Europy Plus. Zapowiedział, że o inicjatywie będzie chciał także rozmawiać z Leszkiem Millerem.",    ,,
https://wiadomosci.onet.pl/kraj/fakt-to-ten-duchowny-upil-kwasniewskiego/ff3f7,"""Fakt"": to ten duchowny upił Kwaśniewskiego?","Ten skandal ciągnie się za Aleksandrem Kwaśniewskim do dzisiaj. Ale dopiero po latach wyszło, kto przyczynił się do tego, że ówczesny prezydent w 1999 r. chwiał się nad grobami polskich oficerów. Leszek Miller, wówczas premier, oskarża o to arcybiskupa Sławoja Leszka Głodzia.",   ,,
https://wiadomosci.onet.pl/kraj/kwasniewski-w-liscie-zacheca-stowarzyszenie-ordynacka-do-wspolpracy/kzpld,Kwaśniewski w liście zachęca Stowarzyszenie Ordynacka do współpracy,"Aleksander Kwaśniewski skierował do działaczy Stowarzyszenia Ordynacka list, w którym zachęca ich do współpracy ze współtworzoną przez siebie inicjatywą Europa Plus. Polsce potrzeba centrolewicowej formacji - przekonuje były prezydent.",      ,,
https://wiadomosci.onet.pl/kraj/siwiec-zawieszenie-kalisza-to-przejaw-sekciarstwa-w-sld/n8xg3,Siwiec: zawieszenie Kalisza to przejaw sekciarstwa w SLD,Zawieszenie Ryszarda Kalisza w prawach członka SLD to przejaw sekciarstwa tej partii - uważa europoseł Marek Siwiec. W Lublinie zadeklarował powrót do rozmów z Kongresem Kobiet ws. projektu Europa Plus.,          ,,
https://wiadomosci.onet.pl/kraj/siwiec-po-wakacjach-kwasniewski-oglosi-program-europy-plus/eevte,Siwiec: po wakacjach Kwaśniewski ogłosi program Europy Plus,"Po wakacjach Aleksander Kwaśniewski ogłosi program projektu Europa Plus powiedział Informacyjnej Agencji Radiowej europoseł Marek Siwiec. - W tej chwili trwa porządkowanie spraw organizacyjnych, ale jest już precyzyjny plan jak promować nową inicjatywę - dodał.",     ,,
https://wiadomosci.onet.pl/kraj/ryszard-kalisz-ujawnia-kulisy-posiedzenia-zarzadu-bylo-mi-bardzo-przykro/7vz5y,"Ryszard Kalisz ujawnia kulisy posiedzenia zarządu. ""Było mi bardzo przykro""","Ryszard Kalisz, który został dziś zawieszony w prawach członka SLD, ujawnił w ""Faktach po Faktach"" kulisy posiedzenia zarządu, na którym zapadła ta decyzja. - Jedna osoba, na początku, dała dużo ognia, ale były też głosy letnie. Było mi bardzo przykro. Mam poczucie, że przez te lata członkostwa w SLD, od 1992 roku, coś dla tej partii zrobiłem. Działam na rzecz nowoczesnej lewicy, która jest potrzebna Polakom - tłumaczył.",            ,,
https://wiadomosci.onet.pl/kraj/kongres-kobiet-z-dystansem-wobec-europy-plus/03n61,Kongres Kobiet z dystansem wobec Europy Plus,"Kongres Kobiet zachowuje ""rozważny dystans"" wobec inicjatyw politycznych takich jak Europa Plus; jesteśmy zainteresowane miejscami na listach wyborczych, ale chcemy być traktowane po partnersku, a nie instrumentalnie - mówią przedstawicielki rady programowej Kongresu.",        ,,
https://wiadomosci.onet.pl/kraj/miller-zarzad-sld-uczynil-to-na-co-pozwala-mu-statut/h09t7,"Miller: zarząd SLD uczynił to, na co pozwala mu statut","Szef SLD Leszek Miller powiedział, że zarząd krajowy zachował się wobec Ryszarda Kalisza tak, jak pozwalał na to statut. Podkreślił, że tylko sąd koleżeński może ukarać polityka SLD wyrzuceniem z partii. W opinii Millera nie jest to jeszcze przesądzone.",      ,,
https://wiadomosci.onet.pl/kraj/palikot-o-zawieszeniu-kalisza-zla-decyzja-przeciwko-centrolewicy/p2kt3,"Palikot o zawieszeniu Kalisza: zła decyzja, przeciwko centrolewicy","Lider RP Janusz Palikot skrytykował decyzję zarządu SLD, który zawiesił Ryszarda Kalisza w prawach członka Sojuszu. To zła decyzja przeciwko centrolewicy, protestuję i namawiam do jej zmiany - powiedział Palikot.",        ,,
https://wiadomosci.onet.pl/kraj/ryszard-kalisz-zawieszony-w-prawach-czlonka-sld/mb95d,Ryszard Kalisz zawieszony w prawach członka SLD,Zarząd SLD przyjął uchwałę o zawieszeniu w prawach członka posła Ryszarda Kalisza - poinformowała Informacyjna Agencja Radiowa. Decyzję zarządu podczas konferencji prasowej tłumaczyli rzecznik SLD Dariusz Joński i europosłanka Joanna Senyszyn.,           ,,
https://wiadomosci.onet.pl/kraj/jak-sie-sciskal-z-eltonem-johnem-to-homoseskualizm-mu-nie-przeszkadzal/0rrc4,"""Jak się ściskał z Eltonem Johnem to homoseskualizm mu nie przeszkadzał""","- Nie zgadzam się z wypowiedzią Lecha Wałęsy na temat homoseksualistów - powiedział Janusz Palikot w Faktach po Faktach. Polityk przywołał zdjęcia Wałęsy z Eltonem Johnem - Wtedy mu homoseksualizm nie przeszkadzał - dodał. Janusz Palikot, lider Ruchu Palikota był gościem Justyny Pochanke w TVN24.",                      ,,
https://wiadomosci.onet.pl/kraj/kwasniewski-referendum-w-sprawie-euro-to-najlepsze-rozwiazanie/b1j4w,Kwaśniewski: referendum w sprawie euro to najlepsze rozwiązanie,Referendum jako zwieńczenie debaty na temat przystąpienia Polski do strefy euro to - według Aleksandra Kwaśniewskiego - najwłaściwszy scenariusz dla Polski na najbliższe lata. Były prezydent był gościem 20. Forum Gospodarczego w Toruniu.,             ,,
https://wiadomosci.onet.pl/swiat/niemiecka-prasa-tusk-sam-jest-sobie-winny/q3zvp,Niemiecka prasa: Tusk sam jest sobie winny,"Czy Jarosław Gowin zachowa stanowisko ministra sprawiedliwości? Niemiecka prasa odnotowuje dziś temat, jakim są zgrzyty między premierem polskiego rządu a politykiem z Krakowa. Wśród innych tematów z Polski wymieniane są: powrót Aleksandra Kwaśniewskiego do polityki oraz unijne dotacje.",               ,,
https://wiadomosci.onet.pl/kraj/incydent-na-spotkaniu-z-palikotem-doszlo-do-przepychanek/00qj2,Incydent na spotkaniu z Palikotem. Doszło do przepychanek,"Podczas spotkania Europy Plus w Szczecinie doszło do incydentu. Jak informuje TVN 24 podczas Kongresu Gospodarczego Ruchu Palikota na sali pojawili się przeciwnicy Janusza Palikota, którzy w pewnym momencie zaczęli krzyczeć obraźliwe hasła pod jego adresem, jego partii oraz wyborców. Na twarzach mieli maski.",   ,,
https://wiadomosci.onet.pl/kraj/miller-sld-nie-bedzie-umierac-za-janusza-palikota/tmgf5,Miller: SLD nie będzie umierać za Janusza Palikota,"Szef SLD Leszek Miller mówił, że Sojusz nie będzie ""umierać za Janusza Palikota"". - Dla nas lewicowość to sens życia, a nie pomysł na kolejny interes - podkreślał podczas narady władz regionalnych partii. Do współpracy przy tworzeniu list wyborczych do PE zaprosił m.in. UP.",                           ,,
https://wiadomosci.onet.pl/tylko-w-onecie/ostre-slowa-pod-adresem-kwasniewskiego-gawkowski-czujemy-sie-zdradzeni/dylc4,Ostre słowa pod adresem Kwaśniewskiego. Gawkowski: czujemy się zdradzeni,"- Czujemy się zdradzeni przez Aleksandra Kwaśniewskiego. Ludzie pytają ""Olku, czemu się pogubiłeś?"" - mówi w rozmowie z Onetem Krzysztof Gawkowski. Sekretarz generalny SLD komentuje w ten sposób poparcie, jakiego Aleksander Kwaśniewski udzielił inicjatywie Europa Plus. Gawkowski zapewnia również, że Sojusz ma własny plan na zintegrowanie polskiej lewicy.",                  ,,
https://wiadomosci.onet.pl/tylko-w-onecie/sonik-europa-plus-przypomina-mi-program-aktywizacji-ludzi-po-piecdziesiatce/8y2p3,Sonik: Europa Plus przypomina mi program aktywizacji ludzi po pięćdziesiątce,"- Życie nauczyło mnie, żeby nie lekceważyć żadnych inicjatyw politycznych, choć na razie, jak patrzę na ten twór Europa Plus, to bardziej mi przypomina program aktywizacji ludzi 50+ - tak europoseł Bogusław Sonik w rozmowie z Onetem skomentował nową inicjatywę Aleksandra Kwaśniewskiego, Janusza Palikota i Marka Siwca.",       ,,
https://wiadomosci.onet.pl/kraj/kalisz-politycy-sld-powinni-wziac-udzial-w-inicjatywie-kwasniewskiego/f0jg8,Kalisz: politycy SLD powinni wziąć udział w inicjatywie Kwaśniewskiego,"- Politycy SLD powinni wziąć udział w współorganizowanej przez Aleksandra Kwaśniewskiego inicjatywie tworzenia centrolewicowej listy do PE. To nie jest inicjatywa partyjna - przekonuje polityk Sojuszu Ryszard Kalisz. Choć poseł deklaruje chęć pozostania w SLD, jego przyszłość nie jest jasna. Leszek Miller już kilka dni temu zapowiedział, że będzie rozmawiał z Kaliszem na temat jego zaangażowania w ""konkurencyjny projekt polityczny"".",        ,,
https://wiadomosci.onet.pl/kraj/walesa-wszystkie-nieszczescia-w-polsce-wziely-sie-od-kwasniewskiego/kw36h,Wałęsa: wszystkie nieszczęścia w Polsce wzięły się od Kwaśniewskiego,"- Wszystkie nieszczęścia w Polsce wzięły się od Kwaśniewskiego. Z tego, że naród dał policzek Wałęsie Kwaśniewskim i SLD. Mój program został popsuty i zniszczony. Sprawcą wszystkich nieszczęść jest Kwaśniewski - powiedział w programie ""Gość Radia ZET"" Lech Wałęsa.",      ,,
https://wiadomosci.onet.pl/kraj/oleksy-kwasniewski-nie-powinien-wystepowac-z-palikotem/ele1g,Oleksy: Kwaśniewski nie powinien występować z Palikotem,"Wiceszef SLD Józef Oleksy uważa, że Aleksander Kwaśniewski nie powinien występować razem z Januszem Palikotem w roli promotora jego partii. Zdaniem Oleksego sposobem na przełamanie impasu po lewej stronie sceny politycznej może być planowany na maj kongres lewicy polskiej.",        ,,
https://wiadomosci.onet.pl/tylko-w-onecie/ryfinski-na-blogu-leszku-nie-idz-ta-droga-nie-ma-wroga-na-lewicy/xz0ej,"Ryfiński na blogu: Leszku, nie idź tą drogą! Nie ma wroga na lewicy!","""Projekt Europa+ będzie kolejnym skokiem milowym w polskiej polityce i wywoła nie mniejsze zaskoczenie, jak w 2011 roku wejście Ruchu Palikota, jako trzeciej siły politycznej do Sejmu. Polityka to nie piaskownica, a SLD zachowało się w obliczu jednoczenia i budowania szerokiego frontu centrolewicowego, tak jak rozkapryszone dziecko, Leszku, nie idź tą drogą! Nie ma wroga na lewicy!"" - apeluje na swoim blogu w Onecie Armand Ryfiński.",      ,,
https://wiadomosci.onet.pl/kraj/gawkowski-rozlamu-w-sld-nie-ma-i-nie-bedzie/pg4f5,Gawkowski: rozłamu w SLD nie ma i nie będzie,"Sekretarz generalny Sojuszu Lewicy Demokratycznej Krzysztof Gawkowski mówił w Krakowie, że nie ma rozłamu w SLD i nie będzie. - SLD to niezależna formacja, która nie będzie się uginała pod wezwaniami Janusza Palikota do stworzenia wspólnej centrolewicy - podkreślił. - Aleksander Kwaśniewski ewidentnie pomylił drzwi. Ten projekt można w skrócie nazwać LIPA - Lewica i Palikot - dodał.",           ,,
https://wiadomosci.onet.pl/top5-oburzenie-w-watykanie-i-kolejne-klopoty-z-prawem-jazdy/j4dhl,TOP5: oburzenie w Watykanie i kolejne kłopoty z prawem jazdy,"Zbliżające się konklawe, komentarze po powrocie Aleksandra Kwaśniewskiego do polityki i kolejne kłopoty z nowym egzaminem na prawo jazdy. Zobacz, czym w sobotę żyła Polska - przeczytaj TOP5 Onetu!",   ,,
https://wiadomosci.onet.pl/kraj/miller-jestem-zazenowany-tym-co-robi-kwasniewski/vfthp,"Miller: jestem zażenowany tym, co robi Kwaśniewski","Aleksander Kwaśniewski postanowił się zapisać do nowego PiS - Palikot i Siwiec - jestem tym zażenowany - mówi szef SLD Leszek Miller. Zapowiada wykluczenie z SLD Ryszarda Kalisza, jeśli ten będzie tworzył listę do PE we współpracy z Kwaśniewskim, Januszem Palikotem i Markiem Siwcem. - Mam przestrogę dla Kalisza - jak się siedzi okrakiem na barykadzie, to się źle kończy. Kiedyś tak robił Marek Borowski - dopowiada Grzegorz Napieralski.",              ,,
https://wiadomosci.onet.pl/kraj/po-spotkaniu-kwasniewski-palikot-siwiec/jed3n,Po spotkaniu Kwaśniewski-Palikot-Siwiec,- Jestem gotów podjąć się współtworzenia listy centrolewicowej do Parlamentu Europejskiego razem z Markiem Siwcem i Januszem Palikotem - powiedział na konferencji prasowej były prezydent Aleksander Kwaśniewski.,           ,,
https://wiadomosci.onet.pl/kraj/cimoszewicz-iwinski-i-oleksy-wystartuja-razem-z-sld-do-pe/qjeqm,"Cimoszewicz, Iwiński i Oleksy wystartują razem z SLD do PE","Szef SLD Leszek Miller w programie ""Fakty po faktach"" w TVN24 wyjawił kilka nazwisk, które odpowiedziały na specjalną uchwałę Sojuszu ws. startu w wyborach do europarlamentu. - Każde z tych nazwisk, to osoby znakomicie przygotowane - zdradził.",          ,,
https://wiadomosci.onet.pl/kraj/palikot-niech-sld-z-rp-i-kwasniewskim-stworzy-alternatywe-dla-po-pis/0kknr,Palikot: niech SLD z RP i Kwaśniewskim stworzy alternatywę dla PO-PiS,"Janusz Palikot zaapelował do SLD i szefa tej partii Leszka Millera, by mieli odwagę razem z Ruchem Palikota i b. prezydentem Aleksandrem Kwaśniewskim stworzyć alternatywę wobec PO-PiS. Szef Ruchu Palikota podkreślił, że to apel przed piątkowym spotkaniem z Kwaśniewskim.",           ,,
https://wiadomosci.onet.pl/kraj/kwasniewski-spotkal-sie-z-millerem/rzg9y,Kwaśniewski spotkał się z Millerem,"W czwartek doszło do spotkania b. prezydenta Aleksandra Kwaśniewskiego i szefa SLD Leszka Millera. Według Millera, b. prezydent rozważa możliwość zaangażowania się w politykę; decyzji w tej sprawie jeszcze jednak nie podjął.",               ,,
https://wiadomosci.onet.pl/kraj/kwasniewski-spotka-sie-z-palikotem-i-siwcem/bcb42,Kwaśniewski spotka się z Palikotem i Siwcem,Na piątek 22 lutego Aleksander Kwaśniewski zaprosił Janusza Palikota i europosła Marka Siwca na spotkanie dotyczące Ruchu Europa Plus - poinformowali przedstawiciele Europy Plus. Politycy będą rozmawiać o udziale b. prezydenta w inicjatywie; przedstawią mu także program ruchu.,       ,,
https://wiadomosci.onet.pl/swiat/kwasniewski-i-cox-zarzucaja-klamstwo-ukrainskiej-sluzbie-wieziennej/ee3gf,Kwaśniewski i Cox zarzucają kłamstwo ukraińskiej służbie więziennej,"Były prezydent RP Aleksander Kwaśniewski i były przewodniczący Parlamentu Europejskiego Pat Cox zarzucili Służbie Więziennej Ukrainy, że mija się z prawdą, utrzymując, że nie mieli zastrzeżeń co do warunków, w jakich przebywa więziona była premier Julia Tymoszenko.",     ,,
https://wiadomosci.onet.pl/kraj/kwasniewski-nasza-grupa-spotyka-sie-trzy-razy-na-rok-w-kazachstanie/mb8y9,Kwaśniewski: nasza grupa spotyka się trzy razy na rok w Kazachstanie,"""Działamy przy rządzie Kazachstanu. Naszym stałym partnerem jest premier oraz ministrowie. Czasem rozmawiamy z prezydentem. Nasza grupa spotyka się trzy razy na rok w Kazachstanie i raz w Europie"" - powiedział w wywiadzie dla ""Polityki"" były prezydent Aleksander Kwaśniewski.",         ,,
https://wiadomosci.onet.pl/swiat/ue-zadecyduje-czy-kontynuowac-ukrainska-misje-kwasniewskiego-i-coxa/9pnsj,UE zadecyduje czy kontynuować ukraińską misję Kwaśniewskiego i Coxa,"Misja byłego prezydenta RP Aleksandra Kwaśniewskiego i byłego szefa Parlamentu Europejskiego Pata Coxa na Ukrainie nie spełniła wszystkich oczekiwań, ale powinna być kontynuowana - ocenili we wtrorek europosłowie.",           ,,
https://wiadomosci.onet.pl/swiat/ukraina-kwasniewski-i-cox-spotkali-sie-z-tymoszenko/8epxw,Ukraina: Kwaśniewski i Cox spotkali się z Tymoszenko,Obserwatorzy postępowań sądowych wobec członków ukraińskiej opozycji - były prezydent Polski Aleksander Kwaśniewski i były przewodniczący PE Pat Cox - spotkali się z więzioną w Charkowie byłą premier Ukrainy Julią Tymoszenko.,     ,,
https://wiadomosci.onet.pl/kraj/sondaz-cbos-komorowski-lepszy-niz-walesa-i-kaczynski-gorszy-niz-kwasniewski/m8ffj,"Sondaż CBOS: Komorowski lepszy niż Wałęsa i Kaczyński, gorszy niż Kwaśniewski","Na półmetku kadencji prezydenta Bronisława Komorowskiego 74 procent badanych oceniło, że dobrze wykonuje on swoje obowiązki - wynika z sondażu CBOS. Według ankietowanych Komorowski jest lepszym prezydentem niż Lech Wałęsa i Lech Kaczyński, ale gorszym niż Aleksander Kwaśniewski.",             ,,
https://wiadomosci.onet.pl/swiat/kwasniewski-i-cox-spotkali-sie-z-wiezionym-bylym-szefem-msw-ukrainy/t4vcc,Kwaśniewski i Cox spotkali się z więzionym byłym szefem MSW Ukrainy,Około półtorej godziny trwało spotkanie byłego prezydenta RP Aleksandra Kwaśniewskiego i byłego szefa Parlamentu Europejskiego Pata Coxa z więzionym byłym ministrem spraw wewnętrznych Ukrainy Jurijem Łucenką. O temacie spotkania nie poinformowano.,      ,,
https://wiadomosci.onet.pl/kraj/siwiec-spotkanie-z-palikotem-i-kwasniewskim-w-polowie-lutego/481cg,Siwiec: spotkanie z Palikotem i Kwaśniewskim w połowie lutego,"Europoseł Marek Siwiec powiedział, że jego spotkanie z b. prezydentem Aleksandrem Kwaśniewskim oraz szefem RP Januszem Palikotem - planowane dotychczas na początek lutego - odbędzie się w połowie miesiąca. Od tygodni media informują o tym, że były prezydent ma w planach stworzenie nowego ugrupowania politycznego i wystawienie własnej listy w wyborach do parlamentu europejskiego.",          ,,
https://wiadomosci.onet.pl/kraj/kwasniewski-nie-mam-obowiazku-informowac-o-swoich-zarobkach/yr538,Kwaśniewski: nie mam obowiązku informować o swoich zarobkach,"- Jako osoba prywatna nie jestem zobowiązany informować o wysokości swoich zarobków w radach nadzorczych - mówi w rozmowie z ""Wprost"" Aleksander Kwaśniewski. Dodaje jednak, że wie o nich urząd skarbowy ponieważ, ""wszystkie podatki płaci w kraju"".",    ,,
https://wiadomosci.onet.pl/kraj/kwasniewski-z-glebokim-zalem-przyjal-wiadomosc-o-smierci-kard-glempa/nwwgr,Kwaśniewski z głębokim żalem przyjął wiadomość o śmierci kard. Glempa,"Aleksander Kwaśniewski z głębokim żalem przyjął wiadomość o śmierci kard. Józefa Glempa - podało biuro byłego prezydenta. W oświadczeniu podkreślono, że prymas Polski pozostanie w pamięci jako poważny partner, oddany sprawom Polski i Kościoła katolickiego.",   ,,
https://wiadomosci.onet.pl/kraj/kowal-polska-potrzebuje-wielu-kwasniewskich/q1y3y,Kowal: Polska potrzebuje wielu Kwaśniewskich,"""Polska potrzebuje wielu Kwaśniewskich, także w prawicowej i centrowej wersji, którzy będą mieli stały nieformalny kontakt nie tylko z Nazarbajewem, ale i Iwaniszwilim, Janukowyczem czy Alijewem"" - napisał na swoim blogu w Onecie Paweł Kowal, nawiązując do informacji o udziale Kwaśniewskiego w nieformalnym ciele doradczym prezydenta Kazachstanu.",   ,,
https://wiadomosci.onet.pl/kraj/smolar-o-zarobkach-kwasniewskiego-to-mogloby-wywolac-szok/2hyfv,Smolar o zarobkach Kwaśniewskiego: to mogłoby wywołać szok,"- Dla polskiego płacobiorcy są to prawdopodobnie tak poważne sumy, że gdyby (Kwaśniewski - red.) ujawnił (ile zarabia - red.), to mogłoby to wywołać szok negatywny. Przypuszczam, że to jest powód, dla którego on tego nie robi - tak o współpracy byłego prezydenta z Janem Kulczykiem powiedział w ""Kontrwywiadzie"" RMF FM Aleksander Smolar.",      ,,
https://wiadomosci.onet.pl/kraj/jerzy-urban-aleksander-kwasniewski-jest-oddzwiernym-jana-kulczyka/8tvcv,Jerzy Urban: Aleksander Kwaśniewski jest oddźwiernym Jana Kulczyka,"- Aleksander Kwaśniewski jest oddźwiernym Jana Kulczyka - stwierdził Jerzy Urban w programie ""Fakty po faktach"" na antenie TVN 24. - Kiedy ma być mowa o lewicy, to ja wkładam strój żałobny - dodał naczelny tygodnika ""NIE"", który do studia przyszedł ubrany na czarno.",    ,,
https://wiadomosci.onet.pl/kraj/tusk-zerwal-rozmowy-z-pis-ws-eurowyborow-przestraszyl-sie-kwasniewskiego/xje6j,Tusk zerwał rozmowy z PiS ws. eurowyborów. Przestraszył się Kwaśniewskiego?,"Przygotowania do eurowyborów w 2014 roku miały doprowadzić do rzadkiego na polskiej scenie politycznej porozumienia między partią rządzącą, a największą partią opozycyjną. Obie partie były już ponoć dogadane, ale niespodziewanie rozmowy przerwał sam Donald Tusk - donosi ""Gazeta Wyborcza"".",   ,,
https://wiadomosci.onet.pl/kraj/walesa-zdradzil-ile-wznosi-jego-emerytura-mamy-troche-malo/vmglp,"Wałęsa zdradził, ile wznosi jego emerytura. ""Mamy trochę mało""","- Dostaję około cztery tysiące złotych (chodzi o prezydencką emeryturę - przyp. red.), a na utrzymanie domu wydaję sześć. To naprawdę kosztuje - zdradził dziś w TVN24 były prezydent Lech Wałęsa. Jak dodał, od lat nie podwyższono jego emerytury prezydenckiej, a jak na potrzeby byłych prezydentów, ""ma trochę mało"".",  ,,
https://wiadomosci.onet.pl/top-5-problemy-z-polakami-i-szokujace-nagranie/egr09,TOP 5: Problemy z Polakami i szokujące nagranie,"Wielki polityczny skandal, problemy Obamy z Polakami i siarczyste mrozy w ciepłym zazwyczaj mieście. Sprawdź, czym w sobotę żyła Polska. Przeczytaj TOP 5 Onetu!",   ,,
https://wiadomosci.onet.pl/kraj/gazeta-wyborcza-kwasniewski-doradza-krwawemu-dyktatorowi/hseed,"""Gazeta Wyborcza"": Kwaśniewski doradza krwawemu dyktatorowi?","""Były prezydent Polski doradza Kazachstanowi w reformowaniu i demokratyzowaniu kraju. A jest co doradzać, bo prezydent tego kraju Nursułtan Nazarbajew to jeden z najbardziej krwawych dyktatorów byłych republik ZSRR"" - czytamy w dzisiejszej ""Gazecie Wyborczej"".", ,,
https://wiadomosci.onet.pl/top5-powazne-obawy-o-syryjskie-zasoby-uranu/gexfj,TOP5: poważne obawy o syryjskie zasoby uranu,"Dzisiejszy dzień urozmaiciły kłótnie o zarobki Aleksandra Kwaśniewskiego, ale nie tylko. Rosną też obawy ws. uranu, którego aż 50 ton znajduje się w Syrii. Głośno było także o dziennikarskiej prowokacji TVP, której efektem było wniesienie do Sejmu materiałów wybuchowych. Przeczytaj środowe TOP5 w Onecie!",   ,,
https://wiadomosci.onet.pl/tylko-w-onecie/kloca-sie-o-50-tys-dla-kwasniewskiego-celinski-przekroczylem-pewna-granice/9dey8,Kłócą się o 50 tys. dla Kwaśniewskiego. Celiński: przekroczyłem pewną granicę,"Na lewicy kłótnia pomiędzy Andrzejem Celińskim a Stowarzyszeniem Młodzi Socjaliści. Polityk poprosił ich, aby ""spieprz..."" i nazwał ""głupcami"". A oni odparowali, że mało kto potrafi ""w tej samej wypowiedzi połączyć bluzgi i apel o poprawę poziomu debaty publicznej"". A poszło o zarobki Aleksandra Kwaśniewskiego.",         ,,
https://wiadomosci.onet.pl/pogoda/top5-wirus-ah1n1-zbiera-smiertelne-zniwo/627tvm,TOP5: wirus A/H1N1 zbiera śmiertelne żniwo,"Wirus A/H1N1 zbiera śmiertelne żniwo, przewidywany wielki powrót byłego prezydenta RP, zimowa aura w Polsce to tylko część tematów, które okazały się ważne w pierwszy poniedziałek 2013 roku. Dowiedz się więcej!", ,,
https://wiadomosci.onet.pl/kraj/aleksander-kwasniewski-szykuje-wielki-powrot-do-polityki/10kpb,Aleksander Kwaśniewski szykuje wielki powrót do polityki?,"Jakie polityczne plany ma Aleksander Kwaśniewski? ""Gazeta Wyborcza"" pisze, iż grupa polityków skupionych wokół byłego prezydenta chce stworzyć ruch liberalno-demokratyczny. W ruchu olbrzymią rolę miałby odegrać właśnie Kwasniewski.",       ,,
https://wiadomosci.onet.pl/kraj/tak-zarabiaja-byli-prezydenci/21ln8,Tak zarabiają byli prezydenci,"Aż 52 tys. zł pensji, którą Aleksander Kwaśniewski ma dostawać co miesiąc od Jana Kulczyka, to jeszcze nie szczyt możliwości, z jakich często i gęsto korzystają byli prezydenci. Rekordzistą jest Lech Wałęsa , który za wykład dostaje nawet 100 tysięcy zł. Biedy nie klepie także Wojciech Jaruzelski - ma 6 tys. zł generalskiej emerytury.",               ,,
https://wiadomosci.onet.pl/kraj/kwasniewski-nie-wroci-do-polityki-przez-kontakty-z-kulczykiem/nn1z5,Kwaśniewski nie wróci do polityki przez kontakty z Kulczykiem?,"Były prezydent RP Aleksander Kwaśniewski zasiada w międzynarodowej radzie doradców firmy Kulczyk Investments, gdzie może zarabiać nawet 52 tys. złotych miesięcznie. Współpraca z jednym z najbogatszych Polaków może być przeszkodą w jego ewentualnym powrocie do polityki - czytamy w ""Gazecie Wyborczej"".",     ,,
https://wiadomosci.onet.pl/kraj/co-nas-czeka-w-2013-roku-oto-przepowiednie/jmns0,Co nas czeka w 2013 roku? Oto przepowiednie,"Czy Donald Tusk straci władzę, a Jarosław Kaczyński zostanie premierem? Jakiej płci będzie pierwsze dziecko Aleksandry Kwaśniewskiej i czy księżna Kate urodzi bliźniaki? Czy Unia Europejska się rozpadnie i czy wybuchnie wojna? Dowiedz się już teraz, co przepowiada wróżka Grace, która postawiła karty na prośbę Fakt.pl.",                                                             ,,
https://wiadomosci.onet.pl/kraj/sld-bedzie-kongres-lewicy-spolecznej-w-maju-2013-r/17c78,SLD: będzie Kongres Lewicy Społecznej w maju 2013 r.,"W maju 2013 roku odbędzie się Kongres Lewicy Społecznej - zdecydowała Rada Krajowa SLD. Wcześniej szef partii Leszek Miller zapewniał, że Sojusz zrobi wszystko, bo powstrzymać ""marsz brunatnej prawicy"".",      ,,
https://wiadomosci.onet.pl/swiat/bronislaw-komorowski-uznany-za-najlepszego-lobbyste-ukrainy-na-swiecie/sp5xb,Bronisław Komorowski uznany za najlepszego lobbystę Ukrainy na świecie,Prezydent Polski Bronisław Komorowski został uznany w tym roku za najlepszego lobbystę Ukrainy na świecie w opublikowanym w czwartek rankingu sporządzonym przez kijowski Instytut Polityki Światowej (IPŚ).,      ,,
https://wiadomosci.onet.pl/kraj/palikot-razem-z-siwcem-chcemy-podjac-rozmowy-z-kwasniewskim/3p241,Palikot: razem z Siwcem chcemy podjąć rozmowy z Kwaśniewskim,"Janusz Palikot poinformował po spotkaniu z Markiem Siwcem, że obaj chcą rozmawiać z b. prezydentem Aleksandrem Kwaśniewskim o ewentualnym budowaniu ugrupowania, które miałoby szansę na zwycięstwo w wyborach parlamentarnych.",             ,,
https://wiadomosci.onet.pl/kraj/palikot-razem-z-siwcem-chcemy-podjac-rozmowy-z-kwasniewskim/y8rvw,Palikot: razem z Siwcem chcemy podjąć rozmowy z Kwaśniewskim,"Janusz Palikot poinformował po poniedziałkowym spotkaniu z Markiem Siwcem, że obaj chcą rozmawiać z byłym prezydentem Aleksandrem Kwaśniewskim o ewentualnym budowaniu ugrupowania, które miałoby szansę na zwycięstwo w wyborach parlamentarnych. Kwaśniewski powiedział dla TVN24, że ""jeśli przyjdzie pora"", to dojdzie do spotkania z Palikotem i Siwcem.",           ,,
https://wiadomosci.onet.pl/kraj/ta-posiadlosc-czeka-na-dziedzica-kwasniewskich/ltf67,Ta posiadłość czeka na dziedzica Kwaśniewskich,"Olbrzymi, piętrowy dom w sercu Mazur, niemal nad samym jeziorem. Istny pałac. Osobno budynek dla służby i kort tenisowy - posiadłość Aleksandra i Jolanty Kwaśniewskich jest już prawie gotowa. I jeśli na świecie pojawi się ich wnuk, będzie miał gdzie spędzać wakacje i bawić na świeżym powietrzu. Na co więc czekać?! Córka prezydenckiej pary powinna szybko spełnić marzenie taty, który nie kryje, że pragnie bawić wnuka",   ,,
https://wiadomosci.onet.pl/kraj/kwasniewski-prosze-mnie-nie-laczyc-z-decyzja-siwca-o-odejsciu-z-sld/k17jt,Kwaśniewski: proszę mnie nie łączyć z decyzją Siwca o odejściu z SLD,"- To indywidualna decyzja Marka Siwca, proszę mnie z nią nie łączyć - w ten sposób b. prezydent Aleksander Kwaśniewski skomentował decyzję europosła o odejściu z SLD. Przyznał też, że rozumie motywy Siwca, a partie na lewicy powinny współpracować.",            ,,
https://wiadomosci.onet.pl/kraj/kwasniewski-nie-wybieram-sie-do-pe/fzw9f,Kwaśniewski: nie wybieram się do PE,"Premier Tusk zapłaci cenę za nieostrożne obietnice wyborcze - zapowiada były prezydent Aleksander Kwaśniewski w wywiadzie dla ""Polski The Times"". Zapowiedział on również, że nie zamierza. mimo licznych pogłosek, startować w nadchodzących wyborach do Parlamentu Europejskiego.",   ,,
https://wiadomosci.onet.pl/swiat/ukraina-lucenko-przeciwny-sankcjom-dla-przedstawicieli-wladz/gd07k,Ukraina: Łucenko przeciwny sankcjom dla przedstawicieli władz,"Były szef MSW Ukrainy, odbywający karę czterech lat więzienia Jurij Łucenko, występuje przeciwko personalnym sankcjom wobec przedstawicieli władz, odpowiedzialnych za łamanie demokratycznych standardów w jego kraju.",       ,,
https://wiadomosci.onet.pl/swiat/janukowycz-o-kwasniewskim-to-wierny-druh-ukrainy/3kjle,Janukowycz o Kwaśniewskim: to wierny druh Ukrainy,"""Wiernym druhem Ukrainy"" nazwał prezydent tego kraju Wiktor Janukowycz byłego prezydenta Polski Aleksandra Kwaśniewskiego z okazji jego 58. urodzin, które przypadają w czwartek.",      ,,
https://wiadomosci.onet.pl/kraj/nowe-otwarcie-partii-demokratycznej-z-udzialem-min-kwasniewskiego/8sne0,Nowe Otwarcie Partii Demokratycznej z udziałem m.in. Kwaśniewskiego,"O otwarcie polskiej sceny politycznej na nowe ugrupowania, gdyż obecny system partyjny hamuje rozwój kraju - apelowano podczas sobotniego spotkania Partii Demokratycznej. Uczestniczył w nim Aleksander Kwaśniewski. A Lech Wałęsa wystosował do zgromadzonych list.",                     ,,
https://wiadomosci.onet.pl/tylko-w-onecie/kwasniewski-powiedzialem-kaczynskiemu-rob-tak-by-tego-nie-spieprzyc/vz132,"Kwaśniewski: powiedziałem Kaczyńskiemu: ""rób tak, by tego nie spieprzyć""","- Gdy przekazywałem władzę Lechowi Kaczyńskiemu, powiedział: ""tobie to było łatwo, miałeś NATO i Unię, a ja co mam robić"". Odpowiedziałem: ""Rób tak, by tego nie spieprzyć"" - wspominał Aleksander Kwaśniewski. Były prezydent był gościem specjalnym Annual Business in Małopolska Meeting.",          ,,
https://wiadomosci.onet.pl/tylko-w-onecie/tajemnice-prezydentury-kwasniewskiego-kim-byl-tw-alek/skc5q,"Tajemnice prezydentury Kwaśniewskiego. Kim był TW ""Alek""?","Ryszard Kalisz zanim pojawił się w Sejmie, przez wiele lat był jednym z najbliższych współpracowników prezydenta Aleksandra Kwaśniewskiego. W swojej książce ""Z prawa na lewo"" ujawnił kulisy współpracy z byłą głową państwa. Opisał także dlaczego, zdecydował się przyjąć ofertę Kwaśniewskiego oraz, że owiany już swoistą legendą TW ""Alek"" naprawdę istniał i wie, kim on jest.",              ,,
https://wiadomosci.onet.pl/kraj/kwasniewscy-z-wizyta-na-urodzinach-leonida-kuczmy/6wm2j,Kwaśniewscy z wizytą na urodzinach Leonida Kuczmy,"Aleksander Kwaśniewski wraz ze swoją żoną Jolantą wzięli udział w hucznym przyjęciu organizowanym przez byłego prezydenta Ukrainy Leonida Kuczmy. To zaskakujące, bo na Kuczmie jeszcze niedawno ciążył zarzut podżegania do zabójstwa dziennikarza - podaje ""Super Express"".",   ,,
https://wiadomosci.onet.pl/kraj/kwasniewski-zaprzecza-zarzutom-o-blokowaniu-raportu-ws-tymoszenko/b7rgg,Kwaśniewski zaprzecza zarzutom o blokowaniu raportu ws. Tymoszenko,"Aleksander Kwaśniewski zaprzeczył zarzutom niemieckiego dziennika ""Frankfurter Allgemeine Zeitung"", który napisał m.in., że były polski prezydent blokował publikację raportu na temat procesu byłej premier Ukrainy Julii Tymoszenko.",            ,,
https://wiadomosci.onet.pl/tylko-w-onecie/ryszard-kalisz-ocenia-politykow/pnxrn,Ryszard Kalisz ocenia polityków,"Poseł SLD Ryszard Kalisz swojej książce ""Z prawa na lewo"" ocenia najważniejszych polskich polityków. Jarosław Kaczyński to dla niego ""szczególnie destrukcyjny polityk"", a Donald Tusk jest już dzisiaj ""dojrzałym liderem"".",               ,,
https://wiadomosci.onet.pl/swiat/niemiecka-prasa-kwasniewski-stylizuje-proces-tymoszenko-na-blahostke/9m4mr,Niemiecka prasa: Kwaśniewski stylizuje proces Tymoszenko na błahostkę,"Niemiecki dziennik ""Frankfurter Allgemeine Zeitung"" zarzuca byłemu polskiemu prezydentowi Aleksandrowi Kwaśniewskiemu bagatelizowanie procesu szefowej ukraińskiej opozycji, Julii Tymoszenko.",       ,,
https://wiadomosci.onet.pl/kraj/wenderlich-po-jest-obyczajowo-i-swiatopogladowo-zacofana/g6xtp,Wenderlich: PO jest obyczajowo i światopoglądowo zacofana,"- Pan premier nie chcąc oddać sprawy in vitro pod głosowanie większości parlamentarnej, nad którą powinien przecież panować, potwierdził, że Platforma Obywatelska jest rzeczywiście obyczajowo i światopoglądowo zacofana - ocenił w rozmowie z Onetem wicemarszałek Sejmu Jerzy Wenderlich (SLD).",       ,,
https://wiadomosci.onet.pl/swiat/kwasniewski-nie-oceniajmy-wyborow-przed-ich-zakonczeniem/n6ser,Kwaśniewski: nie oceniajmy wyborów przed ich zakończeniem,"Były prezydent Polski Aleksander Kwaśniewski wyraził nadzieję, że wybory parlamentarne na Ukrainie w najbliższą niedzielę będą ""nie gorsze"" od poprzednich, i zaapelował, by nie oceniać procesu wyborczego przed jego zakończeniem.",       ,,
https://wiadomosci.onet.pl/kraj/komorowski-przyjal-b-prezydentow-zajmujacych-sie-polityka-narkotykowa/mlppk,Komorowski przyjął b. prezydentów zajmujących się polityką narkotykową,"Na prośbę byłego prezydenta Aleksandra Kwaśniewskiego Bronisław Komorowski przyjął w środę byłych prezydentów różnych krajów, którzy działają w Światowej Komisji ds. Polityki Narkotykowej - poinformowała PAP szefowa prezydenckiego biura prasowego Joanna Trzaska-Wieczorek.",      ,,
https://wiadomosci.onet.pl/kraj/zaskakujacy-triumf-grodzkiej-szansa-na-wielka-kariere/3zxr5,Zaskakujący triumf Grodzkiej. Szansa na wielką karierę,"- To był tylko sondaż, a nie wiążąca rekomendacja polityczna - powiedziała w rozmowie z Onetem Anna Grodzka. Posłanka Ruchu Palikota wygrała prestiżowe głosowanie na forum swojej partii dotyczące list wyborczych do Parlamentu Europejskiego.",       ,,
https://wiadomosci.onet.pl/kraj/chca-grodzkiej-na-lidera-ruchu-palikota-w-wyborach-do-pe/mjctq,Chcą Grodzkiej na lidera Ruchu Palikota w wyborach do PE,"Posłowie Ruchu Palikota chcą, by Anna Grodzka została liderem ich list w wyborach do Parlamentu Europejskiego - ustalił ""Newsweek"". Gdyby tak się stało, byłoby to wydarzenie na skalę europejską, a nawet światową.",    ,,
https://wiadomosci.onet.pl/kraj/kwasniewski-o-narkotykach-idzie-kryzys-mlodym-bedzie-jeszcze-trudniej/jnq86,"Kwaśniewski o narkotykach: idzie kryzys, młodym będzie jeszcze trudniej","- Idzie kryzys i młodym będzie jeszcze trudniej, więc będą chętniej sięgali po narkotyki, będą znowu karani i wpadną w jeszcze większe kłopoty, wypchnięci na margines społeczeństwa - mówi w rozmowie z ""Gazetą Wyborczą"" Aleksander Kwaśniewski.",        ,,
https://wiadomosci.onet.pl/tylko-w-onecie/aleksander-kwasniewski-o-slubie-corki-emocje-byly-wielkie/k712n,Aleksander Kwaśniewski o ślubie córki: emocje były wielkie,"Niedawno córka Aleksandra Kwaśniewskiego wzięła ślub z Jakubem Badachem. Były prezydent zdradził, że ""emocje były wielkie"", choć przygotowania były trudne. - Jak coś przymierzałem w sklepie, byłem fotografowany między wieszakami. Jak wchodziłem do przymierzalni, to nie miałem pewności, czy ktoś tu zaraz nie wlezie i mnie w slipach nie sfotografuje, jak przymierzam spodnie - zażartował Kwaśniewski.",                                       ,,
https://wiadomosci.onet.pl/kraj/kwasniewski-zawarl-sojusz-z-palikotem-tajemnicza-kolacja-w-brukseli/krres,Kwaśniewski zawarł sojusz z Palikotem? Tajemnicza kolacja w Brukseli,"Aleksander Kwaśniewski oraz Janusz Palikot pracują wspólnie nad lewicową listą wyborczą przed zbliżającymi się wyborami do Parlamentu Europejskiego - informuje ""Wprost"". Może się na niej znaleźć wielu polityków, który do tej pory byli związani z SLD. Co ciekawe, w tej układance pominięto Leszka Millera.",   ,,
https://wiadomosci.onet.pl/tylko-w-onecie/kwasniewski-to-ogromny-klopot-dla-platformy-obywatelskiej/vzp0g,Kwaśniewski: to ogromny kłopot dla Platformy Obywatelskiej,"- Od tego rządu nie przyjmuję już zapowiedzi i obietnic - powiedział w rozmowie z Onetem Aleksander Kwaśniewski. Były prezydent stwierdził również, że głosowanie projektu ustawy antyaborcyjnej pokazało, że PO ""ma ogromny kłopot"".",                                          ,,
https://wiadomosci.onet.pl/kraj/kwasniewski-ta-ustawa-byla-bledem-skazano-tysiace-osob/by5wn,"Kwaśniewski: ta ustawa była błędem, skazano tysiące osób","- Ustawa, którą podpisałem w 2000 roku i było to błędem, jest restrykcyjna. Skazano tysiące ludzi za posiadanie niewielkiej ilości narkotyków - mówił były prezydent Aleksander Kwaśniewski w radiu TOK FM. - Mimo art. 62 a, który pozwala odstąpić od oskarżenia, prokuratorzy nie korzystają z tej możliwości - dodał.",   ,,
https://wiadomosci.onet.pl/kraj/oleksy-kwasniewski-to-dobry-kandydat-na-premiera/rzfep,Oleksy: Kwaśniewski to dobry kandydat na premiera,"Józef Oleksy uważa, że Aleksander Kwaśniewski to dobry kandydat na premiera. - Sytuacja kryzysu będzie działać na jego korzyść - ocenia były premier w rozmowie z ""Super Expressem"".",     ,,
https://wiadomosci.onet.pl/kraj/kwasniewski-o-slubie-czuje-sie-wmanewrowany/pycge,Kwaśniewski o ślubie: czuję się wmanewrowany,"- To skutek ogólnej tabloidyzacji życia publicznego. Ludzie żyją emocjami, jakieś emocje są związane z ""dynastią"" - jak opisała to ""Polityka"" - ale ja czuję się trochę wmanewrowany w tę sytuację - tak o ogromnej popularności ślubu swojej córki Aleksandry mówi b. prezydent Aleksander Kwaśniewski.",       ,,
https://wiadomosci.onet.pl/swiat/misja-kwasniewskiego-i-coxa-przedluzona-przynajmniej-do-konca-roku/wryfg,Misja Kwaśniewskiego i Coxa przedłużona przynajmniej do końca roku,"Były prezydent Aleksander Kwaśniewski i były szef PE Pat Cox są zadowoleni z reform w prawie karnym Ukrainy, ale mają wątpliwości co do działania wymiaru sprawiedliwości w tym kraju. Ich misja w imieniu PE dotycząca sprawy Julii Tymoszenko potrwa do końca roku.",          ,,
https://wiadomosci.onet.pl/kraj/kwasniewski-o-slubie-przez-chwile-byl-dramat/t3n69,Kwaśniewski o ślubie: przez chwilę był dramat,"- Tłumy paparazzi mi przeszkadzały. Mieliśmy przez chwilę dramat w oczach, bo paparazzi zablokowali drzwi do kościoła. Ale wszystko się udało, było świetnie. To był wspaniały ślub, a czy stulecia, to nie mnie oceniać - powiedział na antenie TVN 24 były prezydent Aleksander Kwaśniewski komentując ślub swojej córki, który odbył się w ubiegłą sobotę.",    ,,
https://wiadomosci.onet.pl/kraj/co-to-byl-za-slub-i-co-za-relacja-kazanie-free-style/egwj3,"Co to był za ślub! I co za relacja! ""Kazanie free style""","Ola Kwaśniewska i Kuba Badach są już małżeństwem. Uroczystość odbyła się w Katedrze Polowej Wojska Polskiego na warszawskim Starym Mieście. Na ten ślub, o którym już teraz mówi się, że jest wydarzeniem roku, przyjechało 320 gości. Wśród nich było wielu znanych polityków, a także dziennikarzy. Jednym z wyróżniających się gości był Marek Siwiec, który trochę wdał się w rolę dziennikarza.",      ,,
https://wiadomosci.onet.pl/kraj/super-express-millera-zabraknie-na-slubie-corki-kwasniewskiego/xcj4s,"""Super Express"": Millera zabraknie na ślubie córki Kwaśniewskiego","Leszek Miller, szef SLD i wieloletni przyjaciel Aleksandra Kwaśniewskiego, nie pojawi się na ślubie jego córki Aleksandry - informuje ""Super Express"". Jednak mimo braku zaproszenia, były premier nie czuje do nikogo żalu i złożył młodej parze najlepsze życzenia.",   ,,
https://wiadomosci.onet.pl/kraj/wreczono-certyfikaty-stypendialne-fundacji-im-jerzego-szmajdzinskiego/hjy5x,Wręczono certyfikaty stypendialne Fundacji im. Jerzego Szmajdzińskiego,Prawie 40 uczniów szkół gimnazjalnych z rejonu jeleniogórsko-legnickiego odebrało we wtorek w Sejmie certyfikaty stypendialne Fundacji im. Jerzego Szmajdzińskiego. Stypendia przyznawane są przez fundację dzieciom osiągającym dobre wyniki w nauce i sporcie.,      ,,
https://wiadomosci.onet.pl/kraj/nocne-szalenstwa-corki-bylego-prezydenta/beqt4,Nocne szaleństwa córki byłego prezydenta,"Córka byłego prezydenta w przyszłą sobotę stanie na ślubnym kobiercu, dlatego w miniony weekend obył się wieczór panieński Aleksnadry Kwaśniewskiej. Tabloidy donoszą o hucznej imprezie, którą Kwasniewskiej zafundowały koleżanki. Jak na córkę prezydenta przystało, ostatnie chwile wolności żegnane były w jednym z najmodniejszych klubów stolicy.",  ,,
https://wiadomosci.onet.pl/kraj/zaskakujacy-sondaz-kwasniewski-powinien-zastapic-tuska/ejexw,Zaskakujący sondaż: Kwaśniewski powinien zastąpić Tuska,"Nowym premierem po Donaldzie Tusku powinien zostać Aleksander Kwaśniewski, którego kandydaturę popiera 21 proc. Polaków - wynika z sondażu TNS Polska przeprowadzonego na zlecenie ""Wprost"". Tuż za nim plasuje się Jarosław Kaczyński (13 proc. poparcia), a także Radosław Sikorski i Janusz Palikot (po 9 proc.).",    ,,
https://wiadomosci.onet.pl/kraj/leszek-miller-w-uwazam-rze-rzad-fachowcow-to-zawracanie-glowy-idzmy-na-wybory/gvyxe,"Leszek Miller w ""Uważam Rze"": rząd fachowców to ""zawracanie głowy. Idźmy na wybory!""","- Jeśli już szukamy przełomu, zmiany, to idźmy na przyspieszone wybory. Ja bym za tym zagłosował - stwierdził w wywiadzie dla tygodnika ""Uważam Rze"" Leszek Miller. Zdaniem byłego premiera obecnie nie ma szans na rozpad koalicji PO-PSL, a pomysł Jarosława Kaczyńskiego, aby skonstruować ponadpartyjny rząd fachowców, to ""zawracanie głowy"".",       ,,
https://wiadomosci.onet.pl/kraj/gronkiewicz-waltz-w-rmf-fm-klienci-amber-gold-wykazali-brak-rozsadku/qqjz4,Gronkiewicz-Waltz w RMF FM: klienci Amber Gold wykazali brak rozsądku,"Trzeba się zastanowić, dlaczego prokuratura tak długo zwlekała w sprawie Amber Gold - stwierdziła w Kontrwywiadzie RMF FM Hanna Gronkiewicz-Waltz. Przy tej okazji prezydent Warszawy niepochlebnie odniosła się do sposobu działania służb specjalnych. - One mają takie informacje nie do końca pogłębione - zaznaczyła wiceszefowa Platformy Obywatelskiej. Jak dodała, klienci, którzy zaufali gdańskiemu parabankowi, wykazali się ""brakiem rozsądku"".",       ,,
https://wiadomosci.onet.pl/kraj/aleksander-kwasniewski-ten-rzad-jest-po-prostu-slaby-ale-nie-ma-alternatywy/n38kh,"Aleksander Kwaśniewski: ten rząd jest po prostu słaby, ale nie ma alternatywy","Ten rząd jest po prostu słaby - tak w zwięzły sposób Aleksander Kwaśniewski ocenił gabinet premiera Donalda Tuska. Były prezydent w Kontrwywiadzie RMF FM podkreślił, że największym zagrożeniem dla obecnego rządu nie jest afera Amber Gold a skutki kryzysu gospodarczego. Przyznał jednak, że obecnie nie ma poważnej alternatywy dla Tuska.",       ,,
https://wiadomosci.onet.pl/kiosk/oswoic-marihuane/mm0e5,Oswoić marihuanę,"Dajcie Korze spokój - mówi Aleksander Kwaśniewski, który jako urzędujący prezydent w 2000 r. podpisał ustawę nakazującą karanie więzieniem za posiadanie minimalnej ilości marihuany. Kora, u której znaleziono 2,83 grama, właśnie padła ofiarą tej ustawy. Z prokuratorskim oskarżeniem czeka na wyrok.",                                                  ,,
https://wiadomosci.onet.pl/kraj/kwasniewski-moze-marihuana-powinna-byc-dostepna-w-handlu/wqmwy,Kwaśniewski: może marihuana powinna być dostępna w handlu?,"- Jeśli szkodliwość marihuany jest rzeczywiście niższa niż nikotyny, to marihuana powinna być dostępna w handlu na podobnej zasadzie jak papierosy. Legalizacji marihuany przeciwstawia się nie tylko ONZ i Światowa Komisja ds. Polityki Narkotykowej, ale także instytucje, które powstały w ramach walki z narkomanią. Dysponują olbrzymimi pieniędzmi i są zainteresowane swoim istnieniem, a nie tym, żeby liberalizować przepisy - mówi na łamach ""Newsweeka"" Aleksander Kwaśniewski.",      ,,
https://wiadomosci.onet.pl/kraj/ruch-palikota-chce-zbadania-ustawy-ratyfikujacej-konkordat-z-konstytucja/zm9jk,Ruch Palikota chce zbadania ustawy ratyfikującej konkordat z konstytucją,Politycy Ruchu Palikota chcą sprawdzić zgodność z konstytucją ustawy o ratyfikacji konkordatu między Watykanem a Polską. Przygotowali w tej sprawie wniosek o zainicjowanie m.in. przez Prokuratora Generalnego postępowania przed Trybunałem Konstytucyjnym.,    ,,
https://wiadomosci.onet.pl/kraj/kwasniewski-to-czas-pechowy-dla-rzadu-premiera-i-jego-syna/604pe,"Kwaśniewski: to czas pechowy dla rządu, premiera i jego syna","""To czas pechowy i dla rządu, i premiera, i jego syna. Ponadto nadszedł czas narastającego zmęczenia PO. Łatwo było przewidzieć, że po pięciu latach rządzenia to nastąpi"" - powiedział były prezydent Aleksander Kwaśniewski w wywiadzie dla ""Wprost"".",    ,,
https://wiadomosci.onet.pl/kraj/kwasniewski-afera-amber-gold-dowodzi-slabosci-dzialania-niektorych-instytucji-panstwa/nc31e,Kwaśniewski: afera Amber Gold dowodzi słabości działania niektórych instytucji państwa,"Były prezydent RP, Aleksander Kwaśniewski, przyznaje w rozmowie z ""Wprost"", że zbulwersowały go informacje o ""zaplątaniu"" syna Donalda Tuska w sprawę Amber Gold, którą określa ""prawdziwym i bolesnym zaskoczeniem"". - Ona rzeczywiście dowodzi słabości działania niektórych instytucji państwa - twierdzi, wskazując na błędy prokuratur i służb specjalnych.",         ,,
https://wiadomosci.onet.pl/tylko-w-onecie/oleksy-gudzowaty-to-czlowiek-z-ktorym-nie-nalezy-sie-zadawac-nigdy/9qebs,"Oleksy: Gudzowaty to człowiek, z którym nie należy się zadawać. Nigdy!","Józef Oleksy, który w rozmowie z Onetem przekonuje, że był najbardziej atakowanym politykiem ostatniego dwudziestolecia, zdradza też, że na szczytach władzy od lat obecny jest alkohol. Jak ujawnia, Aleksander Kwaśniewski za czasów prezydentury lubił wyrwać się z pałacu ""na miasto"", a w pałacu prezydenckim można było spróbować dobrej i porządnej whisky. Wraca też do sprawy prywatnej rozmowy z Aleksandrem Gudzowatym, którą biznesmen opublikował w mediach. - W przypadku Gudzowatego określenie: ""zawód"" to za mało. Do niego pasuje określenie: nikczemność. To człowiek, z którym nie należy się zadawać. Nigdy! - podkreśla.",                                                                         ,,
