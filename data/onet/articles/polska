Europarlament przyjął rezolucję ws. praworządności w Polsce i na Węgrzech,"PE przyjął dziś rezolucję w sprawie praworządności w Polsce i na Węgrzech, w której stwierdza, że sytuacja w obu państwach się pogarsza i apeluje do KE i Rady UE o wykorzystanie dostępnych narzędzi, by wyeliminować ryzyko naruszania wartości unijnych.","Test przygotowany przez pięć głównych grup politycznych podkreśla, że każde wyraźne ryzyko poważnego naruszenia przez państwo członkowskie wartości unijnych nie dotyczy wyłącznie tego państwa, ale wywiera też wpływ na pozostałe kraje UE. Europosłowie przypomnieli o swoim stanowisku, w którym opowiedzieli się za ochroną budżetu Unii w przypadku braków w zakresie praworządności. Wezwali państwa członkowskie do rozpoczęcia negocjacji, by przyjąć przepisy wprowadzające warunkowość w dostępie do środków unijnych. Początkowo tego zapisu nie było w projekcie rezolucji, jednak został on dodany jako poprawka. W taki sam sposób w tekście znalazło się odniesienie do przyjętej przez Sejm 20 grudnia 2019 roku ustawy zaostrzającej środki dyscyplinujące wobec sędziów. Niewiążąca prawnie rezolucja jest jednak głównie tekstem o przebiegu procedury z art. 7 unijnego traktatu i wezwaniem, by składająca się z ministrów ds. europejskich Rada ds. Ogólnych zwiększyła presję na Polskę i Węgry, ponieważ do tej pory wysłuchania nie były organizowane w sposób ""regularny, uporządkowany i otwarty"". ""Brak skutecznego wykorzystania przez Radę art. 7 traktatu nadal podważa integralność wspólnych wartości europejskich, wzajemne zaufanie i wiarygodność Unii jako całości"" - podkreślono w tekście. Europosłowie zwrócili się do prezydencji chorwackiej i przyszłych prezydencji unijnych do regularnego organizowania wysłuchań. PE postuluje, by w ich następstwie Rada UE kierowała do Polski i Węgier konkretne zalecenia i wskazywała terminy ich wykonania. Rezolucja zwraca uwagę, że wzajemne zaufanie między państwami członkowskimi można przywrócić tylko wtedy, gdy zagwarantowane zostanie poszanowanie wartości zapisanych w art. 2 traktatu. ""(PE) wzywa Radę do działania w tym kierunku; wzywa państwa członkowskie do respektowania zasady pierwszeństwa prawa UE"" - czytamy. Eurodeputowani wyrazili ubolewanie, że w wyniku wysłuchań Polska i Węgry ""nie poczyniły jeszcze znaczących postępów na drodze do eliminacji wyraźnego ryzyka poważnego naruszenia wartości"". Zauważyli przy tym z zaniepokojeniem, że sprawozdania i oświadczenia Komisji Europejskiej oraz organów międzynarodowych, takich jak ONZ, OBWE i Rada Europy, wskazują na pogorszenie sytuacji zarówno w Polsce, jak i na Węgrzech od czasu uruchomienia procedury z art. 7. PE zaapelował, by w czasie kolejnych wysłuchań odniesiono się również do nowych wydarzeń i oceniono ryzyko naruszenia niezależności sądownictwa, wolności słowa, w tym wolności mediów. Rezolucja apeluje do KE ""o wykorzystanie w pełni dostępnych narzędzi, w szczególności przyspieszonych postępowań"" przed Trybunałem Sprawiedliwości i ""wniosków o zastosowanie środków tymczasowych, aby wyeliminować wyraźne ryzyko poważnego naruszenia przez Polskę i Węgry wartości, na których opiera się Unia"". Eurodeputowani stwierdzili, że wniosek KE dotyczący praworządności w Polsce ma ograniczony zakres, dlatego zaapelowali do Rady UE, aby w związku z obecnymi wysłuchaniami zbadała, w jaki sposób zająć się zarzutami dotyczącymi naruszeń praw podstawowych w Polsce.",,
"Debata w UE po ataku Rosji na Polskę. KE wyraża solidarność z Warszawą. "" Polska była ofiarą, a nie sprawcą wojny""","W debacie na ten temat, którą sprowokowały kontrowersyjne wypowiedzi prezydenta Rosji Władimira Putina wzięło udział ponad pół setki eurodeputowanych. Nie wszyscy mówili jednym głosem, ale zdecydowana większość wskazywała na rosyjską współodpowiedzialność za wywołanie konfliktu poprzez zawarcie paktu pakt Ribbentrop-Mołotow.","Solidarność z Polską w związku z atakami Rosji wyraziła wiceprzewodnicząca KE Viera Jourova. ""Komisja Europejska w pełni odrzuca wszelkie fałszywe twierdzenia, które próbują zniekształcać historię II wojny światowej lub przedstawiać ofiary, takie jak Polska, jako sprawców"" - podkreśliła czeska polityk. Stwierdziła przy tym, że historia jest złożona i nie wolno zapominać o roli żołnierzy sowieckich podczas kluczowego momentu wojny, gdy Józef Stalin i Adolf Hitler stali się wrogami. Jak oceniła to właśnie żołnierze sowieccy ""wypchnęli nazistów z Europy Środkowo-Wschodniej i wyzwolili obóz zagłady Auschwitz-Birkenau"". Jourova przestrzegała, że zniekształcanie faktów historycznych to zagrożenie dla społeczeństw demokratycznych. - Sojusz niemiecko-sowiecki umożliwił atak na Polskę przez nazistowskie Niemcy 1 września 1939 roku, a następnie wojska sowieckie 17 września. Wydarzenia te zapoczątkowały drugą wojnę światową - to fakty - zaznaczyła wiceszefowa KE. O odpowiedzialności Rosji i pakcie Ribbentrop-Mołotow mówiła też łotewska eurodeputowana Sandra Kalniete z Europejskiej Partii Ludowej. - Związek Sowiecki jest współodpowiedzialny za wywołanie II wojny światowej - podkreśliła. Przeciwko zamianie ról katów i ofiar protestował niemiecki eurodeputowany Reinhard Buetikofer. - Ten rodzaj konwersji, przerzucanie winy historycznej może stać się pierwszym krokiem do identyfikacji celów dla agresji. UE powinna być czujna - apelował. Europosłanka PiS Anna Fotyga mówiła, że od samego początku obie strony paktu Ribbentrop-Mołotow posługiwały się kłamstwami, oszustwami, oszczerczymi kampaniami, by zdyskredytować swoich oponentów i swoje ofiary. - Dokonując Holokaustu Hitler oskarżał Żydów, że to oni wywołali II wojnę światową - wskazywała była minister spraw zagranicznych. Jak zaznaczyła Putin w swojej oszczerczej kampanii wobec Polski i innych państw posługuje się dokładnie tymi samymi metodami, które były stosowane przez Hitlera i Stalina. Szef delegacji PO w PE Andrzej Halicki, który zainicjował dyskusję dziękował za okazaną solidarność. - Tej solidarności naprawdę potrzebujemy. Chciałem podziękować Radzie, pani komisarz za bardzo jednoznaczny głos, bo musimy być razem, gdy podejmowane są próby fałszowania historii - oświadczył eurodeputowany. Jak podkreślił cała debata nie jest o historii, ale o bezpieczeństwie, bo ci, którzy chcą akceptować totalitaryzmy, czy to stalinowski, czy nazistowski, sami chcą budować rządy autorytarne i wykorzystywać je na zgubę milionów Europejczyków. Były premier Leszek Miller (SLD) wskazywał, że gdy 30 lat temu Zjazd Deputowanych Ludowych ZSRR potępił pakt Ribbentrop-Mołotow, który Stalin określił jako ""krwią scementowaną przyjaźń"" pomiędzy dwoma krajami, wydawało się, że ten rozdział historii jest zamknięty. - Dziś następuje próba rewizji tamtych ocen, w tym także fałszowania prawdy historycznej w odniesieniu do Polski. Udział mojego kraju w walce przeciwko Hitlerowi nie może kwestionowany - oświadczył Miller. Wygłoszone przez prezydenta Rosji przed świętami komentarze dotyczące przyczyn II wojny światowej zostały uznane na Zachodzie za próbę pisania historii na nowo i wybielanie sowieckiej kolaboracji z nazistami. Putin w wygłoszonym w środę orędziu kolejny raz poruszył temat roli Związku Sowieckiego w pokonaniu Niemiec hitlerowskich. - Mamy obowiązek bronienia prawdy o zwycięstwie, inaczej cóż powiemy naszym dzieciom, jeśli kłamstwo, jak zaraza, rozpełznie się po całym świecie - oświadczył.","Europarlament po ataku Putina: Polska była ofiarą, a nie sprawcą II wojny światowej",
"""Naj"" w Polsce. Największe, najmniejsze, najwyższe w naszym kraju. Sprawdź się w quizie [Quiz]","Jaki jest najwyższy budynek w Polsce? Gdzie leży najbogatsza gmina? Jaka jest największa wieś w Polsce? Ile mierzy najwyższe drzewo w naszym kraju? To tylko część pytań, z którymi musisz się zmierzyć w naszym quizie ""naj"" w Polsce. Spróbuj swoich sił!",,,
"Przewodniczący rosyjskiego parlamentu: władze Polski muszą przeprosić za to, jak traktowały Żydów","Według jednego z najważniejszych rosyjskich polityków ""Niemcy zbudowali większość obozów zagłady w Polsce, bo panowała tam od przedwojnia odpowiednia atmosfera antysemityzmu"". Taką opinię wygłosił podczas otwarcia posiedzenia Dumy jej przewodniczący Wiaczesław Wołodin.","Polityk w czasie swojego przemówienia powiedział, że ""nastroje antysemickie w społeczeństwie przedwojennej Polski tworzyły podatny grunt pod późniejsze ludobójstwo i Holocaust"". Zdaniem Wołodina ""władze Polski muszą przeprosić za to, co działo się w Polsce przed wojną i za to, co dzieje się tam dziś"". Wypowiedź została nagrodzona oklaskami zgromadzonych deputowanych. − Dla nas zawsze ważne było, aby historia nie była pisana od nowa, prawda o wojnie nie była wypaczana. Niektóre fakty są niezmienne. Ale dzisiaj widzimy, jak politycy kilku krajów robią wszystko, aby je zniekształcić, przepisać historię w swoich interesach. To niedopuszczalne − stwierdził Wołodin. Przewodniczący Dumy Państwowej poradził członkom Sejmu RP, by ""nie wypaczali faktów historycznych, oczerniając pamięć żołnierzy-wyzwolicieli II wojny światowej"". − Przywódcy współczesnej Polski muszą wiedzieć, ile kosztowała wolność Polaków. Kosztem pół miliona zabitych żołnierzy i oficerów radzieckich − dodał. Powiedział także m.in., że łączne nakłady ZSRR w okresie polskiej kampanii wyniosły 26,7 mld rubli, co według obecnego kursu stanowi ponad 5 bln rubli (81,4 mld USD). W wystąpieniu polecił odpowiednim komisjom Dumy, delegacjom w Radzie Europy, OBWE i innych strukturach międzyparlamentarnych, ""rozważenie ochrony pamięci historycznej"". Rosyjscy posłowie zapowiedzieli już zgłoszenie krytykującej Polskę rezolucji w Zgromadzeniu Parlamentarnym RE. Jeden z posłów oskarżył też Polskę wprost o to, że jest winna wybuchu II wojny światowej. Leonid Słucki, przewodniczący komisji spraw zagranicznych rosyjskiej Dumy, uznał uchwałę polskiego Sejmu za ""rzadki cynizm"". Powodem jest wskazanie ""równej odpowiedzialności nazistowskich Niemiec i ZSRR za rozpętanie wojny"". W grudniu prezydent Rosji Władimir Putin krytykując wrześniową rezolucję Parlamentu Europejskiego dotyczącą rozpętania II wojny światowej ocenił, że jej przyczyną nie był pakt Ribbentrop-Mołotow, a pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Przekonywał też, że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Prezydent Rosji wygłosił też opinię o przedwojennym polskim ambasadorze Józefie Lipskim, nazywając go ""bydlakiem"". Zdaniem Putina dyplomata ""całkowicie zgadzał się z Hitlerem w jego poglądach antysemickich"". Źródło: TASS, duma.gov.ru, PAP",Wiaczesław Wołodin,
Rosyjski poseł: to Polska jest winna wybuchu II wojny światowej,"Znany rosyjski polityk, w programie publicystycznym głównego kanału rosyjskiej telewizji państwowej, tłumaczył, że to układ pomiędzy II RP i III Rzeszą był powodem wybuchu wojny.","Zdaniem posła prezydenckiej partii Jedna Rosja, Aleksandra Hinsztejna, ""Piłsudski i Hitler podpisali, może nie z prawnego punktu widzenia, ale zaakceptowali układ, na mocy którego Żydzi z Polski i innych krajów Europy Środkowej mieli zostać wywiezieni do Afryki, a dokładniej na Madagaskar"". — Wmawianie dziś przez Polskę, że padła ofiarą jakiegoś spisku tyranów [czyli paktu Ribbentrop-Mołotow] ma tyle wspólnego z prawdą, co mówienie, że Parlament Europejski ma cokolwiek wspólnego z demokracją — mówił dalej Hinsztejn w popularnym w Rosji programie ""Politnawigator"" prowadzonym przez bardzo znanego i ściśle związanego z Kremlem dziennikarza Władimira Sołowiowa. — Rosja nie powinna posypywać sobie głowy popiołem [za podpisanie układu Ribbentrop-Mołotow], to nie my jesteśmy winni wybuchu wojny, my powinniśmy z naszej historii być dumni — dodał poseł. Aleksander Hinsztejn był znanym dziennikarzem śledczym w latach 90. Potem wszedł do Dumy z ramienia partii Władimira Putina, dziś jest zastępcą przewodniczącego komisji Dumy ds. bezpieczeństwa. Hinsztejn jest absolwentem Moskiewskiego Uniwersytetu Wojsk MSW w stopniu porucznika wojsk wewnętrznych. To kolejny atak na Polskę ze strony Rosji w ostatnich tygodniach. W grudniu Putin, wygłosił opinię o polskim ambasadorze Lipskim, nazywając go ""bydlakiem"". Kilka dni wcześniej prezydent Rosji oskarżał Polskę o współdziałanie z Niemcami w latach 30. w celu eksterminacji Żydów",Aleksander Hinsztejn,
75. rocznica wyzwolenia obozu Auschwitz. Na liście gości brakuje przedstawicieli m.in. USA,"Muzeum Auschwitz-Birkenau opublikowało listę szefów delegacji państwowych, które potwierdziły swój udział w obchodach 75. rocznicy wyzwolenia niemieckiego nazistowskiego obozu koncentracyjnego i zagłady Auschwitz-Birkenau. Wśród nich brakuje przedstawicieli m.in. USA. Lista jednak nie jest ostateczna. W godzinach popołudniowych we wtorek Francja poinformowała Onet o przyjeździe swojego premiera.","Obchody odbędą się 27 stycznia w Polsce. Kilka dni wcześniej (23 stycznia) 75. rocznica wyzwolenia obozu i ofiary zostaną upamiętnione w Izraelu. Prezydent Andrzej Duda nie pojedzie do Jerozolimy, ponieważ w programie wydarzenia nie uwzględniono wystąpienia głowy polskiego państwa. W Jerozolimie pojawi się m.in. kanclerz Niemiec Angela Merkel, prezydent Francji Emmanuel Macron czy też prezydent Rosji Władimir Putin. Nie będzie ich w Polsce. Pojawi się księżna Kornwalii Kamila, premier Węgier Viktor Orban czy też król Hiszpanii Filip VI. Wśród potwierdzonych gości na próżno jednak szukać przedstawicieli Stanów Zjednoczonych oraz naszych najbliższych sąsiadów - Białorusi, Ukrainy, Słowacji i Litwy. Czy opublikowana lista zagranicznych gości jest ostateczna? - Wysłaliśmy listy do ambasad informujące o organizacji obchodów rocznicowych. W razie zainteresowania uczestnictwem w obchodach prosiliśmy o przedstawienie nam składu delegacji danego kraju. Ostateczne potwierdzenia miały zostać odesłane do 10 stycznia. Tak się jednak nie stało. Jeśli jednak delegacje nadal będą zainteresowane udziałem w obchodach, nie będzie żadnego problemu - słyszymy w biurze prasowym Muzeum Auschwitz-Birkenau. Wiemy, że w Polsce nie pojawi się ani prezydent Donald Trump, ani wiceprezydent Mike Pence, ani najważniejsi sekretarze jego administracji. Delegacja amerykańska ma być jednak obecna w Auschwitz. Z naszych informacji wynika, że może to być specjalna wysłanniczka do spraw Holokaustu Cherrie Daniels. Informację, kto będzie reprezentował USA w Auschwitz, poznamy najpóźniej w ciągu najbliższych kilku dni. Podobnie sytuacja wyglądała do godzin popołudniowych, jeśli chodzi o Francję. - Na pewno będzie to urzędnik wysokiego szczebla. Trwają konsultacje. Wkrótce Paryż ogłosi, kto pojawi się w Polsce - usłyszeliśmy w biurze prasowym Ambasady Francji w Warszawie. Następnie dostaliśmy informację, że pojawi się premier. ""Możemy już oficjalnie potwierdzić, że na uroczystości w Auschwitz-Birkenau z ramienia Francji uda się premier, pan Édouard Philippe"" - przekazał dział prasowy Kancelarii Premiera Francji. Potwierdzeni szefowie delegacji państwowych na obchody 75. rocznicy wyzwolenia niemieckiego nazistowskiego obozu koncentracyjnego i zagłady Auschwitz-Birkenau: 23 stycznia w Jerozolimie dobędzie się Światowe Forum Holokaustu. Polskim reprezentantem w Izraelu będzie ambasador Marek Magierowski. Poinformował o tym wiceminister kultury Jarosław Sellin na antenie Radia Maryja. - Nie ma żadnego wytłumaczenia dla Yad Vashem (organizator Światowego Forum Holokaustu - red.) - mówił Onetowi kilka dni temu Jonny Daniels, prezes zabiegającej o dialog polsko-żydowski fundacji ""From the Depths"". Według naszego rozmówcy obchody 75. rocznicy wyzwolenia Auschwitz powinny odbywać się w Polsce, a nie w Izraelu. - To wielka gra Putina i rosyjskich oligarchów. Yad Vashem popełnia błąd. Prezes zabiegającej o dialog polsko-żydowski fundacji From the Depths podkreśla, że fundusze na organizację 5. Światowego Forum Holocaustu pochodzą z Rosji. Wydarzenie bowiem finansuje Wiaczesław Mosze Kantor.",Dawny niemiecki nazistowski obóz Auschwitz-Birkenau,
"Dlaczego prezydent Rosji zajął się historią? ""Najnowsza obsesja Putina""","""W ciągu najbliższych kilku miesięcy możemy się spodziewać, że rosyjska kontrofensywa pamięciowa będzie się rozwijać, przy czym również w całkiem nieoczekiwanych kierunkach"" - pisze Leonid Bershidsky z Bloomberga, komentując niedawne wypowiedzi Putina o Polsce w czasie II wojny światowej. Jego zdaniem, ""nawet jak na przywódcę, który uczynił ze zwycięstwa ZSRR nad nazistami kamień węgielny nowej rosyjskiej tożsamości, tak widoczne zaangażowanie ws. II wojny zdumiewa"".","W artykule pt. ""Najnowsza obsesja Putina - nowa narracja o II wojnie światowej"" publicysta ocenia, że prezydent Władimir Putin i jego doradcy w sferze polityki zagranicznej nie mogli nie dostrzec, że na świecie dominująca dotąd narracja o II wojnie światowej uległa zmianom na rzecz motywów antyrosyjskich. ""Kreml jest skrajnie uwrażliwiony na takie sygnały, przy czym nie tylko ze względu na propagandę używaną w polityce wewnętrznej, ale również dlatego, że międzynarodowa pozycja tego państwa jest zdobyczą wojenną uzyskaną w wyniku II wojny"" - podkreśla Bershidsky, który przed pięcioma laty opuścił Rosję, udając się na emigrację. W jego ocenie, ""jeśli Związek Radziecki będzie postrzegany bardziej jako sojusznik Hitlera, jakim był oczywiście na początku wojny, niż jego pogromca, którym był pod koniec"", to taka narracja podkreślająca niegodziwość tego państwa, podważy mocarstwowe ambicje Rosji. W wyniku II wojny ""Związek Radziecki zdobył przecież nie tylko kontrolę nad Europą Wschodnią, ale uzyskał wysoką pozycję w powojennej architekturze międzynarodowej oraz stałe miejsce w Radzie Bezpieczeństwa ONZ"" - przypomina Bershidsky. Dodaje, że dla Putina potwierdzeniem statusu supermocarstwa jest ""przywilej autorytatywnego orzekania, co jest prawdą, a co fałszem, co jest dobre, a co złe, tak jak czynią Stany Zjednoczone"". W artykule, który ukazał się 10 stycznia na opiniotwórczym portalu Bloomberg, Bershidsky analizuje powody, dla których Putin od jakiegoś czasu intensywnie zajmuje się historią. Publicysta przypomina m.in., że 75. rocznica zakończenia II wojny światowej była dla prezydenta Rosji jedynym wartym odnotowania wydarzeniem w nadchodzącym roku, na które zwrócił uwagę w swym orędziu noworocznym. Wygląda na to, że II wojna światowa stała się ostatnio obsesją Putina, który ""ciągle i przy każdej nadarzającej się okazji wraca do tematu, opowiadając o swoim zagłębianiu się w dokumenty archiwalne. Wspomniał zresztą, że pracuje nad artykułem naukowym na temat wojny"" – podkreśla publicysta. ""Nawet jak na przywódcę, który uczynił ze zwycięstwa Związku Radzieckiego nad nazistami (postrzeganego przez wielu w Rosji jako triumf nad zgniłą Europą) kamień węgielny nowej rosyjskiej tożsamości narodowej, tak widoczne zaangażowanie emocjonalne Putina w sprawę II wojny i czas, jaki na to poświęca, zdumiewa"" – podkreśla publicysta. Przez wiele lat Rosję Sowiecką postrzegano na Zachodzie głównie jako sojusznika, który pomógł pokonać Hitlera i bez którego nie byłoby możliwe pokonanie przez aliantów III Rzeszy. ""Nawet w najgorszych latach zimnej wojny zwycięski sojusz Związku Radzieckiego, USA, Wielkiej Brytanii i Francji przypominał, że współpraca jest możliwa"" – czytamy w na portalu Bloomberg. Sposób myślenia o roli, jaką podczas II wojny odegrał ZSRR, stopniowo się jednak zmienia. By potwierdzić tę tezę, Bershidsky cytuje ubiegłoroczną wypowiedź obecnego brytyjskiego premiera Borisa Johnsona. Zapytany o swój największy zawód na niwie zawodowej, Johnson odpowiedział, że była nią kwestia resetu i możliwości powrotu do dobrych stosunków z Moskwą. - Naprawdę sądziłem tak samo jak wielu szefów dyplomacji i premierów rządów, że możemy otworzyć z Rosją nowy rozdział. To wspaniały kraj, z którym wspólnie walczyliśmy przeciwko faszyzmowi. To było bardzo, bardzo rozczarowujące, gdy okazało się, że się myliłem – oznajmił Johnson. Komentator Bloomberga przypomina te słowa premiera Wielkiej Brytanii i podkreśla, że Kreml, który jest wyjątkowo wrażliwy na punkcie swej roli w polityce międzynarodowej, nie potrafił się pogodzić z rosnącym znaczeniem państw Europy Wschodniej na kontynencie. Zbliżenie się do Zachodu państw takich jak Polska czy kraje bałtyckie wpłynęło na interpretację historii na Zachodzie, czego skutkiem była m.in. niedawna rezolucja Parlamentu Europejskiego, przypominająca o roli paktu Ribbentrop-Mołotow w doprowadzeniu do wybuchu II wojny światowej i stawiająca na jednym poziomie reżim nazistowski i komunistyczny. Uchwała Parlamentu Europejskiego stała się powodem silnej irytacji rosyjskiego kierownictwa i samego Putina. Z zapisu debaty z udziałem rosyjskich historyków, jaki ukazał się w pierwszym, tegorocznym numerze pisma ""Rossija w głobalnoj politikie"", która często dostarcza impulsów ideologicznych dla działań Kremla, wynika jednoznacznie, że Rosja może wpłynąć na zmianę trendów narracyjnych w opowieści o II wojnie światowej na swoją korzyść. ""Musi tylko uznać Izrael za swego jedynego sojusznika w walce z »falą zwrotną«, czyli tendencjami podważającymi rolę ZSRR, a Polskę za głównego przeciwnika"" – wskazywali historycy. Argumentem, który przemawia za takim podejściem, jest to, że ""Izrael nigdy nie zgodzi się na podejmowane przez rządy Polski i krajów bałtyckich nacjonalistyczne próby narzucenia własnej narracji, które mają odsunąć od nich raz na zawsze zarzuty, że miejscowi podejmowali współpracę z nazistami w wypadku Holokaustu"" - pisze Bershidsky, który urodził się w rodzinie moskiewskich Żydów. Polityka historyczna polskiego rządu, który chce przedstawiać ten kraj jako niewinną ofiarę zarówno rosyjskiej, jak i niemieckiej agresji, rzeczywiście wciąż natyka się na opór w Izraelu oraz wśród żydowskiej diaspory rozsianej po całym świecie - argumentuje. Bershidsky, który od kilku lat przebywa w Berlinie, wskazuje, że Kreml może się starać wykorzystać również trudności rysujące się w relacjach na linii Unia Europejska–Warszawa. Wywołała je reforma sądownictwa forsowana przez polski rząd. Jaki będzie scenariusz rosyjskiej kontrofensywy w tym konflikcie pamięci? - pyta publicysta. Sugeruje, że będzie on zapewne zgodny z przepisem przygotowanym przez historyka z Moskiewskiego Uniwersytetu Państwowego (MGU) Fiodora Gajdę, który specjalizuje się w historii politycznej Rosji w XIX w. Historyk przedstawił ją w ramach debaty zorganizowanej przez pismo ""Rossija w głobalnoj politikie"". - Głównym kozłem ofiarnym jest dla nas zatem Polska. Jeśli my i europejscy biurokraci potrzebujemy wspólnego wroga, myślę, że Polska będzie najlepszym kandydatem. Największą uwagę należy zwrócić właśnie na Polskę – i to właśnie dzieje się dzisiaj. Naszym głównym sojusznikiem jest Izrael. Zgadzam się całkowicie, ten temat należy rozwinąć: Żydzi w Armii Czerwonej i tak dalej - zasugerował Gajda. Gajda proponuje również, by Rosja na każdym kroku podkreślała, że do zwycięstwa przyczyniły się wszystkie byłe republiki radzieckie, a więc, że nie był to tylko wysiłek Rosji. Zwiększyłoby to bowiem, jego zdaniem, siłę rosyjskiej propagandy historycznej. W swoich ostatnich wystąpieniach prezydent Putin zrealizował dokładnie tę linię. ""Zagrał dokładnie tymi kartami"" - jak ujął to Bershidsky. Inni uczestnicy wspomnianej dyskusji proponowali także, by w sferze polityki historycznej Rosja zawarła strategiczne porozumienie z Chinami na zasadzie wzajemnego uznania przodującej roli odegranej przez to ostatnie państwo w walce z faszyzmem na wschodzie i przez ZSRR – na zachodzie Eurazji. ""W ciągu najbliższych kilku miesięcy możemy się spodziewać, że rosyjska kontrofensywa pamięciowa będzie się rozwijać, przy czym również w całkiem nieoczekiwanych kierunkach"" – konkluduje komentator Bloomberga.",Władimir Putin,
Niemiecka polityk: polski rząd postępuje jak komuniści,- Działania polskiego rządu niczym nie różnią się od działań władzy komunistycznej. Prawdziwi demokraci przestrzegają wyroków sądów – mówi DW prawniczka i wiceprzewodnicząca PE Katarina Barley. Z Barley rozmawia Jowita Kiwnik Paragana.,"Jowita Kiwnik Pargana: Jest Pani krytyczna wobec ostatnich planów polskiego rządu odnośnie reformy sądownictwa. Dlaczego? Katarina Barley: Właściwie to jestem zszokowana tym, że choć wobec Polski toczy się procedura z art. 7 o naruszenie praworządności, polski rząd chce szybko wprowadzić kolejne kontrowersyjne zmiany w wymiarze sądownictwa. Moim zdaniem ta proponowana reforma otwiera zupełnie nowy wymiar. Bo nie tylko próbuje ograniczyć niezależność polskich sędziów, co już jest wystarczająco złe, ale także atakuje funkcjonowanie całej Unii Europejskiej. W jaki sposób? - Jeśli sędziowie mają być karani dyscyplinarnie za stosowanie prawa unijnego zamiast polskiego, podkopuje to wszystkie fundamenty, na których opiera się UE. Jeśli, podpisując traktaty, państwa członkowskie zgodziły się przestrzegać wspólne wartości, zgodziły się również na to, że te same zasady będą przestrzegane we wszystkich krajach Unii w taki sam sposób. To, jak prawo unijne ma być przestrzegane, definiuje Europejski Trybunał Sprawiedliwości. Dotychczas, za każdym razem, gdy Trybunał wydawał wyrok, polski rząd po jakimś czasie ostatecznie się do niego stosował. Teraz pojawiły się obawy, czy nadal tak będzie. Jeśli państwa nie będą przestrzegały wyroków TSUE, naruszy to sam rdzeń Unii Europejskiej. To już walka o przyszłość całej UE. Polski rząd tłumaczy, że chce po prostu na dobre zerwać z pozostałościami systemu komunistycznego w systemie sądowym. Stąd potrzeba zmian. - Moim zdaniem obecne działania polskiego rządu niczym nie różnią się od działań władzy komunistycznej. Bo stanowisko: „tylko ja mam rację, a każdy, kto mnie krytykuje, jest kłamcą, zdrajcą, przestępcą i musi być ukarany” to podejście charakterystyczne dla władzy totalitarnej. Prawdziwi demokraci przestrzegają wyroków sądów, nawet jeśli nie są one po ich myśli. Wiem, o czym mówię, w końcu byłam i sędzią, i ministrem sprawiedliwości. Jeśli podważasz wyroki niezależnego sądu, nie jesteś lepszy od komunistów. Dlatego uważam, że to, co robią polskie władze, to komunizm w demokratycznym przebraniu. Polscy politycy argumentują, że podobne rozwiązania dyscyplinujące sędziów już istnieją w systemach prawnych m.in. we Francji czy Hiszpanii. Czy to jest w porządku, że inne państwa mogą posiadać tego typu regulacje, a Polska jest za nie krytykowana? - Bardzo często słyszę ten argument. I owszem, wiele krajów ma mniejsze lub większe problemy z praworządnością. Problem w tym, że polscy rządzący wybrali z różnych systemów prawnych, francuskiego, hiszpańskiego, niemieckiego czy brytyjskiego, tylko te zapisy, które nakładają ograniczenia na władzę sądowniczą i połączyli je w jedno, tłumacząc potem, że przecież taki zapis obowiązuje w Niemczech, a taki w Hiszpanii. Racja, tylko że w tych wszystkich krajach władza sądownicza jest niezależna. Tymczasem cel polskiego rządu wydaje się być oczywisty: ograniczenie trójpodziału władzy i kontrola sędziów. To nie jest demokratyczny sposób rządzenia krajem. Jak UE ma zamiar zareagować? Artykuł 7 już dawno okazał się mało skuteczny. - Moim zdaniem jedyną instytucją, która może realnie zatrzymać te zmiany jest Europejski Trybunał Sprawiedliwości. Dlatego to takie ważne, żeby KE zaskarżyła Polskę w Trybunale. Cieszę się, że Komisja już zareagowała i wysłała list do polskiego rządu. Na miejscu jest też już Komisja Wenecka. Niestety, wydaje mi się, że to nie przypadek, że głosowanie w Sejmie nad polską ustawą odbyło się tuż przed Świętami Bożego Narodzenia, kiedy większość ludzi koncentrowała się na przedświątecznych przygotowaniach. To był cwany ruch. Nawet ja zbyt późno zorientowałam się o jakich reformach mowa. Niestety chyba już się przyzwyczailiśmy do polskich reform naruszających praworządność, dlatego tak późno dotarło do nas, że tu chodzi o znacznie poważniejsze zmiany. W przyszłym tygodniu podczas sesji plenarnej PE odbędzie się kolejna debata na temat praworządności w Polsce i na Węgrzech oraz na temat zmian w polskim systemie sprawiedliwości. Czy ta debata jest potrzebna? Przecież nie jest ona w żaden sposób prawnie wiążąca? - Ta debata jest bardzo potrzebna. Chcemy bardzo wyraźnie zaznaczyć, że planowane zmiany w polskim sądownictwie są sprzeczne z prawem UE i wywołać nacisk na Komisję. To ważne, żeby postępowanie wobec Polski toczyło się w TSUE, ale musimy w UE opracować także nowe mechanizmy. Jakie? - Jest potrzebny mechanizm monitorowania praworządności, obowiązujący w całej UE. Może to pozwoli obalić mit o tym, że sądownictwo na zachodzie UE może sobie pozwolić na więcej niż na wschodzie. Bo tak nie jest. Trzeba też opracować możliwość nakładania sankcji finansowych na kraje, naruszające praworządność. To trudne, bo nie chcemy, żeby ucierpieli obywatele. Ale nie możemy też pozwolić, żeby pieniądze unijne służyły do budowania systemu, który jest przeciwko prawu UE. Cięcia finansowe to skuteczne narzędzie? - Cóż, polski rząd opiera swoją władzę na unijnych pieniądzach. To dzięki nim może spełniać swoje obietnice wyborcze.",Katarina Barley,
Czy Polska wyśle dodatkowe siły na Bliski Wschód? Mamy stanowisko władz,"Donald Trump chce, by państwa członkowskie NATO zwiększyły zaangażowanie na Bliskim Wschodzie. Jak na to wezwanie zareaguje polski rząd? – Oczekujemy doprecyzowania oczekiwań Waszyngtonu – czytamy w odpowiedzi Ministerstwa Spraw Zagranicznych na nasze pytania.","Prezydent USA zaapelował o większe zaangażowanie innych państw członkowskich NATO na Bliskim Wschodzie w środę w oficjalnym orędziu do narodu wygłoszonym w Białym Domu. Wtedy po raz pierwszy publicznie zabrał głos w sprawie irańskiego ataku rakietowego na amerykańskie bazy wojskowe w Iraku. Trump zapowiedział też rychłe zwrócenie się ze stosowną prośbą do sojuszników. Wczoraj rozmawiał z Sekretarzem Generalnym NATO. Liderzy USA i NATO „zgodzili się co do tego, że Sojusz powinien bardziej stanowczo działać na rzecz stabilizacji w regionie Bliskiego Wschodu i walki z międzynarodowym terroryzmem”. Trump i Stoltenberg mają pozostać w tej sprawie w bliskim kontakcie. ""NATO może w większym stopniu przyczynić się do stabilności w regionie i walki z międzynarodowym terroryzmem. Zastanawiamy się, co jeszcze możemy zrobić. W tym tygodniu rozmawiałem również z premierem Iraku, Adil Abd al-Mahdim. Powtórzyłem, że NATO jest silnie zaangażowane w walkę z terroryzmem. Jesteśmy przywiązani również do naszej misji szkoleniowej i budowania potencjału, aby zapobiec powrotowi naszego wspólnego wroga, czyli tzw. Państwa Islamskiego. Zgodziliśmy się co do potrzeby deeskalacji sporów w regionie"" - czytamy w oficjalnym oświadczeniu przesłanym Onetowi przez Biuro Prasowe Sojuszu. W wyniku narastającego konfliktu na Bliskim Wschodzie NATO zawiesiło jednak swoją misję szkoleniową w Iraku. Zaangażowanych w nią jest 500 instruktorów. Sojusz wznowi rozpoczęte w 2018 r. szkolenia, „kiedy pozwoli na to sytuacja”. Żadna konkretna data nie została podana. Głównym celem misji NATO jest szkolenie irackich sił, by przeciwdziałać próbom odradzania się tzw. Państwa Islamskiego. „W chwili obecnej oczekujemy doprecyzowania oczekiwań Waszyngtonu oraz podjęcia tego wątku przez Stany Zjednoczone na forum Sojuszu. Jako członek NATO będziemy aktywnie uczestniczyć w dyskusji, jak też konsekwentnie realizować sojusznicze zobowiązania” – czytamy w oficjalnej odpowiedzi MSZ dla Onetu. „Nasze decyzje będą więc pochodną uzgodnień podjętych kolektywnie w ramach NATO i Globalnej Koalicji. W chwili obecnej w gremiach tych nie została jeszcze podjęta dyskusja dotycząca zwiększenia zakresu czy też intensyfikacji ich działań na Bliskim Wschodzie”. Z kolei Ministerstwo Obrony Narodowej przyznaje, że w rządzie trwają dyskusje nad podjęciem kolejnych kroków. „MON we współpracy z innymi resortami oraz sojusznikami w NATO analizuje wszelkie uwarunkowania i potrzeby operacji prowadzonych w Iraku” – czytamy w lakonicznej wiadomości, którą przesłał nam wydział prasowy ministerstwa. Nasza dyplomacja przypomina jednocześnie o obecności wojskowej Polski na Bliskim Wschodzie w ramach misji NATO zwalczającej tzw. Państwo Islamskie. Z kolei w listopadzie ubiegłego roku „zwiększyliśmy nasze zaangażowanie wojskowe w wysiłki stabilizacyjne w regionie poprzez wysłanie znaczącego kontyngentu do sił pokojowych UNIFIL w Libanie. Polska dostarcza też regularnie pomocy humanitarnej w tym regionie”. Rakiety spadły w nocy z 7 na 8 stycznia m.in. na bazę Ayn al Asad, jedno z najważniejszych miejsc stacjonowania amerykańskich wojsk w Iraku. W lipcu br. w tej bazie rozpoczęło służbę 150 żołnierzy z Polskiego Kontyngentu wojskowego w Iraku. - Żaden z polskich żołnierzy w Iraku nie ucierpiał po atakach rakietowych na bazy Al Asad i Irbil. Jesteśmy w stałym kontakcie z dowódcą Polskiego Kontyngentu Wojskowego w Iraku - oświadczył szef MON Mariusz Błaszczak. Armia Stanów Zjednoczonych potwierdziła też atak rakietowy na ich obiekty w Erbilu - stolicy autonomicznego Regionu Kurdystanu na północy Iraku. Według irańskiej agencji informacyjnej Tasnim rakiety zostały wystrzelone z baz w Kermanszachu i Lorestanie w zachodnim Iranie. Amerykanie potwierdzają, że atak został dokonany z terytorium tego kraju. ""Iran podjął i zakończył stosowanie proporcjonalnych środków samoobrony na mocy art. 51 Karty Narodów Zjednoczonych w odniesieniu do bazy, z której rozpoczęto tchórzliwy atak zbrojny na naszych obywateli i wyższych urzędników. Nie dążymy do eskalacji ani wojny, ale będziemy się bronić przed każdą agresją"" - napisał na Twitterze Javad Zarif, minister spraw zagranicznych Iranu. Gen. Kasem Sulejmani, dowódca elitarnego oddziału Korpusu Strażników Rewolucji al-Kuds, został zabity w nocy z 3 na 4 stycznia na międzynarodowym lotnisku w Bagdadzie w ostrzale rakietowym sił USA. Ataku dokonano z użyciem dronów. Razem z Sulejmanim zginął dowódca irackiej proirańskiej milicji Kataib Hezbollah Abu Mahdi al-Muhandis. W Bagdadzie następnego dnia (sobota) setki tysięcy osób wzięły udział w uroczystościach żałobnych. Orszak wyruszył sprzed meczetu w miasteczku Al-Kazimijja, na przedmieściach Bagdadu. Wielu uczestników pochodu niosło zdjęcia Sulejmaniego i Muhandisa. W tłumie słychać było okrzyki: ""Śmierć Ameryce. Śmierć Izraelowi"", ""Ameryka to wielki szatan"" - relacjonowały agencje. W poniedziałek uroczystości pogrzebowe odbyły się w stolicy Iranu. Na ulice Teheranu wyszło co najmniej kilkaset tysięcy ludzi, a według władz - nawet kilka milionów. Zabójstwo gen. Sulejmaniego przyczyniło się do międzynarodowego kryzysu i wzrostu napięć na Bliskim Wschodzie. Iran zapowiedział kroki odwetowe przeciwko USA, a iracki parlament wezwał rząd do wyrzucenia amerykańskich wojsk z ich kraju. Prezydent Stanów Zjednoczonych Donald Trump zagroził zniszczeniem 52 obiektów w Iranie, w tym tych o znaczeniu kulturowym.",Ministerstwo spraw zagranicznych,
Ambasador Izraela w Polsce: głos prezydenta Dudy powinien być słyszany,"Ten głos powinien być słyszany w Izraelu, tu, w Stanach Zjednoczonych - mówił Ben Zvi pytany o zamieszanie wokół wizyty Andrzeja Dudy w World Holocaust Forum. Jednocześnie ambasador w rozmowie z Robertem Mazurkiem na antenie radia RMF FM podkreślał stanowczo, że za formułę spotkania odpowiada wyłącznie instytut Yad Vashem.","- Taką formułę przyjął Yad Vashem - mówił Ben Zvi, przyznając jednocześnie, że instytut nie jest organizacją pozarządową, ale zaznaczając, że ma pełną autonomię działania. Zvi mówił także, że Andrzej Duda na forum zaproszony został, a tego, że miał nie zabrać głosu, jednoznacznie oceniać nie chciał. Wcześniej Andrzej Duda na antenie TVP Info mówił, że w tym roku na World Holocaust forum będzie obecny prezydent Rosji, przedstawiciele Francji, Niemiec i również on, jako Prezydent RP został zaproszony. Ale zwrócił się do organizatorów z ""jednym zasadniczym oczekiwaniem"". - Że jako przedstawiciel kraju, którego najwięcej obywateli zostało zamordowanych w Auschwitz, będzie mógł tam zabrać głos - podkreślił. Nie ma jednak zgody organizatorów na to, żeby prezydent Polski tam przemawiał i on się z tym nie zgadza. Ben Zvi uważa, że głos prezydenta Polski powinien być słyszany, tak samo w Izraelu, Polsce, jak i USA, natomiast wstrzymał się od jednoznacznej oceny decyzji instytutu Yad Vashem. W rozmowie pojawiły się też pytania o obecną sytuację na Bliskim Wchodzie. - Wizja jawnej wojny na Bliskim Wschodzie się oddala - uważa Ben Zvi i dodaje, że taka wojna nikomu nie byłaby na rękę, ani USA, ani Iranowi. - To nic nowego - kwituje groźby Teheranu o ataku na Dubaj, a także na izraelską Hajfę. - Co kilka tygodni słyszymy, że należy wymazać Iran z mapy świata - dodaje. - Napięcie spada, owszem, ale czy jestem spokojny? To takie wielkie słowo - podsumował.",Ben Zvi,
"Ambasadorowie Polski i Izraela do Ukrainy: wynosicie do chwały osoby, które promowały czystki etniczne","Ambasadorowie Polski i Izraela na Ukrainie, Bartosz Cichocki i Joel Lion, skrytykowali politykę władz Kijowa i Lwowa, które - jak oświadczyli - ""celebrują historyczne postaci i wydarzenia, które należy raz na zawsze potępić"".","""Z wielkim zatroskaniem i smutkiem odnotowaliśmy, że władze różnych szczebli Ukrainy, w tym Rada Obwodu Lwowskiego oraz Państwowa Administracja Miasta Kijowa, wciąż celebrują historyczne postaci i wydarzenia, które należy raz na zawsze potępić"" - napisali ambasadorowie w piśmie. Dyplomaci wyjaśnili, że 24 grudnia rada obwodu lwowskiego przyjęła uchwałę ws. przeznaczenia w 2020 r. środków publicznych na uczczenie pamięci nazistowskiego kolaboranta Andrija Melnyka, a także ""ksenofobicznego, antysemickiego i antypolskiego pisarza"" Iwana Łypy oraz jego syna Jurija Łypy, twórcy ""rasistowskiej teorii ukraińskiej rasy"". Ambasadorowie zwrócili też uwagę, iż 1 stycznia na gmachu administracji państwowej w Kijowie wyeksponowano wizerunek Stepana Bandery. ""Pamiętając o naszych niewinnych braciach i siostrach zamordowanych w latach 1939–1945 na okupowanych terytoriach Polski, które obecnie stanowią część Ukrainy, my, Ambasadorowie Polski i Izraela, uważamy, że wynoszenie do chwały osób, które aktywnie promowały czystki etniczne, jest obrazą, która przynosi efekt przeciwny do zamierzonego w walce z antysemityzmem i w procesie pojednania naszych Narodów"" - głosi oświadczenie. ""Obecnie nasze rządy dokładają najwyższych starań, aby przeciwdziałać kolejnym atakom wobec Żydów, które mają miejsce w różnych krajach, a także aby zapobiec próbom fałszowania historii drugiej wojny światowej"" - czytamy. Cichocki i Lion zaznaczyli, iż oczekują, że rada obwodu lwowskiego oraz administracja Kijowa ""przyłączą się do dialogu w celu poszukiwania prawdy"". ""Z naszej strony jesteśmy gotowi ułatwiać współpracę z odpowiednimi instytucjami w Izraelu i Polsce, w tym z Yad Vashem i Instytutem Pamięci Narodowej"" - napisali przedstawiciele dyplomatyczni Polski i Izraela.",Na gmachu administracji państwowej w Kijowie wyeksponowano wizerunek Bandery,
"Leszek Balcerowicz: Nostalgia za socjalizmem? Nie wiem, czy wszyscy wiedzą za czym tęsknią","- Gdybym mógł cofnąć czas i coś zmienić, przyspieszyłbym reformę podatkową. Być może byłaby głębsza, na przykład można było wprowadzić podatek płaski – mówi Leszek Balcerowicz w 30. rocznicę powrotu wolnego rynku w Polsce w rozmowie z ""Rzeczpospolitą"".","Co zdaniem Balcerowicza było największym problemem w 1989 r.? - Odziedziczona po poprzednikach inflacja brała się z tego, że w końcówce PRL coraz bardziej brakowało pieniędzy w budżecie i w rosnącym stopniu wydatki były pokrywane z tego, co potocznie się zwie drukowaniem pieniędzy. To negatywnie odróżniało Polskę np. od Czechosłowacji, gdzie inflacja była na poziomie 10 proc. rocznie., czy Węgier (30 proc. rocznie). A u nas w drugiej połowie 1989. było 20-30 proc. miesięcznie! Takie finansowanie budżetu u schyłku socjalizmu było pochodną wielkiej presji na wzrost płac, która z kolei była ubocznym efektem dążenia do zmiany systemu - mówi w rozmowie z gazetą. - Nie dało się precyzyjnie przewidzieć, jak szybko będzie maleć inflacja - wspomina Balcerowicz. - Stąd do historii przeszedł moment ze stycznia 1990, kiedy zaczęły wreszcie spadać ceny jaj. Z kolei pierwsze wiadomości o spadku produkcji i PKB były wręcz hiobowe, dopiero później uświadomiłem sobie, że GUS był w stanie mierzyć to, co było państwowe i się kurczyło, a nie mierzył jeszcze tego, co było prywatne i właśnie rosło. To odbijało się szerokim echem. Po kilku dniach stycznia otrzymałem list z OPZZ, że program zbankrutował i trzeba go odwołać - mówi. Balcerowicz został również zapytany o ""rosnącą nostalgię za socjalizmem"". - Nie wiem, czy wszyscy wiedzą za czym tęsknią. Ataki na wolność gospodarczą to zwykle skutek działań pojawiających się w polityce demagogów, których w 1990 r. w gruncie rzeczy nie było, jeśli nie liczyć Tymińskiego. To paradoks: im więcej z biegiem lat napływało dowodów na sukces naszej transformacji w porównaniu z sąsiadami, tym większa była jej krytyka. Najbardziej agresywni krytycy nie dbają o fakty. I oni nie tyle odpowiadają na niezadowolenie, co je generują. Proszę pokazać mi kraj, który startował z podobnego poziomu jak Polska, odkładał zmiany lub robił je powoli i lepiej na tym wyszedł - odpowiedział w rozmowie z gazetą.",Leszek Balcerowicz,
Bez wiz do USA,"Wizy do USA są już Polakom niepotrzebne. Na początku października 2019 r. prezydent USA Donald Trump ogłosił, że podpisał zgodę na włączenie Polski do programu ruchu bezwizowego. Oznacza to, że do USA może latać bez wiz już od 11 listopada 2019 r.","Bez wizy do USA można lecieć turystycznie lub biznesowo na okres 90 dni. Wystarczy rejestracja w elektronicznym systemie ESTA. To etap weryfikacji starającego się o wyjazd do USA. Odpowiada się także na pytania podobne do tych, które znamy z formularzy wizowych. Czas wypełniania elektronicznych formalności jest również krótszy niż w przypadku starania się o wizę. W grę wchodzi bowiem ok. 20 minut. Po rejestracji w systemie ESTA należy udać się do ambasady lub konsulatu USA i złożyć wymagane dokumenty. Później pozostaje jedynie czekać na decyzję. Pamiętajmy, że na lotnisku po przylocie musimy okazać bilet powrotny do Polski lub na dalszą podróż. Sprawdzać to będzie urzędnik imigracyjny. Za formalności najlepiej zabrać się jak najwcześniej (nie później niż 72 godziny przed odlotem). Zezwolenia na podróż, jeśli nie zostaną cofnięte, są ważne przez dwa lata - od daty wydania lub do dnia wygaśnięcia paszportu (w zależności od tego, co nastąpi wcześniej). Jeśli mamy ważne zezwolenie, nie musimy jeszcze raz składać wniosku w przypadku kolejnej podróży. Możemy przylatywać do USA wielokrotnie na tym samym. Nowe zezwolenie musimy uzyskać w przypadku zmiany paszportu, nazwiska, obywatelstwa, kraju, korekty płci, skazania lub zachorowania na chorobę zakaźną. Wejście do programu ruchu bezwizowego (Visa Waiver Program) oznacza dla nas również korzyści pod względem finansowym. Za procedurę wizową należało dotychczas zapłacić 160 dol. (ok. 640 zł). Teraz koszty spadną do zaledwie 14 dol., czyli ok. 56 zł (4 dolary opłaty podczas rejestracji w systemie ESTA i dodatkowe 10, kiedy starający się otrzyma zgodę na wyjazd). Pozytywna decyzja systemu ESTA nie oznacza jednak pewnego wjazdu na terytorium USA. Przy każdej kontroli granicznej w USA służby graniczne mogą z różnych względów odmówić, bez podawania powodów. Pobyt po 1 marca 2011 r. w krajach uznawanych przez USA za mające problem z terroryzmem, takich jak Irak, Iran, Syria, Sudan, Libia, Somalia i Jemen, będzie oznaczać odrzucenie wniosku i brak możliwości wjechania na terytorium USA. Będzie to możliwe na starych zasadach, czyli po przejściu procedury wizowej oraz zgody kontroli granicznej. Ruch bezwizowy obowiązuje jedynie tych, którzy udają się do USA w celach turystycznych lub biznesowych. Każdy inny cel wyjazdu oznacza konieczność starania się o wizę. Jeśli posiadasz wizę, nie potrzebujesz z kolei rejestrować się w systemie ESTA. Możesz na niej podróżować do USA aż do końca jej ważności. Później nie starasz się o wizę, a rejestrujesz w systemie ESTA. Podczas wizyty prezydenta Andrzeja Dudy w USA w czerwcu br. prezydent USA Donald Trump mówił o tym, że Polska jest gotowa, by włączyć ją do programu ruchu bezwizowego. W sprawę angażowała się również ambasador USA w Polsce Georgette Mosbacher. Uczestniczyła bowiem w kampanii zachęcającej do składania wniosków wizowych. Nominację danego kraju poprzedza szczegółowa ocena Departamentu Bezpieczeństwa Krajowego Stanów Zjednoczonych. Przed Polską do Visa Waiver Program należało 38 państw, w tym nasi najbliżsi sąsiedzi: Słowacja, Czechy, Litwa i Niemcy. Przez lata Polska miała zbyt duży odsetek odmów próśb o wizy. Jeszcze w 2006 r. było to ponad 20 proc. Z roku na rok procent ten jednak malał na naszą korzyść - w 2011 r. wyniósł 10,2 proc., w 2017 już 5,92 proc., a rok temu 3,99 proc. USA wymagają jednak, by procent odrzuconych wniosków nie przekraczał trzech proc. Stało się do wraz z końcem września tego roku. Objęcie kraju programem ruchu bezwizowego nie jest jednak jednorazowe i nieodwołalne. Wciąż obowiązuje reguła nieprzekraczania trzech proc. odmów. Łamanie prawa przez obywateli może skutkować wyrzuceniem kraju z listy państw objętych programem. Stany Zjednoczone mogą też usunąć kraj z listy programu, kiedy uznają, że obywatele danego kraju w większym niż uprzednio stopniu naruszają reguły imigracyjne w USA – np. w większym zakresie niż dotąd podejmują pracę bez zezwolenia albo zbyt często przekraczają daty dopuszczalnego pobytu na terytorium USA. To nie są martwe reguły. Przekonała się o tym np. Argentyna w 2002 r. czy Urugwaj w 2003 r. Oba kraje zostały usunięte z listy uczestników programu ruchu bezwizowego. Ponadto, wszyscy ci, którzy przebywali w USA nielegalnie, próbowali nielegalnie przekroczyć granicę kraju oraz dokonywali różnych przestępstw, muszą liczyć się z odmową udzielenia zgody po złożeniu wniosku w systemie ESTA.",Do USA bez wiz latamy już od 11 listopada 2019 r.,
Na mapie Polski zagościły cztery nowe miasta,"Czerwińsk nad Wisłą na Mazowszu, Klimontów w Świętokrzyskim oraz Lututów i Piątek w Łódzkiem - to cztery nowe miasta od Nowego Roku znalazły się na mapie Polski. Wszystkie te miejscowości odzyskały status, który utraciły wskutek represji carskich po powstaniu styczniowym.","Zgodnie z rozporządzeniem Rady Ministrów z lipca tego roku status miasta od 1 stycznia 2020 r. zyskały miejscowości: Lututów w powiecie wieruszowskim w woj. łódzkim, Piątek w powiecie łęczyckim w woj. łódzkim, Czerwińsk nad Wisłą w powiecie płońskim w woj. mazowieckim i Klimontów w powiecie sandomierskim w woj. świętokrzyskim. Akty nadania statusu miasta wójtom (czyli obecnie burmistrzom) trzem z tych miejscowości wręczył w poniedziałek sekretarz stanu w MSWiA Paweł Szefernaker. W uroczystości nie wziął udziału wójt gminy Czerwińsk nad Wisłą. 2 stycznia z rąk wiceministra Macieja Wójcika odbierze on list gratulacyjny od premiera Mateusza Morawieckiego. Szefernaker po wręczeniu aktów podkreślił, że 1 stycznia co roku jest szczególnym dniem dla paru miejscowości w Polsce. - W ciągu ostatnich trzech lat 18 miejscowości zyskało status miasta – zaznaczył. Wszystkie cztery miejscowości, które od 2020 r. są miastem, historycznie miały już taki status. - W XIX wieku w związku z represjami carskimi związanymi z powstaniem styczniowym wszystkie cztery miejscowości utraciły status miasta i dziś historycznie ten status odzyskują"" – powiedział wiceminister. Jak wynika z uzasadnienia rozporządzenia, wszystkie miejscowości są zwodociągowane i skanalizowane, a ich cechy funkcjonalno-przestrzenne wykazują miejski charakter. W większości z nich przeważająca liczba mieszkańców jest zatrudniona poza rolnictwem. W przypadku Czerwińska nad Wisłą uwagę zwrócono m.in. na zabytkowy zespół kościelno-klasztorny, który co roku do gminy sprowadza 10 tys. pielgrzymów i turystów. Piątek posiada natomiast ukształtowane centrum z wyznaczonym Geometrycznym Środkiem Polski. Prawa miejskie miał od 1339 do 1869 r. W Lututowie w latach 2010-2011 zrewitalizowano rynek, od którego rozchodzą się ulicę o zwartej zabudowie. Rynek jest także mocną stroną Klimontowa. Tamtejszy w ostatnim czasie został gruntownie przebudowany – odtworzono brukową nawierzchnię i odbudowano kamienice. 1 stycznia 2019 r. liczbę miast w Polsce do 940 powiększyło dziesięć miejscowości, którym nadano taki status. Od 2020 r. jest ich 944.",Klimontów w Świętokrzyskim,
"Sondaż dla ""Rz"": jak zmieni się sytuacja w Polsce w 2020 roku?","SW Research przeprowadziło sondaż, w którym zapytało Polaków, czy sytuacja w Polsce poprawi się, pogorszy czy nie ulegnie zmianie. Aż 45,4 proc. respondentów spodziewa się pogorszenia - informuje ""Rzeczpospolita"".","Według 45,4 proc. ankietowanych sytuacja w Polsce pogorszy się w nadchodzących 12 miesiącach. Więcej optymizmu przejawia 28,6 pytanych, którzy uważają, że sytuacja polepszy się - czytamy w ""Rz"". 20,7 proc. ankietowanych uważa, że 2020 rok nie zmieni niczego jeśli chodzi o sytuację w Polsce. Zdania w tej kwestii nie ma 5,3 proc. respondentów. - O pogorszeniu sytuacji rzadziej niż pozostali przekonane są osoby w wieku od 25 do 34 lat – mniej niż 40% z nich. O zmianie na gorsze w Polsce przekonana jest ponad połowa respondentów z wyższym wykształceniem, co druga osoba o dochodach w granicach 2001 – 3000 zł i podobny odsetek osób z miast liczących więcej niż 500 tys. mieszkańców - komentuje wyniki sondażu Piotr Zimolzak z SW Research.",,
Wiceszef MSZ Polski o działaniach Rosji: to forma frustracji,"Wygrywamy starcie informacyjne z Rosją na poziomie serc i rozumów zwykłych ludzi - mówił wiceszef MSZ Marcin Przydacz. Ocenił też, że działania rosyjskiego resortu spraw zagranicznych podejmowane na Twitterze pokazują wewnętrzny niepokój i narastającą frustrację.","Przydacz pytany w TVP Info o ubiegłotygodniowe słowa prezydenta Rosji stwierdził, że są one próbą wywołania ponownej dyskusji o przyczynach wybuchu II wojny światowej. - Aby to europejskie państwa na nowo zaczęły dyskutować o tym, kto był po dobrej, a kto po złej stronie, zaś Związek Radziecki miałby być jedynie wyzwolicielem - mówił. Stwierdził, że Polska wygrywa starcie informacyjne z Rosją na poziomie serc i rozumów zwykłych ludzi. Przydacz proszony o ocenę odpowiedzi rosyjskiej dyplomacji na wpis ambasador USA w Polsce Georgette Mosbacher ocenił, że była ona ""niewysublimowana"", że to ""forma frustracji"". Stwierdził też, że ostatnie wpisy rosyjskiego resortu spraw zagranicznych na Twitterze są ""wojną informacyjną w zasadzie ze wszystkimi państwami zaangażowanymi w politykę historyczną"". - Obwiniani są już Czesi, Francuzi, nawet Bułgaria, a teraz Stany Zjednoczone. Pokazuje to wewnętrzny niepokój w głowach kierownictwa rosyjskiego MSZ i narastającą frustrację. Nie udaje im się swoimi insynuacjami przekonać świata - mówił. Wiceszef MSZ zapewnił, że resort jest w stałym kontakcie z administracją prezydenta Andrzeja Dudy. - Prezydent przygląda się całej sprawie. Mamy taktykę, że to nie jest czas, aby prezydent w tym momencie wypowiadał się na poziomie najwyższego urzędnika państwa - zapewnił. Dodał, że Polska jest w stanie odeprzeć kłamliwą politykę Rosji i promować prawdziwą historię. W poniedziałek rosyjskie MSZ w reakcji na słowa Georgette Mosbacher, która wystąpiła w obronie Polaków przed oskarżeniami Kremla o współpracę z hitlerowskimi Niemcami napisało: ""Jesteśmy zaskoczeni, że pisze to Ambasador Stanów Zjednoczonych - państwa, które było naszym sojusznikiem podczas II wojny światowej. Wygląda na to, że ambasador USA w Polsce źle uczyła się historii w szkole. Wystarczy przypomnieć sobie tylko kilka faktów"". Wcześniej Mosbacher napisała na Twitterze: ""Drogi prezydencie Putin - Hitler i Stalin zmówili się, by rozpocząć II wojnę światową. To jest fakt. Polska była ofiarą tego okropnego konfliktu"". Ambasador USA w Polsce przypomniała też, że ""sowiecka Armia Czerwona wbiła Polsce nóż w plecy"", gdy jej armia walczyła z niemieckim najeźdźcą. W kolejnych postach rosyjski resort wskazał, że ""operacja ataku Niemiec na Polskę została zatwierdzona przez Hitlera 10 kwietnia 1939 r., w związku z tym pakt Ribbentrop - Mołotow nie może być uznawany za przyczynę początku drugiej wojny światowej"". Rosyjskie ministerstwo podkreśliło także, że ""porozumienie monachijskie z 1938 r. między nazistowskimi Niemcami, Wielką Brytanią, Francją i Włochami nie tylko zdeformowało cały system stosunków międzynarodowych, ale stało się także punktem wyjścia do podboju Europy"". Według MSZ Rosji, cytowanego przez agencję TASS, w kwietniu 1939 r. ZSRR zaproponował podpisanie kompleksowej umowy w sprawie gwarancji bezpieczeństwa, jednak ta inicjatywa została odrzucona przez kraje zachodnie i kraje bałtyckie. Rosyjski MSZ wskazuje także, iż ""siła militarna Niemiec nazistowskich została stworzona z udziałem takich amerykańskich firm, jak General Electric, Ford, General Motors oraz pro-nazistowskiej niemiecko-amerykańskiej unii, która w okresie przedwojennym otwarcie popierała Hitlera"".",Marcin Przydacz,
"Ambasador Izraela o słowach Putina: to Niemcy zaczęły II wojnę światową, Polska była pierwszą ofiarą","To Niemcy zaczęły II wojnę światową, a Polska była jej pierwszą ofiarą, potem były inne kraje - podkreślił ambasador Izraela w Polsce Alexander Ben Zvi, komentując wypowiedzi prezydenta Rosji Władimira Putina sugerujące współudział Polski w rozpętaniu II wojny światowej.","W ubiegłym tygodniu prezydent Rosji skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Przekonywał m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Putin sformułował też zarzuty wobec przedwojennego polskiego ambasadora w Niemczech Józefa Lipskiego, który - według rosyjskiego prezydenta - miał obiecywać postawienie w Warszawie pomnika Hitlerowi, jeśli wysłałby on polskich Żydów na zagładę do Afryki. ""Łajdak, antysemicka świnia, inaczej powiedzieć się nie da. W pełni solidaryzował się on (Lipski - PAP) z Hitlerem w jego antysemickim nastawieniu i, co więcej, obiecywał wystawić mu w Warszawie pomnik za niegodziwości wobec narodu żydowskiego"" - mówił Putin, uczestnicząc w posiedzeniu kolegium kierowniczego resortu obrony Rosji. W niedzielę ukazało się oświadczenie premiera Mateusza Morawieckiego. - Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej - stwierdził szef polskiego rządu. Ambasador Izraela w Polsce był pytany w TVN24, czy Putin ""ma rację, zarzucając Polsce rozpętanie wspólnie z Hitlerem II wojny światowej"". W odpowiedzi Ben Zvi podkreślił, że II wojna światowa zaczęła się od Niemiec. - To była część ich planu (ataku - red.) na całą Europę, i nie możemy zarzucić komuś innemu tego, co robili Niemcy - zaznaczył. Pytany, dlaczego Putin to robi i po co to powiedział, a przy tym ""wciągnął do tej awantury"" państwo Izrael, mówiąc, że polski ambasador Lipski był antysemitą, Ben Zvi odparł, że należałoby zapytać o to Putina. - Jeżeli jest jakikolwiek problem, spór historyczny, to musimy zostawić to historykom. Jak bardzo nie lubię, kiedy politycy używają jakichś historycznych rzeczy na jakieś swoje manewry. To dla mnie jest najgorsze - podkreślił. Odnosząc się do wybuchu II wojny światowej, ambasador Izraela w Polsce raz jeszcze zaznaczył: To Niemcy ją zaczęli, Polska była pierwszą ofiarą tej wojny, potem były inne kraje, i w końcu - po pakcie Ribbentrop-Mołotow - doszło do tego, że w roku 1941 Niemcy napadły na Związek Radziecki. Izraelski dyplomata był też pytany o obchody 75. rocznicy wyzwolenia niemieckiego obozu Auschwitz. Po uwadze, że uroczystości mają się odbyć w Polsce oraz w Izraelu w muzeum Yad Vashem, Ben Zvi został zapytany, dlaczego obchodów nie zorganizowano wyłącznie w Polsce, gdzie ""jest to miejsce zbrodni hitlerowskiej - Auschwitz"". Czy obchody zorganizowano także w Izraelu, ""żeby mógł przyjechać właśnie Władimir Putin, bo do Polski najprawdopodobniej nie przyjedzie""? W odpowiedzi dyplomata zapewniał, że nie jest tak, że można brać udział w obchodach albo w Polsce, albo w Izraelu; nie jest tak, że jak ktoś przybędzie do Izraela, to nie może przyjechać do Polski. - Dlatego my to robimy 23. (stycznia), a nie 27., żeby był ten czas, że każdy kto chce być tu - w Polsce, w Auschwitz, mógł tu być. I nasz prezydent będzie przyjmował gości w Yad Vashem i będzie też w Polsce - stwierdził. - Nie myślę, żeby w Izraelu robili to specjalnie, dlatego, żeby przyjechał Putin. To absolutnie nieprawda. Absolutnie nie. Bo to zaczęło się jeszcze przed tym, gdy on powiedział, że przyjedzie do Yad Vashem - zapewniał. 21 delegacji państwowych potwierdziło przyjazd na obchody 75. rocznicy wyzwolenia niemieckiego obozu Auschwitz, które odbędą się 27 stycznia – podaje Muzeum Auschwitz. Na ich czele stanęły m.in. koronowane głowy i prezydenci. Gospodarzem uroczystości będzie prezydent RP Andrzej Duda.",Alexander Ben Zvi,
Słowa Putina o drugiej wojnie światowej wywołały burzę. Niemcy: stanowisko rządu federalnego jest jasne,"""Pakt Ribbentrop-Mołotow służył przygotowaniu zbrodniczej wojny napastniczej hitlerowskich Niemiec przeciw Polsce. ZSRR wspólnie z Niemcami uczestniczył w tym brutalnym podziale Polski"" - napisał na Twitterze ambasador Niemiec Rolf Nikel, reagując na próby przypisania Polsce odpowiedzialności za wywołanie drugiej wojny światowej.","W ubiegłym tygodniu prezydent Rosji skrytykował wrześniową rezolucję Parlamentu Europejskiego dotyczącą wybuchu II wojny światowej. Putin powiedział, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Mówił też, że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Burza, którą wywołał tymi słowami nie milknie, również na arenie międzynarodowej. Głos w sprawie zabrała ambasador USA, której już oberwało się na Twitterze. Goergette Mosbacher napisała: ""Drogi Prezydencie Putin, to Hitler i Stalin zmówili się, aby rozpocząć II wojnę światową. To jest fakt. Polska była ofiarą tego okropnego konfliktu"". Co na to Rosja? ""Droga Pani Ambasador, czy naprawdę uważa Pani, że zna się Pani lepiej na historii niż dyplomacji? - zapytała nie bez złośliwości ambasada Rosji. Niemcy zajęły jasne stanowisko w sprawie. ""Działania rządu w sprawie wypowiedzi Władimira Putina są na bieżąco uzgadniane z prezydentem Andrzejem Dudą. Sekwencja jest przemyślana, stanowcza i wyważona: najpierw reakcja MSZ, potem oświadczenie premiera Mateusza Morawieckiego. Ataki części opozycji na Andrzeja Dudę to uleganie rosyjskiej prowokacji"" - napisał Jarosław Gowin. W niedzielę ukazało się oświadczenie premiera Mateusza Morawieckiego związane z ostatnimi wypowiedziami prezydenta Rosji dot. genezy wybuchu II wojny światowej. ""Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej"" - czytamy w oświadczeniu szefa polskiego rządu. Część polityków opozycji krytykowała prezydenta Andrzeja Dudę za brak reakcji na słowa Władimira Putina. Lider PO Grzegorz Schetyna w swoim wpisie na Twitterze ocenił, że słowa Putina są niegodne i fałszywe. Dodał również, że nie można zaakceptować ""braku reakcji prezydenta"". Brak reakcji Andrzeja Dudy skomentował również marszałek Senatu, Tomasz Grodzki, który powiedział, że ""milczenie prezydenta jest niezrozumiałe"". Grodzki odnosił się do wystąpienia prezydenta Rosji na temat roli Polski w II wojnie światowej, a także do apeli, by opozycja i rząd mówiły w tej sprawie jednym głosem. Przypomniał, że już kilka dni temu w orędziu apelował o pojednanie, ponieważ ""podzielony naród jest łatwiejszym celem dla tych, którzy rzeczywiście źle polskie życzą"". ""Po paru dniach nastąpił taki niczym nieuzasadniony atak na Polskę i to z ust prezydenta ogromnego kraju. Tym bardziej w takich okolicznościach naród powinien być zjednoczony, bo nie ma wątpliwości, że to nie jest przypadkowa wypowiedź"" - powiedział marszałek Senatu.",Władimir Putin,
Od Nowego Roku cztery nowe miasta w Polsce,"Czerwińsk nad Wisłą na Mazowszu, Klimontów w Świętokrzyskim oraz Lututów i Piątek w Łódzkiem - to cztery nowe miasta, które w 2020 r. znajdą się na mapie Polski. Wszystkie te miejscowości odzyskają status, który utraciły wskutek represji carskich po powstaniu styczniowym.","Zgodnie z rozporządzeniem Rady Ministrów z lipca tego roku status miasta od 1 stycznia 2020 r. zyskują miejscowości: Lututów w powiecie wieruszowskim w woj. łódzkim, Piątek w powiecie łęczyckim w woj. łódzkim, Czerwińsk nad Wisłą w powiecie płońskim w woj. mazowieckim i Klimontów w powiecie sandomierskim w woj. świętokrzyskim. Akty nadania statusu miasta wójtom (czyli przyszłym burmistrzom) trzem z tych miejscowości wręczył w poniedziałek sekretarz stanu w MSWiA Paweł Szefernaker. W uroczystości nie wziął udziału wójt gminy Czerwińsk nad Wisłą. 2 stycznia z rąk wiceministra Macieja Wójcika odbierze on list gratulacyjny od premiera Mateusza Morawieckiego. Szefernaker po wręczeniu aktów podkreślił, że 1 stycznia co roku jest szczególnym dniem dla paru miejscowości w Polsce. ""W ciągu ostatnich trzech lat 18 miejscowości zyskało status miasta"" – zaznaczył. Wszystkie cztery miejscowości, które od 2020 r. będą miastem, historycznie miały już taki status. ""W XIX wieku w związku z represjami carskimi związanymi z powstaniem styczniowym wszystkie cztery miejscowości utraciły status miasta i dziś historycznie ten status odzyskują"" – powiedział wiceminister. Jak wynika z uzasadnienia rozporządzenia, wszystkie miejscowości są zwodociągowane i skanalizowane, a ich cechy funkcjonalno-przestrzenne wykazują miejski charakter. W większości z nich przeważająca liczba mieszkańców jest zatrudniona poza rolnictwem. W przypadku Czerwińska nad Wisłą uwagę zwrócono m.in. na zabytkowy zespół kościelno-klasztorny, który co roku do gminy sprowadza 10 tys. pielgrzymów i turystów. Piątek posiada natomiast ukształtowane centrum z wyznaczonym Geometrycznym Środkiem Polski. Prawa miejskie miał od 1339 do 1869 r. W Lututowie w latach 2010-2011 zrewitalizowano rynek, od którego rozchodzą się ulicę o zwartej zabudowie. Rynek jest także mocną stroną Klimontowa. Tamtejszy w ostatnim czasie został gruntownie przebudowany – odtworzono brukową nawierzchnię i odbudowano kamienice. 1 stycznia 2019 r. liczbę miast w Polsce do 940 powiększyło dziesięć miejscowości, którym nadano taki status. Od 2020 r. będzie ich 944.",Czerwińsk nad Wisłą,
