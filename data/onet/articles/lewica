https://wiadomosci.onet.pl/kraj/sondaz-pis-wygrywa-w-wyborach-poparcie-dla-partii-kaczynskiego-spadlo/zjpm50c,"Sondaż: PiS zwycięża, ale poparcie dla tej partii spada","Gdyby wybory parlamentarne odbywały się teraz, na PiS zagłosowałoby 40,48 proc. wyborców - wynika z sondażu Instytutu Badań ""Pollster"" dla ""Super Expressu"". Spada jednak liczba osób deklarujących głosowanie na partię Jarosława Kaczyńskiego - wskazuje ekspert w rozmowie z dziennikiem.","Wynika z niego, że gdyby wybory parlamentarne odbywały się w najbliższą niedzielę, na PiS zagłosowałoby 40,48 proc. wyborców. Koalicja Obywatelska mogłaby liczyć na głosy 27,39 proc. Polaków. Na ostatnim miejscu podium uplasowała się Lewica, głosowanie na którą zadeklarowało 14,66 proc. wyborców. Próg wyborczy przekroczyłyby również: Konfederacja (8,47 proc.) oraz PSL-Koalicja Polska (8,28 proc.). Sondaż przeprowadził Instytut Badań ""Pollster"" w dniach 22-23 stycznia na próbie 1091 dorosłych Polaków. W poprzednim sondażu na PiS chciało głosować 41,1 proc. badanych, a w jeszcze wcześniejszym - ponad 43 proc. - Wyniki z badania na badanie są coraz niższe, więc w tej sytuacji można już mówić o trendzie spadkowym – powiedział w rozmowie z ""SE"" dr Sebastian Gajewski z Centrum im. Ignacego Daszyńskiego. - PiS niezwykle zaangażowało się w spór dotyczący wymiaru sprawiedliwości. Spór, który jest bardzo eksploatujący dla tej partii i niezrozumiały dla dużej części społeczeństwa - dodał. Źródło: Super Express",Jarosław Kaczyński,
https://wiadomosci.onet.pl/tylko-w-onecie/gawkowski-w-onet-rano-o-pis-zamiast-rzadzic-zajmuje-sie-szukaniem-hakow/sc5x28g,"Gawkowski o PiS: zamiast rządzić, zajmuje się szukaniem haków","- Zgłosimy wniosek o możliwości popełnienia przestępstwa przez trójkę domniemanych przestępców. Tomasz Kaczmarek, Maciej Wąsik i Mariusz Kamiński powinni odpowiedzieć na pytania niezależnego prokuratora. Stawiam tutaj znak zapytania z bardzo prostego powodu. Dzisiaj prokuratura zależy od Zbigniewa Ziobry, czyli swoi mają osądzić swoich. Wierzę, że jest jeszcze jakiś rozsądek wśród prokuratorów - mówił Krzysztof Gawkowski w ""Onet Rano."".",,,
https://wiadomosci.onet.pl/kraj/wniosek-o-wotum-nieufnosci-dla-mariusza-kaminskiego/d2f0w78,W nowym tygodniu wniosek o wotum nieufności dla Mariusza Kamińskiego,"Politycy Lewicy zapowiadają złożenie wniosku o wotum nieufności dla szefa MSWiA, ministra koordynatora służb specjalnych, byłego szefa CBA Mariusza Kamińskiego w związku z oskarżeniami byłego agent CBA Tomasza Kaczmarka, zawartymi w reportażu ""Superwizjera"".","- Wczoraj dowiedzieliśmy się jak działa państwo PiS, które chce nie tylko rządzić, ale i sądzić niewinnych i wsadzać ich do więzienia. Służby specjalne, które były w latach 2005-2007 i są od roku 2015 w rękach PiS, nie prowadzą polityki szukania i odkrywania prawdy, ale szukania haków na przeciwników politycznych. Nie ma na to zgody, żeby koordynatorem służb specjalnych i szefem MSWiA był człowiek, który mógł być szefem tej zorganizowanej szajki, która chciała wsadzać niewinnych ludzi do więzienia - oświadczył Gawkowski. Dlatego - mówił - parlamentarny klub Lewicy zgłosi w najbliższym tygodniu wniosek o wotum nieufności dla ministra Mariusza Kamińskiego. - Nie pozostaniemy też bierni w sytuacji, gdy okazuje się, że mogli dzisiaj szefowie służb, polscy parlamentarzyści łamać prawo - oświadczył szef klubu Lewicy. Gawkowski zapowiedział, że w związku z tym klub Lewicy zawiadomi także prokuraturę o możliwości popełnienia przestępstwa przez Kamińskiego, Wąsika i Kaczmarka. W reportażu ""Superwizjera"" przedstawiono wypowiedzi Kaczmarka (znanego jako ""agent Tomek""), które miały pochodzić z konfrontacji z jednym ze świadków z połowy grudnia 2019 r. w siedzibie CBA. W wypowiedziach tych Kaczmarek mówi m.in. o tym, że dowody zebrane w operacji dotyczącej willi w Kazimierzu Dolnym, która miała rzekomo należeć do byłej pary prezydenckiej Jolanty i Aleksandra Kwaśniewskich, są wynikiem ""rozkazów i poleceń od Mariusza Kamińskiego i Macieja Wąsika"". - Miałem wytworzyć przeświadczenie, że dom w Kazimierzu Dolnym należy do Jolanty i Aleksandra Kwaśniewskich. Ja osobiście nigdy takiego przeświadczenia nie powziąłem, a moje notatki i złożone zeznania są efektem nacisków ze strony moich byłych przełożonych - mówił były agent CBA. Oskarżenia Kaczmarka skomentował na Twitterze w sobotę rzecznik ministra koordynatora służb specjalnych Stanisław Żaryn. "">Agent Tomek< przez lata publicznie tłumaczył, że wie do kogo należała >willa Kwaśniewskich<, brylował w mediach opowiadając o szczegółach akcji. Jak usłyszał zarzuty dotyczące oszustw finansowych, nagle przypomniał sobie o >naciskach< M. Kamińskiego i Macieja Wąsika"" - napisał Żaryn w pierwszym wpisie na Twitterze. ""Gdy T. Kaczmarek był funkcjonariuszem CBA TVN24 kpił z niego i robił nieodpowiedzialnego, groźnego >karierowicza bez sumienia<. Jak teraz T. K. (Tomasz Kaczmarka - red.) usłyszał zarzuty dot. oszustw finansowych i zaczął kłamać nt. M. Kamińskiego i M. Wąsika stał się wiarygodnym demaskatorem"" - pisze w drugim komentarzy Żaryn.",2013 r. - wówczas posłowie PiS Mariusz Kamiński i Tomasz Kaczmarek,
https://wiadomosci.onet.pl/kraj/beata-maciejewska-kim-jest-poslanka-lewicy/envbz7p,Beata Maciejewska. Kim jest posłanka Lewicy?,"Beata Maciejewska to lewicowa działaczka społeczna, polityczka i publicystka oraz posłanka na Sejm RP IX kadencji (2019-2023) z ramienia Lewicy. W latach 2014-2018 pełnomocniczka ds. zrównoważonego rozwoju oraz szefowa gabinetu Roberta Biedronia w Urzędzie Miejskim w Słupsku (2017). W 2019 dołączyła do tworzonej przez byłego prezydenta Słupska partii Wiosna, zostając szefową jej pomorskich struktur. W Sejmie IX kadencji Maciejewska została członkinią Koalicyjnego Klubu Parlamentarnego Lewicy (Lewica Razem, Sojusz Lewicy Demokratycznej, Wiosna Roberta Biedronia). Jest założycielką Fundacji Przestrzenie Dialogu, z siedzibą w Europejskim Centrum Solidarności w Gdańsku i jedną z fundatorek Zielonego Instytutu.","Beata Monika Maciejewska urodziła się 13 sierpnia 1968 roku w Gdańsku. Jest absolwentką III Liceum Ogólnokształcącego w Gdyni oraz studiów z zakresu skandynawistyki na Uniwersytecie Gdańskim (1995). Po ukończeniu studiów pracowała między innymi jako dziennikarka, publikowała w „Gazecie Wyborczej”, „Newsweeku” oraz prasie kobiecej. Beata Maciejewska od wielu lat angażuje się w działalność polityczną i społeczną. Na początku XXI wieku dołączyła do ugrupowania Zieloni 2004. W wyborach parlamentarnych w 2005 roku kandydowała do Sejmu jako przedstawicielka Zielonych z listy Socjaldemokracji Polskiej. Wkrótce zaangażowała się w powstanie Zielonego Instytutu, którego była jednym z fundatorów. Jest to ośrodek badania, propagowania i rozwijania zielonej myśli społecznej i politycznej. Promuje on dorobek ruchu Zielonych w Europie i na świecie. Rozwija także programy na rzecz zrównoważonego rozwoju. Wypracowane przez nią rozwiązania nagrodzono w konkursie Ambasady Francji ECO-Miasto oraz nominowano do europejskiej nagrody Innovation in Politics. Maciejewska jest ponadto założycielką „Fundacji Przestrzenie Dialogu” oraz szefową jej zarządu. Jest współtwórczynią programów szkoleniowych, między innymi na rzecz aktywizacji kobiet z małych miejscowości czy też warsztatów równościowych dla mediów lokalnych oraz pracowników administracji publicznej. Lewicowa działaczka ma na swoim koncie również liczne publikacje naukowe. Jest m.in. autorką tytułów: „Jak pisać i mówić o dyskryminacji. Poradnik dla mediów, Pomorze – kurs na równość, Zrównoważony rozwój metropolii Silesia” oraz „Polka Powiatowa i zielona modernizacja”. Maciejewska szefowała jednemu z zespołów przy pełnomocniku rządu do spraw równego traktowania. W latach 2014-2018 była również pełnomocniczką ds. zrównoważonego rozwoju w Urzędzie Miejskim w Słupsku, kiedy prezydentem był Robert Biedroń. Kierowała też jego gabinetem w miejskim ratuszu. Kilkuletnia współpraca Maciejewskiej z Biedroniem w Słupsku zaowocowała kolejnym projektem. Na początku 2019 roku działaczka dołączyła do tworzonej przez byłego prezydenta Słupska partii Wiosna. Została nawet szefową struktur wspomnianego ugrupowania na Pomorzu. W maju tego samego roku została kandydatką Wiosny na europosłankę, otwierając gdańską listę kandydatów tego ugrupowania w wyborach do Parlamentu Europejskiego. Pomimo imponującego wyniku – 23 999 głosów, polityczka nie dostała się do PE.",Beata Maciejewska,
https://wiadomosci.onet.pl/kraj/anna-maria-zukowska-kim-jest-poslanka-lewicy/4p73ydp,Anna Maria Żukowska. Kim jest posłanka Lewicy?,"Anna Maria Żukowska to lewicowa działaczka społeczna i polityczna, prawniczka oraz posłanka na Sejm IX kadencji (2019-2023) z ramienia Lewicy. Jest wiceprzewodniczącą regionu mazowieckiego Sojuszu Lewicy Demokratycznej. Od 2016 roku pełni funkcję rzeczniczki SLD. W Sejmie IX kadencji Żukowska została członkinią Koalicyjnego Klubu Parlamentarnego Lewicy (Lewica Razem, Sojusz Lewicy Demokratycznej, Wiosna Roberta Biedronia). Działa w parlamentarnej Komisji Odpowiedzialności Konstytucyjnej oraz w Komisji Sprawiedliwości i Praw Człowieka","Anna Maria Żukowska urodziła się 11 czerwca 1983 roku w Warszawie. Jest absolwentką Autorskiego Liceum Ogólnokształcącego nr 42 w Warszawie. W 2013 roku ukończyła filologię angielską (licencjat) na Uniwersytecie Warszawskim, zaś w 2015 roku obroniła pracę magisterską z prawa na tej samej uczelni. Po studiach Żukowska razem z mamą współprowadziła rodzinną firmę. Działała ponadto w Żydowskiej Ogólnopolskiej Organizacji Młodzieżowej. Była także jedną z pierwszych adminek i uczestniczek ruchu „Dziewuchy Dziewuchom”. Od kilku lat jest członkinią Komitetu Organizacyjnego Parady Równości. Anna Maria Żukowska jest aktywną działaczką polityczną i społeczną. Od wielu lat związana jest z obozem Sojuszu Lewicy Demokratycznej. W partii Włodzimierza Czarzastego została wybrana na stanowisko wiceprzewodniczącej regionu mazowieckiego Sojuszu. 2 lutego 2016 roku Anna Maria Żukowska została wybrana na rzeczniczkę SLD, po tym jak dzień wcześniej z tej funkcji zrezygnował dotychczasowy rzecznik Dariusz Joński. Żukowska wcześniej była natomiast rzeczniczką mazowieckiego SLD. W 2018 roku członkini SLD wystartowała w wyborach samorządowych, ubiegając się o mandat radnej miasta Warszawy. Żukowska otrzymała 1 882 głosy, co stanowiło 1,70 proc. wszystkich oddanych głosów w okręgu i nie pozwoliło jej na objęcie mandatu radnej. Jesienią 2019 roku Anna Maria Żukowska znalazła się na drugim miejscu listy Sojuszu Lewicy Demokratycznej (Lewica) w wyborach parlamentarnych, w okręgu warszawskim. Liderem listy został wówczas szef Lewicy Razem – Adrian Zandberg. Rzeczniczka SLD otrzymała w październikowych wyborach 18 864 głosy, co obok Zandberga i Magdaleny Biejat było najlepszym wynikiem Lewicy w Warszawie, zapewniając jej mandat posłanki na Sejm IX kadencji. W Parlamencie Żukowska została członkinią Koalicyjnego Klubu Parlamentarnego Lewicy (Lewica Razem, Sojusz Lewicy Demokratycznej, Wiosna Roberta Biedronia). W Sejmie IX kadencji została członkinią Komisji Odpowiedzialności Konstytucyjnej oraz w Komisji Sprawiedliwości i Praw Człowieka. Rzeczniczka SLD priorytetowo podchodzi do kwestii wyrównywania szans edukacyjnych dzieci i młodzieży oraz równości płci i wolności światopoglądowej w sferze publicznej, a także laickości państwa.",Anna Maria Żukowska,
https://wiadomosci.onet.pl/kraj/agnieszka-dziemianowicz-bak-kim-jest-poslanka-lewicy/rn1cy9p,Agnieszka Dziemianowicz-Bąk. Kim jest posłanka Lewicy?,"Agnieszka Dziemianowicz-Bąk to polska filozofka, doktor nauk humanistycznych, działaczka społeczna i polityczna oraz posłanka na Sejm IX kadencji (2019-2023). Politycznie związana z polską lewicą. Od września 2015 do lutego 2019 roku była członkinią Partii Razem (od grudnia 2015 roku należała do Zarządu Krajowego). Była jedną z liderek „Czarnego Protestu” przeciwko całkowitemu zakazowi aborcji. Za swoją działalność na rzecz kobiet znalazła się na corocznej liście „FP Top 100 Global Thinkers” amerykańskiego magazynu ""Foreign Policy"".","Agnieszka Ewa Dziemianowicz-Bąk urodziła się 20 stycznia 1984 roku we Wrocławiu. Jest absolwentką Liceum Ogólnokształcącego nr III im. Adama Mickiewicza we Wrocławiu. W 2008 roku ukończyła studia na Wydziale Nauk Historycznych i Pedagogicznych oraz na Wydziale Nauk Społecznych (2009) na Uniwersytecie Wrocławskim. W 2009 roku Dziemianowicz-Bąk rozpoczęła przewód doktorski w Instytucie Filozofii UWr. Stopień doktora nauk humanistycznych w zakresie filozofii uzyskała w roku 2018, na podstawie pracy pt. Reprodukcja – Opór – Upełnomocnienie. Radykalna krytyka edukacji we współczesnej zachodniej myśli społecznej. Dziemianowicz-Bąk na przestrzeni wielu lat swojej kariery naukowej została autorką licznych artykułów i publikacji naukowych. Agnieszka Dziemianowicz-Bąk – Partia Razem Obok pracy naukowej, bardzo istotnym punktem działalności Agnieszki Dziemianowicz-Bąk jest zaangażowanie polityczne. Wrocławianka we wrześniu 2015 roku dołączyła do nowopowstałego ugrupowania na polskiej scenie politycznej – Partii Razem. Podczas kampanii przed wyborami parlamentarnymi w 2015 roku jej zadaniem było między innymi koordynowanie pracy dolnośląskiego biura prasowego partii. W swojej działalności zawsze niezwykle mocno akcentowała walkę na rzecz praw kobiet. W grudniu 2016 roku amerykański magazyn „Foreign Policy” umieścił nawet Agnieszkę Dziemianowicz-Bąk i Barbarę Nowacką na liście „FP Top 100 Global Thinkers” za udział w organizacji tzw. czarnego protestu przeciwko ograniczeniu prawa do wykonywania aborcji w Polsce, który odbił się szerokim echem na całym świecie. W 2017 roku Dziemianowicz-Bąk została przedstawicielką Partii Razem w stworzonym przez Janisa Warufakisa paneuropejskim ruchu DiEM25 (Ruch Demokracji w Europie 2025, ang. Democracy in Europe Movement 2025). Później została wybrana do zespołu koordynacyjnego tego gremium (sierpień 2019). W 2018 roku Wrocławianka wystartowała z pierwszego miejsca na liście swojej partii w wyborach samorządowych do sejmiku dolnośląskiego, jednak ostatecznie nie została wybrana na radną. Na początku roku 2019 Dziemianowicz-Bąk opuściła szeregi Partii Razem, tłumacząc swoją decyzję brakiem akceptacji dla przyjętej przez tę partię strategii przed wyborami do Parlamentu Europejskiego w tym samym roku. Po rozpoczęciu ogólnopolskiego strajku nauczycieli, była działaczka Razem w kwietniu 2019 roku założyła inicjatywę „Wrocław Wspiera Nauczycieli”, która podczas wspomnianego strajku ZNP organizowała manifestacje i wiece poparcia dla nauczycieli strajkujących w stolicy Dolnego Śląska. W 2019 roku Agnieszka Dziemianowicz-Bąk wystartowała w wyborach parlamentarnych z ostatniego miejsca na liście Sojuszu Lewicy Demokratycznej w okręgu wrocławskim. Otrzymała 14 257 głosów, uzyskując mandat posłanki IX kadencji. W Sejmie została członkinią Koalicyjnego Klubu Parlamentarnego Lewicy (Lewica Razem, Sojusz Lewicy Demokratycznej, Wiosna Roberta Biedronia).",Agnieszka Dziemianowicz-Bąk,
https://wiadomosci.onet.pl/kraj/lewica-zapowiada-zlozenie-doniesienia-do-prokuratury-na-prezesa-olsztynskiego-sadu/fpqk00k,Prezes Nawacki cofa delegację sędziego Juszczyszyna do Sejmu. Lewica zapowiada złożenie doniesienia do prokuratury,"Klub Lewicy złoży doniesienie do prokuratury na prezesa Sądu Rejonowego w Olsztynie Macieja Nawackiego, który wycofał delegację do Warszawy sędziemu Pawłowi Juszczyszynowi - poinformował wiceprzewodniczący klubu Lewicy Krzysztof Śmiszek.","We wtorek rano sędzia Paweł Juszczyszyn opuścił Kancelarię Sejmu, gdzie miał dokonać oględzin list poparcia do KRS. Jak poinformowało Centrum informacyjne Sejmu wycofanie przez prezesa Sądu Rejonowego w Olszynie delegacji do Warszawy sędziemu Juszczyszynowi uniemożliwiło przedstawienie żądanych list. Śmiszek ocenił na konferencji prasowej w Sejmie, że mamy do czynienia z sytuacją bez precedensu. - Otóż prezes sądu w Olsztynie przerywa swój urlop tylko po to, żeby wycofać dzień wcześniej wydaną zgodę sędziemu Juszczyszynowi na przyjazd do Warszawy - podkreślił. - Kiedyś PiS mówił dużo o tym, że w polskim wymiarze sprawiedliwości mamy do czynienia z sędziami na telefon, więc pytam: czy pan prezes Nawacki dostał jakiś telefon z Ministerstwa Sprawiedliwości, a może dostał jakiś telefon z ulicy Nowogrodzkiej po to, żeby utrudnić działania procesowe sędziemu Juszczyszynowi - mówił poseł Lewicy. Według niego, działania prezesa olsztyńskiego sądu ""są absolutnie skandaliczne"". - Nie ma prawa w żadnym cywilizowanym kraju prezes sądu, ani inny sędzia, do ingerencji w merytoryczne postępowanie sądowe innego sędziego. Z tego powodu klub Lewicy złoży doniesienie do prokuratury na prezesa sądu olszyńskiego - poinformował Śmiszek. - Nie ma prawa w żadnym cywilizowanym kraju prezes sądu, ani inny sędzia, do ingerencji w merytoryczne postępowanie sądowe innego sędziego. Z tego powodu klub Lewicy złoży doniesienie do prokuratury na prezesa sądu olszyńskiego - poinformował Śmiszek. - Uważamy, że jest to bezprecedensowa sytuacja, w której niezależny sędzia ma utrudniane postępowanie, czy swoje czynności procesowe, przez swojego zwierzchnika - dodał Śmiszek. Sekretarz klubu Lewicy Dariusz Wieczorek podkreślił, że jego klub będzie chciał też wyjaśnić postępowanie Kancelarii Sejmu. - W naszej ocenie Kancelarii Sejmu nie powinno interesować, jakim środkiem transportu i na czyje zlecenie pojawia się sędzia sądu polskiego, wyjaśniając i prowadząc sprawę sądową - zaznaczył Wieczorek. - Wystąpimy jako klub Lewicy do pani marszałek Sejmu Elżbiety Witek z prośbą o to, żeby Kancelaria Sejmu przedstawiła nam wszystkie opinie prawne dotyczące list poparcia do KRS, żeby przedstawiła sposób, w jaki doszło do tej dzisiejszej sytuacji, żeby przedstawiła wszystkie pisma, które otrzymała ze strony sądu w Olsztynie - oświadczył poseł Lewicy. - Będziemy chcieli wyjaśnić tę sprawę, bo w naszej ocenie Kancelaria Sejmu ma obowiązek, żeby te listy poparcia przedstawić - dodał. Sędzia Juszczyszyn rozpatrując w listopadzie 2019 r. w Sądzie Okręgowym w Olsztynie (gdzie był delegowany z Sądu Rejonowego w Olsztynie) apelację w sprawie cywilnej uznał za konieczne rozstrzygnięcie, czy sędzia nominowany przez nową KRS był uprawniony do orzekania w pierwszej instancji. W wydanym postanowieniu nakazał Kancelarii Sejmu przedstawienie m.in. list poparcia kandydatów do Rady. Gdy ta odmówiła, tłumacząc swą decyzję możliwością narażenia się na odpowiedzialność administracyjną i cywilnoprawną z tytułu naruszenia ochrony danych osobowych obywateli, Juszczyszyn wezwał szefową Kancelarii Sejmu Agnieszkę Kaczmarską na 24 stycznia na przesłuchanie do sądu w celu wyjaśnienia odmowy. Jednak w ubiegłym tygodniu Kancelaria Sejmu zawnioskowała o przeprowadzenie przez sędziego Juszczyszyna oględzin oryginałów dokumentów zgłoszeń oraz list poparcia sędziów - kandydatów na członków KRS w swojej siedzibie w Warszawie. Prezes Sądu Rejonowego w Olsztynie wysłał do sądu odręcznie napisane zarządzenie, że anuluje zgodę na wyjazd do Warszawy Pawła Juszczyszyna. Prezes kilka godzin później poinformował, że przerywa urlop, na którym był od poniedziałku. Pod nieobecność Nawackiego, zgodę na wyjazd Juszczyszyna wydał wiceprezes Sądu Rejonowego w Olsztynie - Krzysztof Krygielski. Sędzia Nawacki jest zarazem członkiem KRS w nowym składzie. Publicznie przyznał, że sam podpisał się na liście poparcia swojej osoby do KRS, a kilku sędziów z Olsztyna przed głosowaniem w Sejmie nad wyborem sędziów - kandydatów do KRS wycofało dla niego swoje poparcie.",Krzysztof Śmiszek,
https://wiadomosci.onet.pl/kraj/rzeczniczka-sld-o-smierci-sedziego-tk-oburzenie-w-mediach-spolecznosciowych/6y0fxn6,Rzeczniczka SLD o śmierci sędziego TK. Oburzenie w mediach społecznościowych,"""To wygląda na Klątwę Dublera"" - wpis o takiej treści zamieściła na Twitterze rzeczniczka SLD Anna Maria Żukowska, komentując śmierć sędziego Trybunału Konstytucyjnego prof. Grzegorza Jędrejka. Jej uwaga spotkała się z krytyką internautów, w tym dziennikarzy i polityków.","Posłanka pisząc o ""klątwie dublera"", odnosiła się prawdopodobnie do statusu części sędziów Trybunału Konstytucyjnego. Przez część środowiska prawniczego mianem ""dublerów"" określane są osoby, które zostały wybrane przez PiS na miejsca sędziów pochodzących z wyboru PO, od których prezydent Andrzej Duda celowo nie odebrał przysięgi. Nazywano tak prof. Lecha Morawskiego oraz prof. Henryka Ciocha, którzy zmarli w 2017 r. Prof. Grzegorz Jędrejek nie był tak określany, ponieważ zastąpił w TK prof. Andrzeja Wróbla, który został wybrany w 2011 r., jeszcze przed wybuchem kryzysu nominacyjnego w tej instytucji. Na wpis rzeczniczki SLD zareagowali użytkownicy portalu, którzy nie szczędzili słów krytyki. Wśród nich dziennikarze i politycy. ""Jeżeli to nie jest fejkowe konto. Czas oddać mandat posła. Szkoda kolejnych słów, aby taką podłość komentować"" – stwierdził europoseł PiS Patryk Jaki. ""Człowiek umarł. W takich chwilach się milczy, albo pisze kondolencje"" – napisał publicysta ""Do Rzeczy"" Marcin Makowski. ""Kolejny raz zdumiewa, że Pani jest rzecznikiem. To ma być komentarz, dotyczący czyjejś śmierci? Wstyd, Lewico"" – oznajmiła dziennikarka Polsat News Agnieszka Gozdyra. Źródło: Twitter, Onet",Włodzimierz Czarzasty i Anna Maria Żukowska,
https://wiadomosci.onet.pl/kraj/wybory-2020-biedron-prezydentura-dla-zwyklego-chlopaka-z-krosna/2l7mrxc,Robert Biedroń: prezydentura dla zwykłego chłopaka z Krosna,"Nie posiadam prezydenckich genów, nie pochodzę z politycznej rodziny, ale wierzę, że nie to jest warunkiem bycia prezydentem. Wierzę, że prezydentura może być dostępna dla zwykłych ludzi, dla zwykłego chłopaka z Krosna - mówił Robert Biedroń w czasie konwencji inaugurującej jego prezydencką kampanię.","Lider Wiosny pojawił się na scenie słupskiej filharmonii przy brzmieniu hymnu Unii Europejskiej. Przemawiał przez ponad godzinę. Wystąpienie rozpoczął od wspomnienia swojej młodości, pracy w okresie studiów i wyjazdu na emigrację. W dalszej części stwierdził, że dzisiejsza Polska ""nie jest Polską, na którą się umawialiśmy"". - Jesteśmy sfrustrowani, że obecna opozycja przegrywa wybory za wyborami. Naszą frustrację musimy przełożyć na nadzieję, nasze zdenerwowanie na energię, bo tego oczekują od nas wyborcy - przekonywał. - Stoję przed wami w roli kandydata na prezydenta Rzeczypospolitej Polskiej, bo wierzę, że nadzieja jest większa od obaw, że nasze marzenia są silniejsze niż lęki. Nasz świat może być sprawiedliwy i wiem, że na tej drodze nie jestem sam - przekonywał. Decyzję o starcie w wyborach miał podjąć m.in. po rozmowie z Aleksandrem Kwaśniewskim. Wspomniał przy tym jego hasło wyborcze ""Wybierzmy przyszłość"" z 1995 r. - Polska znów powinna wybrać przyszłość, skupić się na tym co przed nami. Taki powinien być wybór Polski. Prezydent powinien przede wszystkim wiedzieć co nas łączy. To chęć życia we wspólnocie, a nie w strachu przed innymi - mówił Robert Biedroń. W jego ocenie ""prezydentura to odpowiedzialność"". - Tej odpowiedzialności w obecnej prezydenturze zabrakło. Prezydent powinien mediować w trudnych sytuacjach i konfliktach wewnątrz społeczeństwa, a dzisiaj tak nie jest - stwierdził Biedroń, który zarzucał Dudzie, że nie zaangażował się np. w konflikt rządu ze strajkującymi nauczycielami. - Nie powinien jeździć na nartach czy odpoczywać sobie nad morzem. Miejsce prezydenta jest tam, gdzie trzeba bronić naszych praw i interesów - zaznaczył. - Prezydent musi mieć swój kręgosłup, a nie kierować się poleceniami partii, z której wyszedł - dodał. Skrytykował też Andrzeja Dudę za brak rozmów z opozycją. - Nie może bać się zwoływać Rady Bezpieczeństwa Narodowego, bo może go tam spotkać krytyka. Mąż stanu musi mieć odwagę - mówił. Kandydat Lewicy na prezydenta stwierdził, że prezydent ""musi czasem przeciwstawić się swojemu środowisku politycznemu"". W tym kontekście mówił o konieczności zawetowania przez prezydenta ostatnich ustaw dot. sądownictwa. - Musimy pamiętać o czymś, co jest fundamentalne, że sądy zostały stworzone dla nas, dla zwykłego człowieka. Człowiek ma prawo do swojej opinii o sądach. Kiedy społeczeństwo mówi, że prawo do sądów nie działa, to naszym obowiązkiem jest, nie tak jak PiS, usprawnić działanie sądów. Stojąc w ich obronie, musimy pamiętać, że zbyt często za dzisiejszej władzy sądy służą politykom i księżom, a nie zwykłym obywatelom. Trzeba odpolitycznić sądy - przekonywał Robert Biedroń. W czasie swojego wystąpienia obiecał m.in. plan powszechnej budowy mieszkań, reformę lekową, czyli leki na receptę za 5 zł oraz 1600 zł minimalnej emerytury. W konwencji wziął też udział lider Lewicy Razem Adrian Zandberg. - Kilka dni temu w Sejmie usłyszałem takie zdanie ""Wy Lewica jesteście jak z Żeromskiego, wy chcecie budować szklane domy"". To chyba miała być złośliwość, ale to jest prawa. To są nasze korzenie i Lewica nie boi się powiedzieć, że chcemy lepszej Polski, że chcemy Polski nowoczesnej i przyjaznej dla zwykłych ludzi, że chcemy Polski bez nienawiści, Polski, w której jest miejsce dla wszystkich, i żeby Polacy mogli żyć i pracować jak inni Europejczycy - mówił. - Jedno można powiedzieć o naszych konkurentach. Oni nie zbudują ani szklanych domów, ani żadnych innych to już wiemy. Kiedy słucham pokrzykiwań pana prezydenta Dudy to myślę sobie, że najchętniej budowałby więzienia. A pani Kidawa-Błońska, jest jak wiadomo bardzo sympatyczna, ale najlepiej czuje się w swoim dworku i chyba w ogóle z niego nie chce się ruszyć (...). A Polska potrzebuje zmiany - zaznaczył. Przed Robertem Biedroniem wystąpił też szef SLD Włodzimierz Czarzasty. - Lewica powinna zwrócić się do Wałbrzycha, do Przasnysza, do Siedlec, do Żyrardowa. Tam mieszkają ludzie, którzy potrzebują rozwoju. Którzy chcą żyć jak w dużych miastach. Chcę, by Robert Biedroń był prezydentem nas wszystkich - mówił Czarzasty. - Wchodzimy do drugiej tury i roznosimy Dudę na kawałki, a za 3,5 roku będziemy rządzili - podsumował. Konwencję Biedronia zorganizowano w słupskiej filharmonii ""Sinfonia Baltica"". Przed nią w tym samym miejscu zebrał się Sojusz Lewicy Demokratycznej, który jednogłośnie zatwierdził kandydaturę lidera Wiosny w wyborach. Wcześniej takie decyzje podjęły Rady Krajowe Wiosny i Lewicy Razem. Robert Biedroń był prezydentem Słupska w latach 2014-2018, a wcześniej posłem w latach 2011-2014 w klubie Ruch Palikota i Twój Ruch. W lutym 2019 r. na Torwarze zainaugurowała działalność partia Wiosna, na której czele stanął. W ubiegłorocznych wyborach Biedroń z list swego ugrupowania dostał się do Parlamentu Europejskiego. Źródło: Onet, PAP",Robert Biedroń,
https://wiadomosci.onet.pl/kraj/najnowszy-sondaz-spada-poparcie-dla-partii-rzadzacej/ncmz075,Najnowszy sondaż: spada poparcie dla partii rządzącej,"Gdyby wybory do Sejmu odbyły się w najbliższą niedzielę, PiS nie miałoby szans na objęcie samodzielnych rządów - pisze ""Super Express"" w sobotnio-niedzielnym wydaniu.","Jak czytamy, z sondażu przeprowadzonego dla ""Super Expressu"" przez Instytut Badań Pollster, wynika, że gdyby wybory do Sejmu odbyły się w najbliższą niedzielę, na PiS głosowałoby 41,10 proc. ankietowanych, Koalicję Obywatelską poparłoby 27,51 proc. badanych, Lewicę - 14,51 proc.; na Polskie Stronnictwo Ludowe - Koalicję Polską zagłosowałoby 8,53 proc. ankietowanych, a na Konfederację Wolność i Niepodległość - 8,09 proc. Inne partie zyskałyby 0,26 proc. poparcia. W porównaniu z poprzednim sondażem zrealizowanym w grudniu, PiS traci 2,35 pkt proc. poparcia, KO zyskuje natomiast 2 pkt proc. - Zamieszanie z reformą sądownictwa nie pomaga partii rządzącej – uważa cytowany w gazecie politolog, prof. Kazimierz Kik. Dodaje, że politycy w Unii Europejskiej chcą uzależnić wypłacanie środków unijnych od przestrzegania praworządności. - To niepokoi część elektoratu PiS – zaznaczył. Zdaniem Kika, dobry wpływ na notowania KO może mieć decyzja lidera PO Grzegorza Schetyny o nieubieganie się o ponowny wybór na przewodniczącego PO. Z kolei politolog, prof. Antoni Dudek, cytowany przez ""SE"", ocenia, że ""PiS łapie lekką zadyszkę"". Według niego, ""nie widać jednak jakichś zdecydowanych zmian"". - Kolejność partii w sondażu odpowiada kolejności w wyborach - zauważył. Badanie zrealizował Instytut Badań Pollster w dniach 14-16 stycznia 2020 roku na próbie 1075 dorosłych Polaków.",Sejm,
https://wiadomosci.onet.pl/kraj/sondaz-cbos-pis-zdecydowanie-na-czele-choc-z-pewnym-spadkiem/1scd8fk,"Sondaż: PiS zdecydowanie na czele, choć z małym spadkiem","W styczniu niezmiennie najwięcej zwolenników ma koalicja rządząca - na PiS chce głosować 44 proc. badanych. Niemal dwukrotnie mniej ankietowanych deklaruje poparcie dla KO, a podium zamyka Lewica - wynika z badania CBOS.","Głosowanie na KO zadeklarowało 23 proc. ankietowych, czyli o 1 pkt proc. więcej niż w badaniu z poprzedniego miesiąca. Na trzecim miejscu znalazła się w grudniu Lewica (SLD, Wiosna, Lewica Razem), którą popiera 10 proc. Polaków - to spadek o 1 pkt proc. CBOS wyróżnił poparcie dla Nowej Lewicy (która ma powstać z połączenia SLD i Wiosny), wyniosło ono 7 proc. oraz poparcie dla Lewicy Razem, które wyniosło 3 proc. 7 proc. badanych zadeklarowało poparcie dla PSL-Kukiz `15 (wzrost o 1 pkt proc). Konfederację popiera 5 proc. badanych, co oznacza spadek o 1 pkt proc. W styczniu 78 proc. uprawnionych do głosowania zadeklarowało, że wzięłoby udział w wyborach, gdyby odbywały się w najbliższą niedzielę. To o 3 pkt proc. mniej niż w poprzednim badaniu CBOS. 10 proc. badanych nie było zdecydowanych, które ugrupowali byliby gotowi poprzeć (wzrost o 2 pkt proc.). CBOS komentuje, że emocje wyborcze nieco opadły, o czym świadczy trochę mniejsze niż w grudniu zainteresowanie udziałem w hipotetycznych wyborach oraz rosnący odsetek osób niezdecydowanych, na kogo oddać swój głos. ""Układ preferencji partyjnych pozostaje stabilny. Po wyborach, a więc od listopada zyskała nieco jedynie KO, pozostałe ugrupowania i koalicje raczej tracą niż zwiększają swój wyborczy potencjał. Spośród ugrupowań lewicowych więcej wyborców przyciąga zapowiadana Nowa Lewica – partia mająca powstać z połączenia SLD i Wiosny – niż Lewica Razem"" - komentuje CBOS. Badanie ""Aktualne problemy i wydarzenia"" przeprowadzono metodą wywiadów bezpośrednich wspomaganych komputerowo (CAPI) w dniach 9-16 stycznia 2020 r. na liczącej 1069 osób reprezentatywnej próbie losowej dorosłych mieszkańców Polski.",Sondaż wyborczy CBOS,
https://wiadomosci.onet.pl/kraj/magdalena-biejat-odwolana-z-funkcji-przewodniczacej-komisji-polityki-spolecznej-i/n7t5rxc,Magdalena Biejat odwołana z funkcji przewodniczącej Komisji Polityki Społecznej i Rodziny,"Sejmowa Komisja Polityki Społecznej i Rodziny odwołała Magdalenę Biejat (Lewica) z funkcji przewodniczącej. Posłowie jej partii opuścili posiedzenie komisji po tej decyzji. - Zarzuca mi się, że komisja nie pracowała. A to była jedna z najbardziej pracowitych komisji - powiedziała Biejat na konferencji prasowej po jej odwołaniu.","Członkowie sejmowej komisji polityki społecznej i rodziny odwołali w czwartek Magdalenę Biejat (Lewica) z funkcji przewodniczącej. Nową szefową komisji została posłanka PiS Urszula Rusecka. Za odwołaniem Biejat głosowało 19 członków komisji, 12 było przeciw, nikt nie wstrzymał się od głosu. - Dzisiaj na komisji mieliśmy do czynienia z dniem hańby. Posłanki i posłowie Lewicy nie będą uczestniczyli (w posiedzeniu), w sytuacji, w której Prawo i Sprawiedliwość demonstracyjnie i w sposób całkowicie bezpodstawny odwołuje przewodniczącą komisji. PiS rozmawia ze swoimi wśród swoich – powiedział po głosowaniu Krzysztof Gawkowski z Lewicy. - Odwołanie Magdaleny Biejat to zniszczenie dobrego obyczaju politycznego, który dawał szansę na to, że poglądy wszystkich będą w tym gmachu szanowanie. PiS boi się lewicy, która będzie walczyła o godne życie w Polsce, o to chciała walczyć Magdalena Biejat. PiS boi się odpowiedzialności za polską rodzinę. Decyzje na nowogrodzkiej służą interesom PiS - dodał. Podsumowując przewodnictwo Magdaleny Biejat w komisji powiedział, że “przez 60 dni pokazała, że można prowadzić konsultacje społeczne, konsultować ustawy w sposób obywatelski. Zarzucił PiS, że ""łamie kręgosłup polskiej demokracji"". Sama Magdalena Biejat oceniła, że “PiS skleciło na kolanie argumenty, które nie miały żadnych podstaw”. - Zarzuca mi się, że komisja nie pracowała. A to była jedna z najbardziej pracowitych komisji. Spotkaliśmy się 10 razy, inne komisje najwyżej pięć - zaznaczyła Biejat. - W tym czasie zajmowaliśmy się sprawami kluczowymi, w tym projektem zagwarantowania 1600 zł emerytury i recenzowaniem działań rządu dot. przemocy w rodzinie, co nie wypadło dla PiS korzystnie - wyliczała posłanka lewicy. Odwołana posłanka oceniła, że politycy PiS, mając przewodniczących w większości komisji, “mają poczucie, że mogą łamać wszystkie postanowienia”. - Dopóki jestem w tej komisji, będziemy usilnie dbać o prawa obywateli, walczyć o to, by ustawy były najlepsze i służyły nam wszystkim - zapewniła Biejat, tłumacząc, że Komisja Polityki Społecznej i Rodziny to jedna z najważniejszych komisji sejmowych. - PiS panicznie reaguje, udając, że nie istniejemy. Lewica nie tylko istnieje, ale będzie coraz silniejsza - stwierdził Adrian Zandberg. Gdy Magdalena Biejat z Lewicy Razem została wybrana na przewodniczącą sejmowej Komisji Polityki Społecznej i Rodziny, na PiS spadła fala krytyki. Z decyzją o udzieleniu poparcia Magdalenie Biejat nie zgadzali się sami politycy PiS, jak i jego koalicjanci. Marszałek Sejmu Elżbieta Witek w rozmowie z dziennikarzami stwierdziła, że jeżeli w komisji będzie się działo ""coś złego"", to PiS rozważy odwołanie Biejat z funkcji przewodniczącej komisji. - W Sejmie znalazło się ugrupowanie Lewicy, która lansuje model destrukcji rodziny. Poważnym błędem było oddanie im komisji ds. rodziny. Oddajemy im najważniejszy dla nas symbol - mówiła Beata Szydło, krytycznie odnosząc się do decyzji własnej partii. Podobne stanowisko prezentowała Solidarna Polska Zbigniewa Ziobry, która chciała odwołania przewodniczącej Magdaleny Biejat.",Magdalena Biejat,
https://wiadomosci.onet.pl/kraj/sondaz-prezydencki-dla-lewicy-12-proc-poparcia-dla-biedronia/gg5n80h,Sondaż prezydencki dla Lewicy: 12. proc. poparcia dla Biedronia,"45 proc. poparcia dla prezydenta Andrzeja Dudy, 23 proc. dla kandydatki KO Małgorzaty Kidawy-Błońskiej, 12 proc. dla kandydata Lewicy Roberta Biedronia - to wyniki pierwszego zleconego przez Lewicę sondażu prezydenckiego, do którego dotarł ""Super Express"".","W rozmowie z ""SE"" Biedroń odniósł się do wyników sondażu. - To bardzo dobry punkt wyjścia i jestem bardzo wdzięczny za zaufanie. Te 12 proc. to elektorat Lewicy z ostatnich wyborów. To znaczy, że panuje wśród nas niesamowita mobilizacja - powiedział. Zapewnił też, że teraz skupi się na przekonaniu do siebie nowych wyborców. - Chcę wejść do drugiej tury, a wtedy wszystko może się zdarzyć - podkreślił Biedroń.",Robert Biedroń,
https://wiadomosci.onet.pl/opinie/robert-biedron-wraca-do-gry-opinia-slawomira-sierakowskiego/7g4j97x,Sierakowski: Biedroń wraca do gry. I bardzo dobrze [OPINIA],"Lewica długo nie była w stanie wskazać swojego kandydata w wyborach prezydenckich. Żaden z liderów nie chciał startować. W końcu zdecydował się Robert Biedroń. Czy Lewica dobrze robi, że stawia na niego?","Kandydowaniem na urząd prezydenta uzasadniano, że lider Wiosny rezygnuje ze startu w wyborach do Sejmu i pozostanie w Parlamencie Europejskim. Później okazało się, że nie tylko Biedroń, ale żaden z liderów Lewicy nie chce startować w wyborach prezydenckich. A gdy liderzy nie startują, to zawsze jest problem dla formacji i to duży. Lewica otarła się o popełnienie śmiertelnego błędu Unii Wolności, która w 2000 roku zrezygnowała ze wskazania swojego kandydata w wyborach prezydenckich. UW krótko potem została zastąpiona na scenie politycznej przez Platformę Obywatelską. Oczywiście Lewica planowała kogoś wystawić, ale wiadomo było, że nikogo poważnego nie ma. Czas mijał, dezorientacja rosła. Na szczęście okazało się, że kandydat jest i bardzo dobrze, że jest to jeden z liderów, który zresztą ma poważne powody, żeby walczyć w tej kampanii. Także o siebie i przezwyciężenie kryzysu wizerunkowego, w jakim się znalazł. Można zrozumieć jego wahanie. Lider Wiosny miał prawo być zmęczony serią kampanii wyborczych, w których główny ciężar spoczywał na nim. Miał prawo czuć się okaleczony po tym, jak media wzięły go w obroty, prześwietlały życiorys i nagłośniły wszystkie prawdziwe i wyssane z palca błędy Wiosny. Miał też prawo być zniesmaczony homofobiczną kontrrewolucją w Polsce, do której pchnął ludzi PiS. Lider Wiosny sam też napytał sobie biedy wybierając obecność w Parlamencie Europejskim, a nie w Sejmie, gdzie toczy się życie politycznie, choć jest to dziesięć razy mniej dochodowe zajęcie. Biedroń kluczył w tej sprawie i rozczarował część wyborców. Spadła na niego krytyka mediów i przestał być już miłym, sympatycznym młodym politykiem skazanym na sukces, a stał się „tym od mandatu, co wybrał kasę i porzucił swoją partię, która zamiast odnieść sukces, poniosła porażkę”. Dalsze kluczenie w sprawie wyborów prezydenckich mogły go ostatecznie pogrążyć, tym bardziej że nie ma go w Sejmie, gdzie toczy się życie polityczne. Teraz też fala hejtu go nie minie. Będzie, że Biedroń to taki kandydat w stylu „pojawiam się i znikam”. Zgryźliwości można zrozumieć i są częściowo zasłużone. Ale w Polsce to jednak przyjmuje zastraszający rozmiar nie tylko w mediach publicznych, ale także w mediach społecznościowych. Nic dziwnego więc, że ani Biedroń, ani Zandberg, ani Czarzasty nie zakochali się w idei pięciomiesięcznej kampanii prezydenckiej, podczas której byliby bombardowani homofobicznymi, antysemickimi i wszystkimi możliwymi zarzutami i kłamstwami. Skoro jednak zdecydowali się na życie polityczne w naszej ojczyźnie, to mimo wszystko lepiej startować niż nie startować, jeśli się jest liderem. Zandberg rezygnując, przepuszcza właśnie okazję, żeby objąć przywództwo całej Lewicy. Z miejsca stałby się liderem Lewicy i zepchnąłby na dalszy plan pozostałych tenorów. Na kolejną taką okazję trzeba będzie długo pracować, bo Razem to wciąż tylko sześciu posłów, gdy integrująca się Wiosna i SLD to 43 i dwóch senatorów. Włodzimierz Czarzasty też mógł na kandydowaniu zyskać. Lider SLD pokazał, że bardzo dobrze wypada w kampaniach. Jest naturalny, ma refleks, no i swój twardy, nawet jeśli nieduży żelazny elektorat. Po raz drugi już mógłby być pozytywnym zaskoczeniem. Biedroń decydując się na start, nie tylko zachowa swoją pozycję, ale ma szanse na zastąpienie złej legendy o sobie – dobrą. Przed nim sporo okazji do zbierania punktów. A gdy mu się chce i się nie waha, to potrafi. Jest najbardziej ludowy z kandydatów, choć jego bazowy elektorat jest najbardziej elitarny z możliwych. Ale to po to są kampanie, żeby go poszerzać. Będzie to wymagało ciężkiej pracy, bezbłędności (bo kandydat jest dziś na cenzurowanym w mediach) i sporo szczęścia. Ryzyko porażki jest duże. Jeśli kandydat Lewicy osiągnie mniej, niż jej skala poparcia nie będzie to sukces, a jeśli tylko 6-8 to zostanie uznane za porażkę. Taki wynik jest możliwy. Ale Lewica powinna cieszyć się przede wszystkim z tego, że ma wreszcie lidera, który nie boi się brać ryzyka na siebie. Historia partii politycznych pokazuje, że szeregi szanują polityków, którzy biorą na siebie ciężar także wtedy, gdy przegrywają. Absencja lidera na pewno osłabiłaby polityków Wiosny w strukturach powstającej Nowej Lewicy. Biedroń nie powinien się bać słabego wyniku. Życie polityka sukcesu jest złożone z nieuchronnych porażek. Nikt dziś nie pamięta, jak często przegrywał Donald Tusk. Zdarzyło mu się nie dostać do Sejmu. Upokarzająco przegrać głosowanie nawet na szefa klubu KLD nawet wtedy, gdy był jego bezdyskusyjnym liderem. Przegrywać wielokrotnie rozmaite wybory w Unii Wolności. Skazywana na sukces Platforma Obywatelska przegrała wybory parlamentarne i prezydenckie. A dziś Tusk wraca do Polski jako polityk światowego formatu, reprezentant absolutnego europejskiego topu. Nie da się dojść już wyżej. O jego porażkach nikt nie pamięta. Były bardzo ważne, bo budują polityka. Niech to będzie otucha dla Biedronia, który jest dziś w trudnej sytuacji, bo jego decyzja została przyjęta bez entuzjazmu, ale dla niego jest najlepszą z możliwych. I bardzo służy Lewicy.",Robert Biedroń,
https://wiadomosci.onet.pl/kraj/robert-biedron-kampania-prezydencka-hanna-gill-piatek-szefowa-sztabu-roberta/2vxb8r5,Kampania prezydencka Roberta Biedronia ruszy w Słupsku,"Nieoficjalnie wiadomo, że lider Wiosny aktywność związaną z wyborami prezydenckimi rozpocznie 19 stycznia w Słupsku - mieście, którego był prezydentem.","- Inaugurujemy kampanię w Słupsku, bo to miejsce dla Roberta Biedronia bardzo symboliczne. To swoisty fundament jego drogi politycznej. Jego skuteczna i progresywna polityka jako włodarza miasta stała się symbolem świetnego samorządowca i wzorem do naśladowania - mówił bliski współpracownik Biedronia. Również 19 stycznia odbyć ma się wspólna konwencja trzech ugrupowań współtworzących Lewicę. W poniedziałek Rada Krajowa Lewicy Razem udzieliła poparcia Biedroniowi jako wspólnemu kandydatowi koalicji lewicowej w wyborach prezydenckich. We wtorek uczynił to samo Zarząd Krajowy SLD. W sprawie kandydowania swojego lidera Rada Krajowa Wiosny ma się zebrać w sobotę. Biedroń był prezydentem Słupska w latach 2014-2018, a wcześniej posłem w latach 2011-2014 w klubie Ruch Palikota i Twój Ruch. W lutym 2019 roku na Torwarze zainaugurowała działalność partia Wiosna, na której czele stanął. Z list swojej partii dostał się do Parlamentu Europejskiego, zdobywając 96 388 głosów. W wyborach parlamentarnych pełnił funkcję szefa sztabu komitetu wyborczego Sojuszu Lewicy Demokratycznej, z którego list startowali politycy SLD, Wiosny i Lewicy Razem. W połowie grudnia ub.r. ciała statutowe SLD i Wiosny zdecydowały o konsolidacji obu ugrupowań. Nowa partia ma nosić nazwę Nowa Lewica, jej kongres założycielski ma odbyć się na początku roku. Posłanka Lewicy ma zostać szefową sztabu Roberta Biedronia w wyborach prezydenckich. W źródłach partii obecnie trwa kompletowanie sztabu Biedronia. Wiadomo jednak, że na jego czele stanie posłanka związana z Wiosną Hanna Gill-Piątek. Oficjalnie ma zostać ogłoszona szefową sztabu w sobotę. Jest miejską aktywistką, ekspertką od rewitalizacji miast i publicystką związaną m.in. z lewicową ""Krytyką Polityczną"". Jest działaczką Kongresu Ruchów Miejskich, członkinią rady programowej Kongresu Kobiet. W latach 2006-2018 była związana z Partią Zieloni, a po powstaniu Wiosny została jej koordynatorką w Łodzi. Do Sejmu startowała z drugiego miejsca, uzyskując ponad 14 tys. głosów. Zasiada w komisjach finansów publicznych i infrastruktury.",Robert Biedroń,
https://wiadomosci.onet.pl/tylko-w-onecie/wlodzimierz-czarzasty-nikt-poza-duda-i-biedroniem-nie-wypowie-sie-jasno-na-temat/lvr96ls,Włodzimierz Czarzasty: nikt poza Dudą i Biedroniem nie wypowie się jasno na temat świeckiego państwa,"- Robert Biedroń to jedna z dwóch osób w ramach całej kampanii wyborczej, która będzie odpowiadała na zadawane pytania – powiedział Włodzimierz Czarzasty w ""Onet Rano."", pytany przez Bartosza Węglarczyka o trwającą kampanię prezydencką. Chcesz dowiedzieć się więcej? Kliknij tutaj: vod.pl.","- Gwarantuję, że poza Dudą i Biedroniem, nikt nie wypowie się jasno w kategoriach państwa świeckiego, czy praw kobiet – mówił szef SLD, który niedawno przyznał, że zarekomenduje Roberta Biedronia, jako kandydata na prezydenta RP. - W tej chwili są dwie koncepcje w Polsce. Jedna to koncepcja konserwatywnego państwa dobrobytu. To robi PiS. Druga koncepcja to koncepcja nowoczesnego państwa dobrobytu. To robi Lewica. W jednej i drugiej jest chleb. Tylko w jednej jest wolność – stwierdził Czarzasty. - Biedroń jest utożsamieniem tych marzeń i tego sposobu myślenia w Polsce. Wierzę w to, dlatego SLD za nim stanie – dodał gość Bartosza Węglarczyka w programie ""Onet Rano."".",,
https://wiadomosci.onet.pl/tylko-w-onecie/wlodzimierz-czarzasty-w-onet-rano-mamy-bardzo-ograniczone-srodki-na-kampanie/vdyfy7p,"Włodzimierz Czarzasty w ""Onet Rano."": mamy bardzo ograniczone środki na kampanię","Włodzimierz Czarzasty był gościem Bartosza Węglarczyka w programie ""Onet Rano."". Lider SLD wypowiedział się na temat trwającej kampanii prezydenckiej. Lewica od dłuższego czasu zwleka z ogłoszeniem kandydata na prezydenta. - Stworzyliśmy listę do Sejmu, klub parlamentarny i listę ustaw, które będziemy wnosili. Wybraliśmy wszystkie władze i w tej chwili wskazujemy kandydata na prezydenta. Zostanie on ostatecznie zatwierdzony 19 stycznia na konwencji trzech partii [Lewicy - SLD, Lewicy Razem i Wiosny – przyp. red.] - powiedział Czarzasty, ale nie chciał zdradzić, kto będzie walczył o fotel prezydenta RP. Chcesz dowiedzieć się więcej? Kliknij tutaj: vod.pl.","- Co w tamtym tygodniu zrobiła Małgorzata Kidwa-Błońska w ramach kampanii? My zaczynamy kampanię wyborczą 19 stycznia. Mieliśmy ogłosić Roberta Biedronia w listopadzie, usiąść i nic nie robić do tego momentu? - pytał Czarzasty, który na antenie Polsat News przyznał, że zarekomenduje kandydaturę Biedronia. - Mamy bardzo ograniczone środki na kampanię. Jakbym zaczął robić kampanię wyborczą w październiku, to właśnie bym ją skończył. Jeżeli ktoś poważnie traktuje obywateli, to dzień po ogłoszeniu kandydata rusza w teren i przedstawia bardzo dokładny program w przeciągu czterech miesięcy. Nie byłoby mnie stać na to, żeby robić kampanię przez osiem miesięcy – mówił szef SLD.",,
https://wiadomosci.onet.pl/kraj/robert-biedron-wspolnym-kandydatem-lewicy-na-prezydenta-razem-udzielilo-poparcia/gv9mwmw,Razem poparło Roberta Biedronia jako wspólnego kandydata Lewicy na prezydenta,Rada Krajowa Razem udzieliła poparcia Robertowi Biedroniowi jako wspólnemu kandydatowi koalicji lewicowej w wyborach prezydenckich. Wcześniej kandydaturę lidera Wiosny zarekomendował zarząd krajowy ugrupowania - poinformowała rzeczniczka Razem Dorota Olko.,"Członkowie Razem o poparciu kandydatury Biedronia zdecydowali w głosowaniu, które zakończyło się w poniedziałek w południe. Adrian Zandberg ocenił, że Biedroń ""to chłopak z małej miejscowości, który miał w życiu pod górkę, ale się nie poddał"". - Jego biografia odbija doświadczenie milionów Polaków. Jest też człowiekiem, który potrafi walczyć. W wyborach wystąpi z przemyślanym, prospołecznym programem. Jeśli zdobędzie urząd prezydenta, będzie gwarantem Polski nowoczesnej i różnorodnej, dobrym partnerem dla przyszłego, lewicowego rządu - powiedział, cytowany w komunikacie Razem. Olko z kolei stwierdziła, że Biedroń to naturalny kandydat w wyborach prezydenckich. - Przygotowywał się do tego startu od wielu miesięcy, wcześniej przez lata działał na rzecz równości i praw człowieka (...). Stoi za nim doświadczenie w pracy publicznej na wielu poziomach: od zarządzania miastem po reprezentację Polski w gremiach międzynarodowych - uzasadniała rzeczniczka Razem. We wtorek podczas zarządu krajowego SLD przewodniczący partii Włodzimierz Czarzasty ma zarekomendować Biedronia jako wspólnego kandydata na prezydenta. Ostatecznie Biedronia ma zatwierdzić konwencja, która zbierze się 19 stycznia. Przypomnijmy, że Robert Biedroń zasugerował start w wyborach prezydenckich już w listopadzie ub.r. ""Yes, we can... but, can I? If u know what I mean. Hasłem wyżej w 2008 roku swoją kampanię zainaugurował 44. Prezydent USA Barack Obama"" - napisał wtedy na Facebooku. Wpis opatrzył hashtagiem ""#2020"". Ostatnio podobna sugestia padła ze strony posła Krzysztofa Śmiszka, prywatnie partnera Roberta Biedronia. ""#Śmiszek2020. Życzę wszystkim dzisiaj dużo uśmiechu, bo jaki pierwszy dzień taki cały nowy rok!"" - polityk Wiosny złożył takie życzenia noworoczne za pośrednictwem Twittera. Biedroń skomentował wpis słowami: ""Doczekaliśmy się"". Ostatecznie Śmiszek poinformował, że miał na myśli pracę w sztabie wyborczym kandydata na prezydenta. - Lewica ma poparcie społeczne także dlatego, że potrafimy bardzo poważne sprawy potraktować z humorem i luzem - przekonywał.",Adrian Zandberg i Robert Biedroń,
https://wiadomosci.onet.pl/kraj/barbara-nowacka-do-giertycha-smutne-zycie-musi-miec-ktos-tak-chory-na-pogarde/9c880zl,Barbara Nowacka do Giertycha: smutne życie musi mieć ktoś tak chory na pogardę,"""Radziłabym te frustracje i żale wylewać w samotności, nie na Twitterze"" - komentuje posłanka w odpowiedzi na wpis Romana Giertycha nt. możliwych kandydatów partii na prezydenta RP.","Co napisał Giertych? ""To naprawdę ekscytujące prawybory na lewicy. Wciąż nie wiemy, czy p. Śmiszek będzie kandydatem na prezydenta, a p. Biedroń na pierwszą damę, czy na odwrót. Naród zamarł w oczekiwaniu"". ""Smutne życie musi mieć ktoś tak chory na homofobię i pogardę a zarazem wiecznie fantazjujący o życiu innych. Acz radziłabym te frustracje i żale wylewać w samotności, nie na TT. Bo wstyd..."". Wraz z początkiem stycznia zaczęły się spekulacje, to będzie kandydował. Zainteresowanie wzbudził Krzysztof Śmiszek, poseł i prywatnie partner życiowy europosła Biedronia, pisząc na Twitterze: ""#Śmiszek2020. Życzę wszystkim dzisiaj dużo uśmiechu, bo jaki pierwszy dzień taki cały nowy rok!"". Zaangażowanie w kampanię prezydencką miał sugerować użyty we wpisie hasztag #Śmiszek2020. Szybko jednak okazało się, że Śmiszek jednak kandydować nie będzie. Dzisiaj przewodniczący SLD ogłosił, że zarekomenduje kandydaturę Roberta Biedronia na prezydenta z ramienia Nowej Lewicy. Biedroń był wymieniany spośród możliwych kandydatów. Jak dowiedział się reporter Onetu, inni politycy lewicy odmawiali startu w wyborach prezydenckich. Zdecydowano się na Roberta Biedronia jako ostatnie wyjście. - Robert Biedroń podjął decyzję i chce być wspólnym kandydatem Lewicy na prezydenta - powiedział w niedzielę dla PAP bliski współpracownik Biedronia z Wiosny. W najbliższych dniach rekomendacje ws. kandydata na prezydenta mają przedstawić swoim partiom także liderzy SLD i Lewicy Razem. - Robert od początku był najpoważniejszym kandydatem i mimo że media spekulowały o innych nazwiskach, to od dawna przygotowywał się do startu w wyborach. To najbardziej oczywista decyzja - powiedział w niedzielę PAP jeden z polityków Lewicy. Zaznaczył, że Biedroń start w wyborach prezydenckich chce ogłosić na konwencji 19 stycznia. - Jest duża szansa, że będzie to miejsce dla niego symboliczne, chcemy zaskoczyć - powiedział. Z informacji uzyskanych przez PAP wynika, że w tym kontekście poważnie brany pod uwagę jest Słupsk, którego lider Wiosny był prezydentem w latach 2014-2018. - Przygotowania do kampanii przebiegały dokładnie tak, jak planowaliśmy. To normalne, że w przypadku układu koalicyjnego sprawy muszą mieć swój bieg. Najpierw kampania do parlamentu, wspólne kształtowanie klubu, zacieśnienie współpracy między SLD i Wiosną - ciała statutowe partii muszą pracować kolejno nad poszczególnymi etapami - powiedział PAP polityk Lewicy.",Roman Giertych,
https://wiadomosci.onet.pl/kraj/czarzasty-zglosze-biedronia-jako-kandydata-na-prezydenta/31p6xer,Czarzasty: zgłoszę Biedronia jako kandydata Lewicy na prezydenta,"Zarekomenduję kandydaturę Roberta Biedronia na prezydenta z ramienia Nowej Lewicy - powiedział przewodniczący SLD Włodzimierz Czarzasty na antenie Polsat News. Biedroń był wymieniany spośród możliwych kandydatów. Jak dowiedział się reporter Onetu, inni politycy lewicy odmawiali startu w wyborach prezydenckich. Zdecydowano się na Roberta Biedronia jako ostatnie wyjście.","- Ja mogę powiedzieć, kogo będę rekomendował zarządowi do zatwierdzenia. Zgłoszę kandydaturę pana Roberta Biedronia - mówił w ""Śniadaniu w Polsat News"" Włodzimierz Czarzasty. Dodał, że to zarząd SLD po dyskusji będzie ostatecznie rekomendował wybraną osobę jako kandydata na prezydenta podczas konwencji wszystkich trzech partii Lewicy - SLD, Lewicy Razem i Wiosny - która odbędzie się 19 stycznia. Czarzasty zaznaczył, że kandydatem Lewicy na prezydenta będzie ta osoba, którą konwencja zatwierdzi. Robert Biedroń w maju ub. r. został wybrany na posła do Parlamentu Europejskiego. Uzyskał ponad 96 tys. głosów. Obecnie współtworzy partię Nowa Lewica, która powstała w wyniku połączenia Sojuszu Lewicy Demokratycznej i Wiosny. Biedroń był w przeszłości związany z SLD, był również posłem na Sejm VII kadencji z ramienia Ruchu Palikota. W latach 2014-2018 był prezydentem Słupska. - Robert Biedroń podjął decyzję i chce być wspólnym kandydatem Lewicy na prezydenta - powiedział w niedzielę dla PAP bliski współpracownik Biedronia z Wiosny. W najbliższych dniach rekomendacje ws. kandydata na prezydenta mają przedstawić swoim partiom także liderzy SLD i Lewicy Razem. - Robert od początku był najpoważniejszym kandydatem i mimo że media spekulowały o innych nazwiskach, to od dawna przygotowywał się do startu w wyborach. To najbardziej oczywista decyzja - powiedział w niedzielę PAP jeden z polityków Lewicy. Zaznaczył, że Biedroń start w wyborach prezydenckich chce ogłosić na konwencji 19 stycznia. - Jest duża szansa, że będzie to miejsce dla niego symboliczne, chcemy zaskoczyć - powiedział. Z informacji uzyskanych przez PAP wynika, że w tym kontekście poważnie brany pod uwagę jest Słupsk, którego lider Wiosny był prezydentem w latach 2014-2018. - Przygotowania do kampanii przebiegały dokładnie tak, jak planowaliśmy. To normalne, że w przypadku układu koalicyjnego sprawy muszą mieć swój bieg. Najpierw kampania do parlamentu, wspólne kształtowanie klubu, zacieśnienie współpracy między SLD i Wiosną - ciała statutowe partii muszą pracować kolejno nad poszczególnymi etapami - powiedział PAP polityk Lewicy.",Włodzimierz Czarzasty i Robert Biedroń,
https://wiadomosci.onet.pl/kraj/opozycja-brodni-riada-haidara/jp5rqzj,"Opozycja ""murem za Haidarem"". Lekarz tłumaczy swoje odejście, szpital deklarował chęć dalszej współpracy","Lubelscy parlamentarzyści stoją murem za Riadem Haidarem, który przestał być pracownikiem Wojewódzkiego Szpitala Specjalistycznego w Białej Podlaskiej. Domagają się odpowiedzi od marszałka województwa lubelskiego czy miał wiedzę na temat działań dyrektora Adama Chodzińskiego. Sam poseł Koalicji Obywatelskiej deklaruje, że jest do dyspozycji pacjentów oraz może wrócić do pracy, ale z tym dyrektorem. W jego obronie stanął m.in. rzecznik praw obywatelskich Adam Bodnar.","Czwartek 1 stycznia 2020 r. był pierwszym dniem, w którym Riad Haidar nie był już pracownikiem Wojewódzkiego Szpitala Specjalistycznego w Białej Podlaskiej. Popularny lekarz przyznaje, że zupełnie inaczej wyobrażał sobie koniec niemal 30-letniej pracy w tej placówce. Przed odejściem spakował swoje rzeczy i pożegnał się ze współpracownikami. Według lekarza, dyrekcja nie powiedziała mu nawet słowa ""dziękuję"". W obronie Haidara stanęli m.in. szef WOŚP Jurek Owsiak, rzecznik praw obywatelskich Adam Bodnar i prezydent Białej Podlaskiej Michał Litwiniuk. Wiele osób zadeklarowało, że dziś stawi się przed budynkiem szpitala w Białej Podlaskiej, by wyrazić swój sprzeciw wobec praktyk dyrektora Adama Chodzińskiego. W wydarzeniu na Facebooku udział w manifestacji zadeklarowało ponad 3 tys. osób. Organizatorzy zachęcają, by rodzice zabrali swoje pociechy. Do dyrektora placówki napisał Adam Bodnar, który jest zaniepokojony, że szpital traci tak znakomitego fachowca. Prosi o przedstawienie motywów tej decyzji. ""Riad Haidar przez 30 lat z sukcesem kierował oddziałem szpitalnym, a jego praca spotykała się z uznaniem małych podopiecznych i ich rodziców. Posiada wysoką wiedzę specjalistyczną, jest wysokiej klasy specjalistą w tej dziedzinie medycyny"" - czytamy w piśmie skierowanym przez rzecznika praw obywatelskich do dyrektora Szpitala Wojewódzkiego w Białej Podlaskiej. Na specjalnie zwołanej konferencji prasowej lekarza wsparli politycy opozycji. Stawili się posłowie Jacek Czarniak, Krzysztof Grabczuk, Michał Krawczyk, senator Jacek Bury oraz radni sejmiku Krzysztof Komorski i Tadeusz Kochanowski. Wszyscy są zgodni - odejście Riada Haidara z pracy to strata nie tylko dla szpitala, ale przede wszystkim dla małych pacjentów, którymi na co dzień się zajmował. - Dzięki Riadowi Haidarowi na świat przyszło 13,5 tys. wcześniaków, które dziś cieszą się z życia. Nie może być takiej sytuacji, by w ten sposób rozwiązywać z nim umowę. To może dotyczyć każdego. Podejrzewam tutaj stricte działanie polityczne - mówi Jacek Czerniak, poseł Lewicy. - To igranie z bezpieczeństwem, ale również z życiem mieszkańców województwa lubelskiego - podkreśla Krzysztof Grabczuk, poseł KO. - PiS realizuje starą i prymitywną zasadę: kto nie jest z nami, ten jest przeciwko nam. To sygnał dla mieszkańców, którzy nie popierają PiS, że jeśli zaangażują się po stronie opozycji, to czeka ich zemsta - dodaje Michał Krawczyk, poseł KO. - Riad przez 30 lat budował fantastyczny szpital. To, czego dokonał, jest godne szacunku i największe uznania. Przykre jest to, w jaki sposób nowy dyrektor rozstaje się z tak znakomitym lekarzem - uważaj Jacek Bury, senator KO. - Pozbywając się osób kompetentnych, znających się na swoim fachu, psujemy dany podmiot, dajemy złe wzorce i demoralizujemy innych. Na samym końcu niszczymy województwa i kraj. Tu już nie chodzi o brak wrażliwości, tylko o złą wolę - twierdzi Krzysztof Komorski, radny sejmiku KO. Wszyscy podpisali się pod pismem do marszałka Jarosława Stawiarskiego, któremu podlega szpital w Białej Podlaskiej, o wyjaśnienie tej sytuacji. Liczą na to, że nie miał wiedzy o tym, co się dzieje w tej instytucji. Co dalej? Tego nie wie sam zainteresowany. - W połowie grudnia złożyłem obecnemu dyrektorowi szpitala wniosek o moją dalszą pracę na takich samych warunkach przez kolejne 12 miesięcy. Złożyłem taki wniosek, bo taką możliwość dopuszczała zawarta umowa i taką obietnicę złożyłem moim wyborcom. W mediach czytam tłumaczenia pana dyrektora, że nie było możliwości jej przedłużenia. To oczywiście nieprawda i zastanawiam się, czy pan Chodziński świadomie kłamie, czy może naprawdę nie zna przepisów dotyczących szpitala? - zastanawia się Riad Haidar. Lekarz uważa, że była możliwość przedłużenia jego kontraktu albo rozpisanie konkursu kilka miesięcy wcześniej. Nowy dyrektor, którym od listopada jest radny PiS Adam Chodziński, nie zrobił tego. Zdaniem Haidara nie chodziło o samo pozbycie się go z pracy tylko o upokorzenie jego osoby. - Chciał mi dać pstryczek w nos - mówi Haidar. Okazuje się, że obecny poseł otrzymał setki ofert pracy ze szpitali z całego kraju. Dzwonią nawet prezydenci niektórych miast, ale Haidar nie wymienił nikogo z nazwiska. Proponują mu mieszkanie i bardzo dobre warunki. Nie zamierza jednak opuszczać Białej Podlaskiej. Deklaruje, że będzie dostępny dla swojej byłej załogi i pacjentów. - Byłem, jestem i będę lekarzem. Moi pacjenci mają do mnie dostęp. Mój telefon nie zamilknie, będzie dzwonił nawet w grobie. Jestem stworzony dla moich pacjentów. Trzymam się jeszcze tylko dzięki dobrej energii, jaką otrzymuję od ludzi - tłumaczy lekarz. I dodaje: - Od tej dyrekcji szpitala nie oczekuję już niczego. Z kolei władze szpitala przypominają, że konkurs na udzielanie świadczeń i kierowanie oddziałem neonatologicznym jest otwarty i może do niego przystąpić każda zainteresowana osoba posiadająca odpowiednie kwalifikacje. W najbliższym czasie rozpoczną się prace nad przygotowaniem materiałów konkursowych. Następnie konkurs zostanie opublikowany na stronie szpitala.","Posłowie, senatorowie i radni wspierają Riada Haidara",
https://wiadomosci.onet.pl/kraj/wybory-prezydenckie-2020-krzysztof-smiszek-nie-bede-kandydowal-bede-w-sztabie/5f3v7gg,"Wybory prezydenckie 2020. Krzysztof Śmiszek: nie będę kandydował, będę w sztabie","Będę jedną z osób ze ścisłego sztabu kandydata. Sam nie będę kandydował - powiedział poseł Lewicy Krzysztof Śmiszek. W ten sposób przeciął spekulacje odnośnie startu w wyborach prezydenckich, które powstały po jego wpisie w mediach społecznościowych.","""#Śmiszek2020. Życzę wszystkim dzisiaj dużo uśmiechu, bo jaki pierwszy dzień taki cały nowy rok!"" - takie życzenia noworoczne za pośrednictwem Twittera złożył poseł Krzysztof Śmiszek. Zaangażowanie w kampanię prezydencką miał sugerować użyty we wpisie hasztag #Śmiszek2020. Polityk w rozmowie z portalem Gazeta.pl wyjaśnił, że... chodziło o ciężką pracę w parlamencie. - Mój wpis został w mediach potraktowany bardzo poważnie i słusznie, bo sam bardzo poważnie traktuję swoje zobowiązanie wobec 44 tys. wyborców, którzy na mnie zagłosowali - zapewnił. - Lewica ma poparcie społeczne także dlatego, że potrafimy bardzo poważne sprawy potraktować z humorem i luzem - zaznaczył Śmiszek. Poseł przyznał, że nazwisko kandydata zostało już ustalone i zostanie ono ujawnione w styczniu. - Lewica bardzo poważnie podchodzi do wyborów prezydenckich i mamy swoją strategię od dawna. Cierpliwości - zadeklarował. Wcześniej nastroje wokół potencjalnej kandydatury Krzysztofa Śmiszka tonowała Anna Maria Żukowska. - Krzysiek ma taki styl, który jest dosyć krotochwilny - wyznała. W rozmowie na antenie Polsat News podkreśliła, że nikt z polityków Lewicy nie twierdził, że kandydatką tego ugrupowania na prezydenta będzie kobieta. Wcześniej takie informacji wielokrotnie pojawiały się w obiegu medialnym. Według PAP wśród potencjalnych kandydatów i kandydatek Lewicy na prezydenta wymieniane są nazwiska: szefa Wiosny Roberta Biedronia, lidera Lewicy Razem Adriana Zandberga, wicemarszałek Senatu Gabrieli Morawskiej-Staneckiej czy posłanki Agnieszki Dziemianowicz-Bąk.",Krzysztof Śmiszek,
https://wiadomosci.onet.pl/kraj/krzysztof-smiszek-kandydatem-lewicy-na-prezydenta-rzeczniczka-sld-tonuje-nastroje/30fxpxf,Krzysztof Śmiszek kandydatem Lewicy na prezydenta? Rzeczniczka SLD tonuje nastroje,"To nie jest ogłoszenie o charakterze politycznym; Krzysiek ma taki styl, który jest dosyć krotochwilny - stwierdziła Anna Maria Żukowska w Polsat News. W ten sposób rzeczniczka SLD skomentowała noworoczny wpis Krzysztofa Śmiszka, który odebrano jako deklarację o starcie w wyborach prezydenckich.","- Może coś sugerować, natomiast nie mogę o tym więcej powiedzieć - dodała Żukowska. - Lewica ma dużo luzu i za to została też polubiona w wyborach parlamentarnych (...) Krzysiek i Robert mają luz w social media, lubią zajawiać tematy i wywoływać zainteresowanie - tłumaczyła. Rzeczniczka partii przypominała o zaplanowanym na 19 stycznia ogłoszeniu nazwiska kandydata SLD, Wiosny i Razem. Jednocześnie podkreśliła, że nikt z polityków Lewicy nie twierdził, że kandydatką tego ugrupowania na prezydenta będzie kobieta. Wcześniej takie informacji wielokrotnie pojawiały się w obiegu medialnym. Według PAP wśród potencjalnych kandydatów i kandydatek Lewicy na prezydenta wymieniane są nazwiska: szefa Wiosny Roberta Biedronia, lidera Lewicy Razem Adriana Zandberga, wicemarszałek Senatu Gabrieli Morawskiej-Staneckiej czy posłanki Agnieszki Dziemianowicz-Bąk. ""#Śmiszek2020. Życzę wszystkim dzisiaj dużo uśmiechu, bo jaki pierwszy dzień taki cały nowy rok!"" - takie życzenia noworoczne za pośrednictwem Twittera złożył poseł Krzysztof Śmiszek. Zaangażowanie w kampanię prezydencką miał sugerować użyty we wpisie hasztag #Śmiszek2020. Europoseł Robert Biedroń - prywatnie partner Śmiszka - skomentował wpis posła Lewicy słowami: ""Doczekaliśmy się"". Nie była to jedyna sugestia partnera Roberta Biedronia w mediach społecznościowych. Pod koniec grudnia we wpisie podsumowującym rok na Facebooku napisał: ""Pierwsza niespodzianka już za kilka dni. To będzie coś, co z pewnością pochłonie mnie całkowicie przez najbliższe miesiące. Przynajmniej do maja. Ale teraz cicho sza..."". Źródło: Polsat News, PAP, Twitter",Krzysztof Śmiszek,
https://wiadomosci.onet.pl/kraj/tajemniczy-hasztag-posla-czy-krzysztof-smiszek-jest-kandydatem-lewicy-na-prezydenta/7kpz2z5,Tajemniczy hasztag posła. Czy Krzysztof Śmiszek jest kandydatem Lewicy na prezydenta?,"Wpis w mediach społecznościowych posła Lewicy Krzysztofa Śmiszka zasugerował, że będzie on kandydatem na prezydenta w zbliżających się, majowych wyborach. Wszystko za sprawą tajemniczego hasztagu #Śmiszek2020.","""#Śmiszek2020. Życzę wszystkim dzisiaj dużo uśmiechu, bo jaki pierwszy dzień taki cały nowy rok!"" - takie życzenia noworoczne za pośrednictwem Twittera złożył poseł, a być może również kandydat Lewicy na prezydenta. Zaangażowanie w kampanię prezydencką Śmiszka może sugerować użyty we wpisie hasztag #Śmiszek2020. To nie pierwsza taka sugestia partnera Roberta Biedronia w mediach społecznościowych. 30 grudnia we wpisie podsumowującym rok na Facebooku napisał: ""Pierwsza niespodzianka już za kilka dni. To będzie coś, co z pewnością pochłonie mnie całkowicie przez najbliższe miesiące. Przynajmniej do maja. Ale teraz cicho sza..."". Europoseł Robert Biedroń - prywatnie partner Śmiszka - skomentował wpis posła Lewicy słowami: ""Doczekaliśmy się"". Możliwą deklarację Krzysztofa Śmiszka skomentował również przewodniczący klubu parlamentarnego Lewicy Krzysztof Gawkowski.",Krzysztof Śmiszek,
https://wiadomosci.onet.pl/kraj/riad-haidar-posel-ko-traci-funkcje-ordynatora-w-bialej-podlaskiej/3512pkj,Riad Haidar traci funkcję ordynatora szpitala. To decyzja polityczna nowego dyrektora?,"Po niemal 30 latach Riad Haidar przestanie kierować oddziałem neonatologii w Wojewódzkim Szpitalu Specjalistycznym w Białej Podlaskiej. Poseł Koalicji Obywatelskiej uważa, że to ""decyzja polityczna"" nowego dyrektora, który jest radnym miejskim Zjednoczonej Prawicy. Tymczasem szpital tłumaczy, że Haidarowi skończyła się umowa i ogłoszony zostanie konkurs na stanowisko szefa oddziału.","Wczoraj wieczorem na portalu społecznościowym Facebook popularny lekarz z Białej Podlaskiej zamieścił post. Wynika z niego, że od nowego roku przestanie pełnić funkcję, którą piastował od niemal 30 lat. - Z ogromnym smutkiem i żalem informuję Was, że decyzją dyrektora szpitala Adama Chodzińskiego (radnego Zjednoczonej Prawicy) od 1 stycznia 2020 nie będę już kierował Oddziałem Neonatologicznym w bialskim szpitalu. To zaskakująca decyzja i zupełnie dla mnie niezrozumiała. Prawie 30 lat kierowałem tym oddziałem i nigdy nie było żadnych zarzutów do mojej pracy, wręcz przeciwnie. Oddział uznawany jest za jeden z najlepszych w Polsce i zapewnia leczenie na najwyższym światowym poziomie - czytamy we wpisie Riada Haidara. Były radny sejmiku województwa lubelskiego, a obecnie poseł KO wskazuje, co może być powodem takiej decyzji. - Sytuacja o tyle smutna, że jest to wyłącznie decyzja polityczna i nie ma na uwadze dobra moich małych podopiecznych i ich rodziców. Bardzo serdecznie dziękuję wam za okazaną dotychczas wsparcie, ale to już chyba koniec mojej ponad 40-letniej służby na rzecz maluchów w bialskim szpitalu. Jest mi po ludzku bardzo smutno - tłumaczy lekarz. Placówka przypomina, że Riad Haidar udziela świadczeń oraz pełni funkcję lekarza kierującego oddziałem w oparciu o umowę kontraktową w wyniku konkursu na czas określony, która wygasa 31 grudnia 2019 r. Nowy dyrektor zaproponował mu dalszą współpracę z Wojewódzkim Szpitalem Specjalistycznym w Białej Podlaskiej na udzielanie świadczeń w Oddziale Neonatologicznym. - Przekazano jednostronnie podpisaną umowę dalszej współpracy na dogodnych warunkach. Umowa nie przewidywała kierowania i zarządzania oddziałem. W czasie najbliższych miesięcy zostanie ogłoszony konkurs na stanowisko lekarza kierującego oddziałem. Na ten okres zostanie powołany pełniący obowiązki - informuje Onet Magdalena Us, rzecznik prasowy szpitala. Władze szpitala przekonują, że są otwarci na dalszą współpracę z lek. Riadem Haidarem i oczekują na zwrot przekazanej umowy współpracy, która została sporządzona 24 grudnia br. Z dyrektorem szpitala Adamem Chodzińskim nie udało nam się skontaktować. W obronie Haidara stanęli politycy Koalicji Obywatelskiej, m.in. Grzegorz Schetyna, poseł Dariusz Joński i posłanka Barbara Nowacka. ""Myślicie, że PiS zna jakiekolwiek granice w zawłaszczaniu, przejmowaniu i próbach dyscyplinowania wszystkich, którzy nie z nimi? To przeczytajcie to, co napisał nasz poseł, Riad Haidar. To nie tylko złe i głupie, co wyprawiają. To zwyczajnie krzywda najsłabszych w imię politycznej gierki"" - napisała w mediach społecznościowych Barbara Nowacka. ""Riad Haidar uratował tysiące maluchów przez ponad 40 lat. Poseł Koalicji Obywatelskiej i jeden z najlepszych lekarzy w kraju, nie będzie od stycznia kierował oddziałem neonatologicznym szpitala w Białej Podlaskiej. Decyzję podjął... dyrektor szpitala, radny Zjednoczonej Prawicy"" - czytamy we wpisie Grzegorza Schetyny. W sieci powstało również wydarzenie ""Murem za Haidarem"". Organizatorzy nawołują do spotkania się 2 stycznia pod szpitalem i głośnego wyrażenia sprzeciwu wobec dyrektora Chodzińskiego. Ponad 2 tys. osób zadeklarowało w nim swój udział, a zainteresowanych jest ok. 4 tys. Głos w sprawie zabrał również Jerzy Owsiak. Prezes Wielkiej Orkiestry Świątecznej Pomocy skierował swój apel do Adama Chodzińskiego umieszczając post na Facebooku. Owsiak pyta we wpisie lekarza, dlaczego Raid Haidar od nowego roku nie będzie kierował oddziałem neonatologiczny im. Wielkiej Orkiestry Świątecznej Pomocy w szpitalu w Białej Podlaskiej i podkreśla, że ""WOŚP uznaje tę decyzję za fatalną"". ""Raid Haidar to jeden z najbardziej cenionych neonatologów w Polsce! Posiada ogromną wiedzę specjalistyczną, kształci kolejne pokolenia młodych lekarzy, jego pracy i zaangażowaniu setki tysięcy najmłodszych pacjentów zawdzięcza życie i zdrowie"" - pisze Owsiak.","Riad Haidar, podczas uroczystości wręczenia posłom nowej kadencji zaświadczeń o wyborze",
https://wiadomosci.onet.pl/kraj/sondaz-rz-wyborcy-pis-nie-wierza-w-kryzys-reszta-sie-go-boi/x3rs09h,Nowy sondaż. Wiara w lepszą przyszłość w roku 2020 zależy od poglądów politycznych,"W czarnych barwach przyszłość w Polsce widzą ludzie młodzi, którzy weszli już na rynek pracy (25-29 lat). Aż 86 proc. badanych w tej grupie wskazuje, że czeka nas stagnacja lub recesja - wynika z sondażu IBRiS dla ""Rzeczpospolitej"".","Respondenci obawiają się recesji i stagnacji (po ok. 27 proc.), a tylko jedna trzecia badanych wierzy, że czeka nas w 2020 r. czas prosperity i rozwoju gospodarczego. Optymistami częściej są wyborcy PiS - zauważa gazeta. Dziennik zwraca uwagę, że obawy o stagnację i recesję pojawiają się od pewnego czasu w wielu badaniach socjologicznych i sondażach, które analizują nastroje społeczne. Wg sondażu gazety, kryzysu najbardziej obawiają się kobiety: w perspektywę rozwoju wierzy 29 proc. pań, a panów – aż 40 proc. W czarnych barwach widzą też sytuację ludzie młodzi, którzy weszli już na rynek pracy (25-29 lat). Aż 86 proc. badanych w tej grupie wskazuje, że czeka nas stagnacja lub recesja. I tylko 12 proc. z nich wierzy w rozwój gospodarczy w roku 2020. Gazeta zauważa, że zupełnie inny nastrój wykazują najmłodsi dorośli obywatele: w przedziale 18–24 lata aż 55 proc. widzi przyszłość gospodarczą optymistycznie i liczy na rozwój. Jeśli chodzi o zależność opinii od miejsca zamieszkania, największymi pesymistami są mieszkańcy wielkich metropolii. 78 proc z nich wskazuje, że w 2020 r. w gospodarce czekają nas zjawiska negatywne. Największa grupa osób wierzących w perspektywę rozwoju mieszka na wsi – 41 proc. 41 proc. beneficjentów 500 plus obawia się stagnacji, a 29 proc. z nich wierzy w rozwój gospodarczy. Jeśli chodzi o pytanie o recesję, odpowiedzi osób korzystających i niekorzystających z programu nie różnią się od średniej badania. Jak pisze ""Rz"", wiara w lepszą przyszłość w roku 2020 zależy od poglądów politycznych. Wśród wyborców PiS tylko 25 proc. przewiduje wystąpienie w 2020 r. recesji lub stagnacji, a 56 proc. wierzy w rozwój. Za to 86 proc. wyborców Koalicji Obywatelskiej spodziewa się negatywnych tendencji, a tylko 6 proc. wierzy w rozwój. Podobnie rzecz się ma z wyborcami Lewicy: 88 proc. widzi przyszły rok w czarnych barwach, a tylko 9 proc. ma nadzieję na przyspieszenie. W artykule podkreślono, że 100 proc. pracujących na umowę o dzieło lub zlecenie wskazuje na perspektywy kryzysowe w gospodarce - w tej grupie w rozwój nie wierzy nikt. Więcej na stronie internetowej ""Rzeczpospolitej"" Zobacz więcej sondaży w raporcie specjalnym Onetu","Sondaż ""Rz"": wyborcy PiS nie wierzą w kryzys, reszta się go boi",
https://wiadomosci.onet.pl/kraj/lewica-szuka-kandydata-jednoczesnie-traci-poparcie/glzxhqy,Lewica szuka kandydata. Jednocześnie traci poparcie,"Trzecia siła w obecnym parlamencie nadal szuka swojego kandydata w wyborach prezydenckich. W najnowszych sondażach Lewica odnotowuje również spadek poparcia - informuje ""Rzeczpospolita"".","Wciąż trwają spekulacje, czy lewicowym kandydatem na prezydenta będzie któryś z przywódców koalicyjnych partii (Robert Biedroń, Włodzimierz Czarzasty lub Adrian Zandberg), czy może będzie to kobieta (Gabriela Morawska-Stanecka lub Agnieszka Dziemianowicz-Bąk). Z pewnością kandydat będzie wspólny, ale poza tym - niewiele jest jasne. Jak wynika z informacji ""Rzeczpospolitej"", Lewica planuje pakiet ustaw, które chce zaprezentować już na początku 2020 r. Mają one dotyczyć m.in. przywrócenia świadczeń emerytalnych mundurowym. Spośród sił obecnych w parlamencie, Konfederacja również nie ogłosiła swojego kandydata na prezydenta. W tym przypadku decyzja zostanie ogłoszona 18 stycznia. Marszałek Sejmu Elżbieta Witek ma ogłosić kampanię prezydencką między 6 stycznia a 6 lutego przyszłego roku. Źródło: ""Rzeczpospolita""",Włodzimierz Czarzasty i Robert Biedroń,
https://wiadomosci.onet.pl/kraj/przedterminowe-wybory-w-gliwicach-lewica-nikogo-nie-popiera/xqfjlsq,Wybory w Gliwicach. Lewica nikogo nie poprze,"Dzisiaj parlamentarzyści związani z partią Wiosna zaapelowali do mieszkańców Gliwic, by wzięli udział w styczniowych przedterminowych wyborach na prezydenta tego miasta. Lewica nie wyraziła jednak poparcia dla żadnego z kandydatów. Wcześniej SLD poparło pełniącego obowiązki prezydenta Gliwic Janusza Moszyńskiego.","Zaplanowane na 5 stycznia wybory wyłonią następcę wybranego w październiku do Senatu wieloletniego prezydenta Gliwic Zygmunta Frankiewicza. O urząd prezydenta miasta ubiega się czterech kandydatów: Andrzej Gillner, Kajetan Gornig, Janusz Moszyński i Adam Neumann. Lewicy nie udało się zebrać wystarczającej ilości podpisów, by zarejestrować swojego kandydata - b. posła SLD Marka Widucha. ""Sugerujemy jednak, by dokonując wyboru prezydenta, wzięli państwo pod uwagę, który z kandydatów uzna za swój priorytet poprawę jakości życia gliwiczan/ek i troskę o najbardziej potrzebujących; skorzysta z wszystkich możliwości prawnych i finansowych, by zapewnić dobrobyt mieszkańcom; realnie poprawi dostęp do opieki zdrowotnej oraz zadba o przyrodę i powietrze w Gliwicach"" - czytamy w dzisiejszym liście. Pod listem podpisało się czworo parlamentarzystów związanych z partią Wiosna: gliwicka posłanka Wanda Nowicka, wicemarszałek Senatu Gabriela Morawska-Stanecka, europoseł Łukasz Kohut oraz poseł z Rybnika Maciej Kopiec. ""Apelujemy do Was, byście koniecznie wzięli udział w wyborach i wybrali prezydenta, który będzie najlepszym gospodarzem Gliwic, zapewni miastu szybki rozwój, a mieszkańcom – oczekiwaną poprawę jakości życia. Wierzymy, że Wy, mieszkańcy/nki Gliwic, najlepiej wiecie, który z kandydatów spełni wasze oczekiwania, i że dokonacie racjonalnego wyboru"" - napisali politycy Lewicy. Ich stanowisko różni się od ogłoszonej w ubiegłym tygodniu rekomendacji Sojuszu Lewicy Demokratycznej, który oficjalnie poparł kandydaturę pełniącego obecnie obowiązki prezydenta Gliwic Janusza Moszyńskiego. ""Po przeanalizowaniu programu wszystkich kandydatów uznaliśmy, że jego (Moszyńskiego) program jest najbardziej spójny z naszym, lewicowym programem. To program gwarantujący zielone Gliwice, walkę z niską emisją, budowę nowych parków, ale także programy prospołeczne - dla rodzin z dziećmi, a także dla seniorów"" - poinformował w ub. tygodniu zamieszczonym w portalu społecznościowym oświadczeniu wiceprzewodniczący SLD i lider tej partii w woj. śląskim, europoseł Marek Balt. Moszyński - w przeszłości m.in. zastępca prezydenta Frankiewicza i marszałek woj. śląskiego z ramienia PO (odszedł z tej partii w połowie 2007 r.) - został wyznaczony na pełniącego obowiązki prezydenta Gliwic przez premiera Mateusza Morawieckiego, na wniosek wojewody śląskiego Jarosława Wieczorka. W wyborach startuje z własnego komitetu wyborczego. - Mam nadzieję, że mnie poprze jedno środowisko, to znaczy gliwiczanie - to są dla mnie adresaci zarówno mojej obecnej służby, jak i kampanii, którą zamierzam prowadzić. Natomiast jeżeli chodzi o Prawo i Sprawiedliwość, z tego co wiem, ta partia zdecydowała się nie wystawiać własnego kandydata - mówił 18 listopada Moszyński, pytany, ze strony jakich środowisk spodziewa się poparcia oraz czy będzie wśród nich PiS. Poza Moszyńskim zarejestrowani przez komisję wyborczą kandydaci to: startujący z komitetu wyborczego Efektywnie dla Gliwic były dyrektor Gliwickiego Centrum Organizacji Pozarządowych Andrzej Gillner; b. gliwicki radny, związany wcześniej z PO, Kajetan Gornig (z komitetu Kajetan Gornig i Dominik Dragon) oraz obecny wiceprezydent Gliwic Adam Neumann (popierany przez b. prezydenta Zygmunta Frankiewicza oraz Koalicję Obywatelską). Kandydat SLD Marek Widuch nie zebrał w terminie wymaganych 3 tys. podpisów i komisja wyborcza odmówiła zarejestrowania jego kandydatury. Przedterminowe wybory prezydenta Gliwic odbędą się 5 stycznia 2020 roku.","Panorama Gliwic z widokiem na Halę Arena, 9 czerwca",
https://wiadomosci.onet.pl/kraj/sondaz-pollster-silny-pis-rosnie-lewica-i-konfederacja/srk4tck,Sondaż Pollster: poparcie dla PiS nie słabnie,"Według grudniowego badania preferencji partyjnych przeprowadzonego przez Instytut Badań Pollster dla ""Super Expressu"" poparcie dla PiS wynosi 43,45 proc., a dla KO 25,51 proc. ""Jarosław Kaczyński może zacierać ręce"" – pisze gazeta i zwraca uwagę na zabetonowanie sceny politycznej po październikowych wyborach parlamentarnych.","Ostatnie tygodnie w polityce upłynęły pod znakiem afery Banasia, kontrowersyjnych nominacji do Trybunału Konstytucyjnego, a ostatnio ustawy dyscyplinującej sędziów. Tymczasem poparcie dla ugrupowania Jarosława Kaczyńskiego nie ulega znaczącym zmianom. Przypomnijmy, że w wyborach parlamentarnych PiS zdobyło 43,59 proc. głosów. Badanie Pollstera daje partii niemal identyczny wynik – 43,45 proc. Inaczej jest w przypadku Koalicji Obywatelskiej. Formacja zdobywając w sondażu 25,51 proc. poparcia ma o blisko 2 pkt proc. mniej niż w październikowych wyborach (27,4 proc), ale więcej niż w ostatnim pomiarze tej pracowni – pod koniec listopada zdobyła w nim 23,25 proc. Na ostatnim stopniu podium niezmiennie plasuje się Lewica, która cieszy się poparciem 14,39 proc. respondentów. To z kolei prawie o 2 pkt proc. więcej niż w październikowym głosowaniu (12,56 proc.). W Sejmie znaleźliby się także przedstawiciele Polskiego Stronnictwa Ludowego oraz Konfederacji. Ugrupowania mogą liczyć odpowiednio na 8,10 oraz 8,03 proc. poparcia. To drugie poprawia swój rezultat z wyborów 13 października o niemal 1,5 pkt proc.",Jarosław Kaczyński w Sejmie,
https://wiadomosci.onet.pl/kraj/sondaz-ibris-398-proc-dla-pis-268-dla-po/vmfmhz4,"Sondaż IBRiS: PiS stoi w miejscu, PO nieznacznie zyskuje","Według grudniowego badania preferencji partyjnych przeprowadzonego przez IBRiS poparcie dla PiS wynosi 39,8 proc., a dla PO 26,8 – informuje dzisiejsza ""Rzeczpospolita"". Gazeta zaznacza, że konflikt wokół ustawy dyscyplinującej sędziów służy tylko dwóm największym partiom.","Dziennik zwraca uwagę, że wyniki sondażu nie różnią się zbyt od rezultatu październikowych wyborów. ""Także w stosunku do poprzedniego badania z listopada zmiany są niewielkie: PiS stoi w miejscu, a PO nieznacznie zyskuje"" - czytamy w ""Rzeczpospolitej"". ""Zmiana jednak jest i dotyczy Lewicy, która spadła w sondażu, choć zachowuje miejsce na podium. W wyborach wspólna lista trzech bytów lewicowych uzyskała 12,56 proc. W listopadowym sondażu – 12,8 proc. W notowaniu grudniowym to tylko 9,9 proc. Poprawiły się za to lekko notowania PSL–Kukiz'15, czyli Koalicji Polskiej, która tym razem ma 7,5 proc. (w ostatnim notowaniu – 6 proc.), prawie bez zmian pozostaje poparcie dla Konfederacji – 6,1 proc."" – podaje ""Rzeczpospolita"". - Po wyborach zapanował pewien ""klimat na lewicę"" - komentuje szef IBRiS Marcin Duma. - Cykl wyborczy okazuje się dla niej jednak niekorzystny, przede wszystkim, dlatego, że w wyborach prezydenckich wciąż nie ma kandydata - dodaje. - Jedyni, którzy mogliby coś znaczyć w kampanii, czyli Robert Biedroń i Adrian Zandberg, wyraźnie nie mają ochoty startować – zaznacza. Dobry wynik ludowców to, zdaniem gazety, wynik jasnego stanowiska PSL ws. wyborów prezydenckich. Kampania Władysława Kosiniaka-Kamysza ""nie zostawia pola domysłom"".",Sondaż IBRiS: poparcie dla partii politycznych,
https://wiadomosci.onet.pl/kraj/lewica-projekt-ustawy-dot-slubowania-sedziow-trybunalu-konstytucyjnego-przed/j5tgw92,"Lewica chce, by sędziowie Trybunału Konstytucyjnego ślubowali przed marszałkiem Sejmu","Lewica złożyła w Sejmie projekt ustawy, która miałaby usprawnić procedury ślubowania sędziów Trybunału Konstytucyjnego. Projekt dotyczy zmiany adresata ślubowania z prezydenta RP na marszałka Sejmu lub w wyjątkowych sytuacjach na marszałka Senatu.","""Do zmienianego art. dodaje się ust. 1 a, stanowiący wyjątek do art. 1. Przewiduje on, że w przypadku niemożności złożenia ślubowania przez osoby wybraną na stanowisko sędziego TK z przyczyn od niej niezależnych, ślubowanie może zostać złożone u Marszałka Senatu. Usprawnia to proces powoływania na stanowisko sędziego TK w jej końcowej fazie i zwiększa pewność złożenia ślubowania przez osobę wybraną na stanowisko sędziego"" - napisano w uzasadnieniu projektu. ""W tym przepisie istotny jest sam fakt złożenia ślubowania, a nie jego adresat"" - podkreślono. Posłanka Anna Maria Żukowska, która jest przedstawicielem wnioskodawców, podkreśla, że projekt jest wywiązaniem się z obietnicy wyborczej Lewicy w ramach ""kalendarza przywracania praworządności"". Posłanka podkreśla, że projektem ustawy Lewica nie chce pomijać marszałka Sejmu, ale jest to opcja, żeby sędziowie, który nie złożyli ślubowania, mogli złożyć takie ślubowanie w Senacie. W kampanii wyborczej kandydatka Lewicy Paulina Piechna-Więckiewicz zapowiedziała, że krokiem do przywrócenia praworządności będzie naprawa sytuacji w Trybunale Konstytucyjnym. - Na drugim posiedzeniu Sejmu chcemy zmienić art. 6 ustęp 5 ustawy o Trybunale Konstytucyjnym i chcemy tym samym wprowadzić możliwość złożenia przez wybranych w 2015 roku sędziów ślubowania przed marszałkiem Sejmu - podkreśliła wówczas. Piechna-Więckiewicz przypominała także, że pod koniec 2019 r. zbliża się koniec kadencji trzech sędziów TK, w których miejsce, weszliby odpowiednio sędziowie: Roman Hauser, Krzysztof Ślebzak i Andrzej Jakubecki. Jak podkreślono w uzasadnieniu projektu Lewicy, w obecnym stanie prawnym osoby wybrane na stanowisko sędziego Trybunału Konstytucyjnego składają ślubowanie przed prezydentem. ""W konsekwencji, gdy Prezydent nie przyjmuje ślubowania osób wybranych na stanowisko sędziego TK, nie mają one możliwości pełnienia swojej funkcji. Wówczas Prezydent RP w praktyce staje się dodatkowym organem wybierającym sędziów, co nie było zamierzeniem ustawodawcy"" - napisano. ""Brak ślubowania może mieć powody zależne lub niezależne od Prezydenta RP. Wnioskodawcy nie rozstrzygają tego problemu, proponują jednak jego systemowe rozwiązania poprzez zmianę i zwiększenie liczby organów uprawnionych do przyjęcia ślubowania przez osoby wybrane na stanowisko sędziego TK. Proponowane zmiany usprawniają proces składania ślubowania przed objęciem stanowiska sędziego TK"" - zaznaczono.",Trybunał Konstytucyjny,
https://wiadomosci.onet.pl/kraj/joanna-senyszyn-w-szpitalu-ma-problemy-z-kregoslupem/ss57trs,Joanna Senyszyn trafiła do szpitala,"Posłanka Lewicy ma problemy z kręgosłupem. We wpisie na swoim Facebooku poinformowała, że nadwerężyli ją ""kaczyści"" po ostatnich głosowaniach w sejmie.","""Kochani, coś mi strzeliło w kręgosłupie i uzdatniają mnie na święta. Zaczęło się w czasie sławetnych głosowań: kręgosłup polityczny wytrzymał, ale fizycznie mnie kaczyści nadwyrężyli"" - napisała na swoim Facebooku posłanka. Internauci życzą Senyszyn szybkiego powrotu do zdrowia. Joanna Senyszyn powróciła do sejmu po uzyskaniu mandatu w ostatnich wyborach. Znana jest ze swojego ciętego języka i kontrowersyjnych wypowiedzi. Ostatnio było głośno w wyniku jej wywiadu dla Polsat News, kiedy powiedziała, że krzyż to zbite deski: - W krzyżu chodzi o poświęcenie dla ludzkości. Sprowadzanie tego do oznaczania swojego terenu, jak to robią katolicy za pomocą zbitych desek, to bardzo duże uproszczenie. Za te słowa, które wywołały spore oburzenie, przepraszał wiceprzewodniczący SLD Andrzej Szejna. - Dla wielu milionów osób krzyż to na pewno nie są dwie zbite deski. Jest to pewien symbol nie tylko wiary, ale też symbol pewnych wartości. Takich wartości, które również wyznają ateiści, wyznają inne wiary - powiedział. Źródło: Facebook",Joanna Senyszyn,
https://wiadomosci.onet.pl/kraj/sondaz-pis-zdecydowanie-wygrywa-piec-ugrupowan-w-sejmie/e0qh9mh,PiS zdecydowanie prowadzi w najnowszym sondażu. W Sejmie pięć ugrupowań,"Aż 41 proc. badanych oddałoby głos na obóz Zjednoczonej Prawicy - wynika z sondażu przeprowadzonego przez Kantar dla TVN24 i ""Faktów"" TVN. W Sejmie znalazłyby się wszystkie znajdujące się tam obecnie ugrupowania.","Na Prawo i Sprawiedliwość i jego koalicjantów - Solidarną Polskę i Porozumienie - głos oddałoby 41 proc. badanych. To wzrost w porównaniu do ostatniego sondażu o 1 pkt proc. Druga w zestawieniu znalazła się Koalicja Obywatelska z wynikiem na poziomie 27 proc., która zanotowała taki sam wzrost jak PiS. Grupa 12 proc. respondentów wskazała na Lewicę. Na czwartym miejscu znalazła się Konfederacja - ta formacja mogłaby liczyć na 7 proc. poparcia. Taki sam wynik uzyskałoby PSL-Kukiz'15. Poparcie dla trzech ostatnich ugrupowań nie zmieniło się w porównaniu do ostatniego badania Kantar dla TVN i TVN24. Tylko 3 proc. badanych nie potrafiło wskazać, na jakie partie oddałoby głos, kolejne trzy odmówiło odpowiedzi. Szacowana frekwencja wyniosłaby 59 proc. - czytamy na stronie tvn24.pl. Sondaż został zrealizowany metodą telefoniczną w dniach 17-18 grudnia na ogólnopolskiej, reprezentatywnej próbie osób powyżej 18. roku życia. Źródło: TVN24",Politycy Zjednoczonej Prawicy w czasie posiedzenia Sejmu,
https://wiadomosci.onet.pl/kraj/ustawa-dot-dyscyplinowania-sedziow-politycy-opozycji-wyjasniaja-swoja-nieobecnosc/xy2024l,Politycy opozycji tłumaczą się z absencji na ważnych głosowaniach,"Część posłów Koalicji Obywatelskiej, SLD i PSL nie przyszła na głosowanie w Sejmie ws. kontrowersyjnej ustawy PiS, która ma dyscyplinować sędziów. Teraz nieobecni politycy tłumaczą, dlaczego nie pojawili się na sali obrad. - PiS i tak postawiłby na swoim. Większym problemem jest to, że opozycja nie wie, jak zareagować na te ustawy - stwierdził Maciej Gdula, przepraszając jednocześnie za brak obecności.","Parlamentarzyści przeprowadzili dziś dwa głosowania ws. ustawy dyscyplinującej sędziów, którą opozycja nazywa ""kagańcową"". Najpierw głosowano samo wprowadzenie jej do porządku obrad. Za głosowało 201 posłów, a przeciw 193. Wystarczyłoby, żeby na sali było o dziewięcioro więcej posłów opozycji, a rzeczona ustawa nie mogłaby być dzisiaj procedowana. Drugie głosowanie dotyczyło sposobu prowadzenia debaty. Opozycja przegrała 204 do 195, więc debata będzie skrócona, wystąpienia posłów nie będą mogły trwać dłużej niż pięć minut, będzie też limit osób, które będą mogły występować w imieniu klubów. Nieobecni byli: Grzegorz Napieralski przyznał się, że jest na urlopie za granicą. ""Proszę o zrozumienie. Nie jest to lekceważenie obowiązków poselskich, tylko chęć wynagrodzenia rodzinie wielu nieobecności"" - napisał na Twitterze. Maciej Gdula, wyjaśnił swoją absencję w rozmowie z portalem OKO.press. - Już jestem w Sejmie. Wcześniej zajmowałem się dziećmi. Nie było alertu, że trzeba być wcześniej. Waga tych głosowań jest przeceniana, PiS i tak postawiłby na swoim. Większym problemem jest to, że opozycja nie wie, jak zareagować na te ustawy - powiedział. Gdula odniósł się do sprawy także na Twitterze. ""Proszę Państwa, nie zdążyłem dziś na głosowanie w Sejmie. Ze względów losowych dotarłem na Wiejską 5 minut po czasie. Głosowanie dotyczyło porządku obrad (nie ustawy). Propozycja zmian weszła wczoraj o 23 14. Niezależnie od powodów powinienem jednak być na sali. Przepraszam"" - napisał. Inni posłowie wyjaśnili powody nieobecności portalowi NaTemat. Poseł Jerzy Borowczak tłumaczył, że wszystko jego samolot z Gdańska do Warszawy, który miał godzinne opóźnienie. – Gdyby nie to, to bym głosował. Szkoda, że nie wróciłem wczoraj wieczorem... – powiedział. Joanna Kluzik–Rostkowska stwierdziła, że nie ma dla siebie żadnego wytłumaczenia i spóźniła się, jadąc autem. – Jestem na siebie wściekła. Nie chcę szukać wymówek. Mogę tylko przeprosić – wyjaśniła. Gabriela Lenartowicz powiedziała, że jest na zaplanowanym urlopie spowodowanym ""nieprzezwyciężalnymi"" okolicznościami rodzinnymi. – Wzięłam go jeszcze zanim było wiadomo, że Sejm będzie się zajmował sądami – zapewniła. - Moja wina, spóźniłem się, miałem spotkanie poza Sejmem – powiedział Paweł Poncyljusz. ""Bardzo przepraszam wszystkich za nieobecność na porannym głosowaniu. Zostałem ukarany przez klub KO karą finansową 1000 zł. Mam nadzieję, że więcej mi się takie spóźnienie nie zdarzy. Dołożę wszelkich starań być jeszcze bardziej sumienny w obecności na głosowaniach. Mój błąd"" - dodał na Facebooku. Z kolei Tadeusz Zwiefka musiał opuścić salę, gdy dostał wiadomość o poważnej chorobie bliskiej mu osoby. Poseł Witold Zembaczyński wyjaśnił, że przebywa na zwolnieniu lekarskim. ""Sprawa się ciągnie od kilku dni, wczoraj byłem jeszcze w stanie wziąć udział w proteście w obronie niezależności wymiaru sprawiedliwości pod SO w Opolu, niestety od tamtej chwili mój stan zdrowia na tyle się pogorszył, że z obiektywnych, niezależnych ode mnie przyczyn zdrowotnych nie mogę podjąć podróży i wziąć udziału w posiedzeniu Sejmu. Ubolewam nad tym faktem i by uciąć wszelkie spekulacje publikuję to oświadczenie wraz z dokumentami"" - napisał poseł. Projekt firmowany m.in. przez związanych ze Zbigniewem Ziobrą Sebastiana Kaletę, Jana Kahthaka i Jacka Ozdobę zakłada, że za kwestionowanie statusu sędziego nominowanego przez nową KRS sędzia może zostać usunięty z zawodu lub przeniesiony na inne miejsce pracy. Według nowelizacji ustawy o ustroju sądów powszechnych, podważanie statusu innych sędziów traktowane będzie jako wykroczenie przeciwko wymiarowi sprawiedliwości i będzie najcięższym deliktem dyscyplinarnym - i w związku z tym podlegało będzie najsurowszej karze. Mowa tu również o sędziach wskazanych przez tzw. nową KRS - w odniesieniu do której sędziowie SN orzekli ostatnio, że nie daje ona wystarczających gwarancji niezależności od władzy ustawodawczej. - W ustawie, którą skierowaliśmy do laski marszałkowskiej, przewidziane są przepisy, dotyczące kwalifikowanego deliktu dyscyplinarnego, właśnie związanego z troską o porządek prawny, o praworządność w państwie polskim i działalność zgodnie z konstytucją - mówił Kanthak. - Przepisy przewidują nawet możliwość złożenia z urzędu sędziów, którzy domniemywaliby sobie możliwość podważania KRS czy prerogatyw prezydenta, czy też podważania innych sędziów - dodał. Katalog kar przewiduje przeniesienie do innego miejsca pracy albo karę pieniężną. Źródło: Twitter, NaTemat, OKO.press",Dzisiejsza debata w Sejmie,
https://wiadomosci.onet.pl/tylko-w-onecie/ustawa-dyscyplinujaca-sedziow-andrzej-rozenek-komentuje-w-onet-rano/rxyx3dm,"Andrzej Rozenek żartuje w ""Onet Rano."": zdradzę gigantyczną tajemnicę tej władzy","- Byłem wczoraj na proteście pod sądem w Piasecznie. Przyszło ponad 400 osób, co jest naprawdę niezłym wynikiem - powiedział w ""Onet Rano."" Andrzej Rozenek, pytany przez Piotra Kędzierskiego o demonstracje przeciw projektowi ustawy mającej dyscyplinować sędziów, które odbyły się w dziesiątkach polskich miast. - Ludzie znowu czują, że dzieje się coś bardzo złego – stwierdził polityk Lewicy. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-prezydenckie-andrzej-rozenek-nie-chcemy-powtorki-z-magdaleny-ogorek/llyqpkx,"Andrzej Rozenek w ""Onet Rano."": nie chcemy powtórki z Magdaleny Ogórek","- Przestrzegałbym kogokolwiek z Lewicy przed sięganiem po ludzi z zewnątrz – powiedział Andrzej Rozenek w ""Onet Rano."", wypowiadając się na temat zbliżających się wyborów prezydenckich. - To musi być człowiek o silnym kręgosłupie politycznym. To nie może być ktoś z łapanki. Ktoś, kto nie ma związku z aktualnym światem polityki – ocenił polityk w rozmowie z Piotrem Kędzierskim. Chcesz dowiedzieć się więcej? Kliknij tutaj: vod.pl.","- Odrobiliśmy lekcję Magdaleny Ogórek i nie chcemy powtórki – stwierdził Rozenek. - Uważam, że był to jeden z największych błędów Lewicy – dodał.",,
https://wiadomosci.onet.pl/kraj/kandydat-lewicy-na-prezydenta-kiedy-go-poznamy-biedron-podal-date/ckj52dg,Biedroń: najprawdopodobniej w styczniu poznamy kandydata Lewicy na prezydenta,"Kiedy poznamy kandydatkę lub kandydata Lewicy na prezydenta? Głos w tej sprawie zabrał Robert Biedroń. - Mamy wielu kandydatów i kandydatek na prezydenta. To pokazuje, że Lewica jest dobrze przygotowana do tych wyborów. Nie musimy robić, żadnych ustawek z prawyborami i podejmować szybko decyzji, żeby wypromować swojego kandydata - mówił Robert Biedroń w rozmowie z Marcinem Zawadą. - Najprawdopodobniej w styczniu poznamy kandydata Lewicy na prezydenta. W końcu pojawi się kandydat, który będzie alternatywą dla Andrzeja Dudy - dodał.",,,
https://wiadomosci.onet.pl/kraj/opozycja-chce-powolac-speckomisje-ds-pedofilii-w-kosciele/6579k1n,Opozycja chce powołać speckomisję ds. pedofilii w Kościele,"Opozycja wniesie w Sejmie projekt ustawy o powołaniu Komisji Prawdy i Zadośćuczynienia - informuje ""Rzeczpospolita"". To gremium, które ma zająć się przypadkami pedofilii wśród duchownych.","Gazeta przypomniała, że podobną komisję do spraw wyjaśniania przypadków pedofilii w teorii powołało Prawo i Sprawiedliwość, jednak nadal nie wskazano jej składu, ani nawet kandydatów na członków. Jeśli chcemy na poważnie podejść do problemu, ta komisja musi powstać – mówi Joanna Scheuring-Wielgus z klubu Lewicy, która odpowiada za projekt ustawy. Jak zapowiedziała, będzie zbierać pod nią podpisy wśród przedstawicieli wszystkich klubów. Pomysł powołania komisji, wzorem wielu państw zachodnich, już w grudniu ubiegłego roku przedstawiły Stowarzyszenie Lepszy Gdańsk i Fundacja „Nie lękajcie się"".",Joanna Scheuring-Wielgus,
https://wiadomosci.onet.pl/kraj/czeka-nas-kolejna-bitwa-o-krzyz-w-sejmie-stanowisko-lewicy/c4b0n1d,Czeka nas kolejna bitwa o krzyż w Sejmie? Stanowisko Lewicy,"Posłowie klubu Lewicy są przeciw umieszczaniu symboli religijnych, w tym krzyży, w Sejmie, ale - jak deklarują - nie będą walczyć, aby je stamtąd usuwano. Posłanka Lewicy Joanna Senyszyn będzie jednak namawiać pozostałych posłów, aby złożyli pismo ws. usunięcie krzyża do marszałek Sejmu.","Posłowie klubu Lewicy podczas ślubowania w Sejmie nie stosowali formuły: ""Tak mi dopomóż Bóg"" i deklarują, że są za świeckością państwa oraz rozdziałem państwa i kościoła. W rozmowie z PAP zostali zapytani, co sądzą o tym, że w sali plenarnej polskiego Sejmu wisi krzyż i czy chcieliby, aby został on z niej usunięty. Wiceszef klubu Lewicy Krzysztof Śmiszek powiedział, że decyzja o tym, że jego formacja chciałaby usunięcia krzyży z Sejmu jest wywołana sztucznie. - My nigdy tego nie postulowaliśmy, żeby to była jakaś główna akcja klubu Lewicy, natomiast jeżeli chodzi o nasze stanowisko, to my opowiadamy się za świeckim państwem, a świeckie państwo, to przede wszystkim likwidacja religii w szkołach, czy likwidacja Funduszu Kościelnego, ale też sprawiedliwe reguły płacenia podatków przez księży i przez świeckich - powiedział Śmiszek. Zaznaczył, że Lewica uważa, że Sejm powinien być przestrzenią neutralną. - Nikt nie będzie wszczynał żadnej awantury i w planach nie mamy żadnych happeningów - zadeklarował. Sceptyczny wobec krzyży w Sejmie jest też poseł Lewicy Andrzej Rozenek. - Krzyże w Sejmie nie są najważniejszym tematem. Sejm powinien się zajmować przede wszystkim porządną legislacją, ale oczywiście od polityków powinniśmy wymagać przestrzegania konstytucji - art. 25 mówi o autonomii państwa i Kościoła, i jest oczywiście pytanie, jak tę autonomię należy rozumieć - czy wieszanie symboli religijnych w miejscach publicznych, a w szczególności w miejscach, które są miejscami państwowymi jest naruszeniem art. 25. Moim zdaniem jest, ale szat nie będziemy z tego powodu rozdzierać, bo to jest jakaś tradycja, więc nie widzę tutaj powodu do jakiś specjalnych akcji - powiedział Rozenek. POLECAMY: PiS złożyło projekt zmian dot. dyscyplinowania sędziów Rzeczniczka klubu Lewicy Anna Maria Żukowska podkreśliła, że w Sejmie nie powinno być żadnych symboli religijnych. - Dlaczego wyróżniać jedną religię, a inne nie, i dlaczego nie zostawiać miejsca dla ateistów - powiedziała. - To jest moim zdaniem niesprawiedliwe, że wisi tylko krzyż i dlatego uważam, że tego krzyża nie powinno być. Nie powinien był zostać powieszony - podkreśliła. Żukowska przypomniała, że od walki o krzyż w Sejmie zaczynał Janusz Palikot. - Został z tego ukręcony bat na jego formację polityczną, bo kojarzył się tylko i wyłącznie z jedną sprawą, a my nie chcielibyśmy się kojarzyć z tematem ""krzyż w Sejmie"" - zaznaczyła. - Sejm powinien być miejscem, gdzie respektowana jest zasada rozdziału państwa od Kościołów, nie tylko jednego Kościoła, ale w ogóle Kościołów, więc ani symboli, ani spotkań o charakterze stricte religijnym, na których odbywa się modlitwa, moim zdaniem, nie powinny mieć miejsca na terenie Sejmu czy Senatu - mówiła rzeczniczka Lewicy. POLECAMY: Tusk wydał wyrok na Schetynę [ANALIZA] Posłanka Lewicy Joanna Senyszyn także uważa, że krzyż nie powinien w Sejmie wisieć. - Tak jak nie powinien wisieć w żadnej instytucji państwowej, w ministerstwach, w Kancelarii Prezydenta, nie powinien być eksponowany podczas uroczystości państwowych, ponieważ jesteśmy zwolennikami świeckiego państwa i eksponowanie symboli religijnych sprzeciwia się konstytucji - powiedziała. Przyznała, że jedynymi działaniami, które mogą podjąć posłowie, to napisać pismo do marszałek Sejmu, do czego będzie namawiała kolegów i koleżanki z klubu, bo - jak przypomniała - do tego zobowiązali się w kampanii wyborczej opowiadając się za państwem świeckim. - To w gestii marszałka Sejmu jest zdjęcie krzyża - podkreśliła. - Wprawdzie powieszenie krzyża nie było w gestii marszałka, bo został wstydliwie powieszony przez posła AWS Tomasza Wójcika, który wieszając go spadł z fotela, uszkodził framugę drzwi nad którymi krzyż wieszał, spadł, złamał rękę i nie został już więcej wybrany do Sejmu - powiedziała Senyszyn. Krzyż wiszący w Sejmie został wykonany z drzewa hebanowego pochodzącego z ołtarza Kaplicy Cudownego Obrazu Matki Bożej na Jasnej Górze, wcześniej leżał na grobie ks. Jerzego Popiełuszki. Zawisł na sali sejmowej w kontrowersyjnych okolicznościach w nocy z 19 na 20 października 1997 r. Nad drzwiami umieścił go poseł AWS Tomasz Wójcik. Tej samej nocy podpisano umowę koalicyjną AWS-UW. Sytuacji sprzeciwiło się SLD, argumentując, że krzyż został powieszony metodą faktów dokonanych bez wymaganego pozwolenia. Niechętni krzyżowi na sali posiedzeń Sejmu uważają również, że Polska jako kraj neutralny światopoglądowo nie powinien promować jednej religii. Według badań z 2011 roku 70 proc. Polaków uważała, że krzyż nadal powinien wisieć w Sejmie Przeciwnego zdania było 20 proc. ankietowanych. W tym samym roku Ruch Palikota złożył wniosek o usunięcie krzyża z sali plenarnej. Nie zmieniło to jednak sytuacji i krzyż wisi tam do dziś.",Krzyż w Sejmie,
https://wiadomosci.onet.pl/kraj/rusza-konwencja-wiosny-glownym-tematem-fuzja-z-sld/941679t,Rusza konwencja Wiosny. Głównym tematem fuzja z SLD,"W sobotę po godz. 10 rozpoczęła się konwencja Wiosny, na której zapadną decyzje ws. konsolidacji z Sojuszem Lewicy Demokratycznej w jednej projekt polityczny.","Lider partii Robert Biedroń zapytany przez dziennikarzy przed konwencją, czy Wiosna ""skończy się"" w połowie grudnia, odpowiedział: ""Lewica udowodniła, że zjednoczona wygrywa, podzielona przegrywa, a potwierdziły to wybory i dlatego dzisiaj podejmujemy ważne decyzje, kolejne decyzje, które sprawią, że Lewica będzie nie tylko jeszcze silniejsza, ale w końcu też zacznie walczyć o władzę, o to, żeby wziąć odpowiedzialność za Polskę"". - Dobrze nam się współpracuje, połączyliśmy trzy pokolenia i te trzy pokolenia Lewicy będziemy nadal łączyli. To nie jest niczego koniec, to jest wszystkiego początek - zadeklarował Biedroń. Sekretarz generalny Wiosny Krzysztof Gawkowski powiedział, że w sobotę zapadną decyzje dotyczące konsolidacji jego ugrupowania z SLD. - Teraz rozmawiamy o statucie, jak ten statut ma być skonstruowany, żeby każda partia miała swoją reprezentację, żeby ta współpraca była dobra i żebyśmy mogli mieć zabezpieczone interesy ideowo-programowe, żeby każda partia mogła wnieść swój posag do tego nowego projektu politycznego - mówił. Podczas konwencji planowane są wystąpienia lidera partii Roberta Biedronia, wicemarszałkini Senatu Gabrieli Morawskiej-Staneckiej, europosła Łukasza Kohuta, a także panele dyskusyjne dotyczące pracy w Sejmie i pracy w regionach. Ok. godz. 11 w tym samym hotelu, w którym swoją konwencję ma Wiosna, rozpocznie się konwencja SLD, która ma zmienić statut partii, aby doprowadzić do tego, żeby mogła powstać jedna formacja z obu ugrupowań. Po konwencjach ok. godz. 14 planowana jest wspólna konferencja prasowa liderów SLD i Wiosny: Włodzimierza Czarzastego i Roberta Biedronia.",Robert Biedroń,
https://wiadomosci.onet.pl/kraj/zandberg-zyczymy-dobrze-centrolewicowej-partii-ktora-powstanie-z-sld-i-wiosny/lgmslm1,"Zandberg: życzymy dobrze centrolewicowej partii, która powstanie z SLD i Wiosny","Dziś ma dojść do konsolidacji SLD i Wiosny. Partia Razem nie bierze udziału w procesie, ale jej lider życzy pozostałym ugrupowaniom, swym wyborczym koalicjantom, powodzenia.","W sobotę zbiorą się władze statutowe SLD i Wiosny; wówczas zapadną decyzje, które mają umożliwić konsolidację obu partii w jeden nowy projekt polityczny. Pod koniec listopada Lewica Razem zadeklarowała, że nie połączy się w jedną partię z SLD i Wiosną, z którymi współtworzy klub parlamentarny Lewica. W rozmowie z PAP Zandberg zapowiedział, że wybiera się na konwencje SLD i Wiosny. - To ważny dzień dla naszych koalicjantów, więc pojawimy się tam jako goście. Życzymy dobrze centrolewicowej partii, która powstanie z SLD i Wiosny - zaznaczył. Lider Lewicy Razem pytany, czy jego ugrupowanie, decydując o tym, że nie weźmie udziału w konsolidacji partii na lewicy, nie obawia się, że będzie dużo mniejszym partnerem, bo połączone siły SLD i Wiosny mają 43 mandaty, a Lewica Razem tylko szóstkę, odpowiedział, że nie ma takich obaw. - W koalicyjnym klubie współpraca układa się nam dobrze - zapewnił. Dopytywany, czy udział Lewicy Razem w zjednoczeniu SLD i Wiosny jest całkowicie wykluczony, odpowiedział: ""Różnimy się i szanujemy te różnice. Dlatego umówiliśmy się na współpracę w formie koalicji. Nasi wyborcy są z niej zadowoleni. Różnorodność dobrze służy Lewicy. Myślę, że pokazały to świetnie pierwsze tygodnie nowego parlamentu"".",Adrian Zandberg,
https://wiadomosci.onet.pl/kraj/krzysztof-gawkowski-w-onet-rano-blisko-2-mln-ludzi-zyje-za-19-zl-dziennie/s2dw2gz,Krzysztof Gawkowski: blisko 2 mln ludzi żyje za 19 zł dziennie,"Krzysztof Gawkowski był gościem Piotra Kędzierskiego w ""Onet Rano."". Polityk Lewicy wypowiedział się na temat ubóstwie w Polsce. - Blisko 2 mln ludzi żyje za 19 zł dziennie. Za te pieniądze trzeba kupić m.in. ubrania i jedzenie. Lewica będzie zajmować się tym, żeby nie było biedy, bo to jest straszne - mówił Gawkowski. - Uważamy, że trzeba wprowadzić trzeci próg podatkowy, który będzie obciążać osoby najwięcej zarabiające. To jest sprawiedliwość społeczna. Uważam, że ci, którzy zarabiają więcej, muszą więcej płacić - powiedział polityk Lewicy.",,,
https://wiadomosci.onet.pl/kraj/lewica-chce-by-politycy-zarabiali-trzykrotnosc-placy-minimalnej/2rslkw3,"Lewica chce, by politycy zarabiali trzykrotność płacy minimalnej","Lewica rozmawia o tym, aby wynagrodzenia posłów, ale też w samorządzie i w spółkach Skarbu Państwa były powiązane z wysokością płacy minimalnej. Ich pensja byłaby wielokrotnością minimalnej pensji. Lewica proponuje, by wynagrodzenie było trzy razy większe, niż najniższa płaca w kraju.","Marcelina Zawisza z zarządu Lewicy Razem, pierwsza przewodnicząca klubu Lewicy powiedziała, że Razem od 2015 roku ma postulat, aby powiązać płacę minimalną z uposażeniem poselskim. - Tak, żeby posłowie i posłanki ""nie odlatywali"" i nie tracili kontaktu z rzeczywistością, żeby nie oglądali Polski z innej perspektywy niż zwykli obywatele i obywatelki, żeby ich przyszłość i ich teraźniejszość była powiązana z tym, jak wygląda i kształtuje się płaca minimalna - podkreśliła. - My uważamy, że to powinna być trzykrotność płacy minimalnej. Z resztą w taki sposób traktujemy też nasze uposażenia. Nadwyżkę, czyli wszystko to, co jest ponad tę trzykrotność płacy minimalnej oddajemy na partię oraz na cale społeczne, ponieważ uważamy, że powinniśmy się stosować do własnych postulatów - mówiła Zawisza. Przyznała też, że powiązanie pensji wpływałoby na to, że parlamentarzyści orientowaliby się, ile wynosi płaca minimalna, bo - jak dodała - ""bardzo często tego nie wiedzą"". - Wydaje nam się dobrym pomysłem, żeby zautomatyzować to, żeby nie było tak, że Sejm może sobie przyznać nie wiadomo jakie uposażenia i jednocześnie nie dbać o płacę minimalną. Jeżeli to będzie powiązane, parlamentarzyści będą pracować nad tym, żeby płaca minimalna była jak najwyższa. Będzie to w ich interesie, a z drugiej strony uważamy, że zautomatyzowanie tego procesu i nie dawanie pola manewru do tego, żeby dawać bardzo wysokie uposażenia, które odrealniają od takiego codziennego, normalnego życia, są z korzyścią dla wszystkich - dodała. Zawisza przyznała, że Lewica zajmuje się obecnie harmonogramem prac legislacyjnych. - Będziemy przekonywać do różnych pomysłów. To jest jeden z postulatów Lewicy Razem, który został przedstawiony jako jeden z tych, o których chcielibyśmy rozmawiać - zapowiedziała. Dyrektor ds. legislacji klubu Lewicy Dariusz Standerski powiedział, że temat powiązania wynagrodzeń z płacą minimalną jest bardzo ciekawy i na ten temat toczą się dyskusje w klubie. - Myślę, że te rozmowy idą w kierunku bardzo ciekawego rozwiązania; powiązanie płacy nie tylko posłów, ale również ministrów i innych wysokich urzędników państwowych z płacą minimalną, pojawia się w naszym klubie z różnych źródeł. Coraz więcej posłów i posłanek zgłasza te propozycje - zaznaczył. Standerski zauważył, że w sposób naturalny niebawem pensja posła zrówna się z trzykrotnością płacy minimalnej. - Warto spojrzeć na to z takiej perspektywy, żeby poseł dostawał podwyżki w takim stopniu, w jakim dostaje podwyżki dwumilionowa część społeczeństwa, która zarabia płacę minimalną i także z tego powodu to bardzo ciekawy pomysł - stwierdził. Przyznał, że Lewica takie rozwiązanie zaproponuje w tej kadencji, ale nie będzie się w tej sprawie spieszyć. Zwolennikiem takiego rozwiązania jest też wiceszef klubu Tomasz Trela. Według niego wynagrodzenia klasy politycznej parlamentarnej i samorządowej powinny być rozwiązane w sposób systemowy. - Pierwszym systemem dla mnie byłoby, żeby to było uzależnione od minimalnego wynagrodzenia, bo minimalne wynagrodzenie to jest taka opinia na temat tego, czy państwo dobrze funkcjonuje, bo jeżeli to wynagrodzenie minimalne możemy sukcesywnie podnosić, to państwo ma wzrost gospodarczy - powiedział poseł. - Żeby nie było żadnych wątpliwości, że parlamentarzyści ustalają sobie wynagrodzenie dla siebie, to ja bym proponował, żeby takie ustalenie dotyczyło i zaczęło obowiązywać od nowej kadencji. Żeby nikt nikomu nie zarzucił, że ten oto parlamentarzysta, który zasiada w tych ławach poselskich ustalił sobie wynagrodzenie dla siebie, bo nie wiadomo, czy on za cztery lata będzie startował, a jeżeli będzie startował, to czy go wybiorą. Moglibyśmy przeciąć ten problem i ustalić wynagrodzenie dla radnych, prezydentów, wójtów, burmistrzów, ministrów, wiceministrów, posłów, senatorów, prezydentów, premierów i zamknąć ten temat raz na zawsze - podkreślił Trela. W jego ocenie hipotetycznie mogłoby to oznaczać, że pensja posła to trzy najniższe wynagrodzenia minimalne. - Jeżeli to będzie rosło, za rok będzie wyżej. Jeżeli będzie na tym samym poziomie, nie będzie wzrastało - zaznaczył poseł. - Jestem zwolennikiem rozwiązań systemowych. Nie powiem, czy poseł powinien zarabiać 20 proc. więcej, 20 proc. mniej. Jeżeli będą inne kluby parlamentarne gotowe, żeby o tym rozmawiać, to trzeba usiąść i porozmawiać. Ale jeżeli mamy to wydyskutować, to albo wszyscy, albo zostawmy ten temat i nie kłóćmy się o tysiąc czy dwa tysiące złotych w górę czy w dół - powiedział Trela. Jak dodał, obecnie uposażenie posła wynosi 8 tys. zł brutto plus dodatki za zasiadanie w prezydium komisji, a także nieopodatkowana dieta. - To jest kwota wystarczająca. Ja co prawda jako wiceprezydent zarabiałem więcej, natomiast na wynagrodzenie poselskie nie ma co narzekać - podkreślił. Za takim rozwiązaniem wprowadzającym powiązanie wynagrodzeń poselskich z płacą minimalną jest także posłanka Lewicy Agnieszka Dziemianowicz-Bąk (Wiosna). - To byłoby takim systemowym łącznikiem dochodów tych, którzy mają być reprezentowani, przez posłów i posłanki, czyli obywateli i obywatelek z ich reprezentantami w Sejmie - powiedziała. Przyznała, że takie rozwiązanie byłoby ""zdrowe i transparentne"", a jednocześnie byłoby jasne i zrozumiałe dla wyborców. Decyzją rządu pensja minimalna wzrośnie od 1 stycznia 2020 r. do 2600 zł. Obecnie wynosi ona 2250 zł.",Marcelina Zawisza,
https://wiadomosci.onet.pl/tylko-w-onecie/wybory-prezydenckie-2020-wanda-nowicka-wiemy-kto-bedzie-od-nas-kandydowac/dlgk56k,"Posłanka Lewicy: wiemy, kto będzie od nas kandydować na prezydenta","Wanda Nowicka była gościem Bartosza Węglarczyka w ""Onet Opinie"". W programie zastanawiano się, kto będzie kandydatem Lewicy w wyborach prezydenckich. - Wiemy, kto będzie od nas kandydować, ale mamy swój kalendarz wyborczy i nie ulegamy presji, że wszyscy muszą już teraz ujawnić swoich kandydatów, więc poczekamy do końca roku - mówiła Nowicka. - Nie wszystko to, co się dzieje, musi być od razu upubliczniane na zapotrzebowanie mediów i konkurencji politycznej. Cierpliwie czekamy. Niech się wszyscy pozostali wyprztykają, a my wejdziemy, gdy już będzie na to czas - dodała.",,,
https://wiadomosci.onet.pl/kraj/wybory-prezydenckie-lewica-wciaz-szuka-kandydata/29qbsj0,Lewica wciąż szuka kandydata na prezydenta,"Widać, że lewica jest w kłopocie. Zapowiadała, że wybierze swego kandydata na prezydenta jeszcze w listopadzie, ale nic takiego się nie wydarzyło - pisze dziś""Gazeta Wyborcza"". Jak dodaje dziennik, teraz nazwisko kandydata ma być podane do końca grudnia.","- Na tę chwilę naprawdę nic nie wiadomo. Czekamy na Platformę. Jeżeli wystawią Małgorzatę Kidawę-Błońską, to my pewnie wystawimy kobietę - mówi ""GW"" polityk SLD. Rozmówca dziennika zaznacza, że jeśli kandydat lewicy zdobędzie 10 proc. scementuje polityczny projekt. Jeśli nie, ""pieśń o rosnącej roli lewicy się skończy"". Jak zaznacza ""GW"" w kuluarach, jako kandydatki na fotel prezydenta pada nazwisko wicemarszałek Senatu Gabrieli Morawskiej-Staneckiej, ale rozmówca dziennika z kręgów lewicy temu zaprzecza. Wśród innych nazwisk wymieniane są - jak wskazuje ""GW"" - posłanka Agnieszka Dziemianowicz-Bąk i Jolanta Banach, która kandydowała z list lewicy w ostatnich wyborach, ale - jak przypomina gazeta - mandatu nie zdobyła. Sama Banach zaznacza jednak, że nikt z nią na ten temat nie rozmawiał. - Chcę jednak dodać, że w polskich warunkach nie zdarzyło się jeszcze, żeby mężczyźni politycy, asekurujący się przed kandydowaniem, konsultowali się z kobietami, które typują - powiedziała ""GW"". (NZ)","Włodzimierz Czarzasty, Robert Biedroń i Adrian Zandberg",
https://wiadomosci.onet.pl/kraj/sld-laczy-sie-z-wiosna-wlodzimierz-czarzasty-komentuje-w-onet-opinie/hmtgx29,SLD łączy się z Wiosną. Włodzimierz Czarzasty: Nie wyprowadzamy sztandaru. Rozkwitamy,Włodzimierz Czarzasty był gościem Andrzeja Stankiewicza w programie “Onet Opinie”. Szef SLD zapowiedział zjednoczenie SLD i Wiosny w jedną partię. — 14 grudnia podczas konwencji SLD zmieni statut. To umożliwi zjednoczenie naszych partii – powiedział Czarzasty.,"Poza nową wspólną formacją pozostanie trzecie ugrupowanie tworzące klub lewicy w Sejmie — Partia Razem. Czarzasty przyznał, że nowa partia zmieni nazwę. A to oznacza, że po ponad ćwierć wieku ze sceny politycznej zniknie szyld SLD. — Wyprowadzacie sztandar — stwierdził Stankiewicz, nawiązując do rozwiązania PZPR w 1990 r. — Zmieniając nazwę, nie czuję, że cokolwiek upada. Raczej, że rozkwita – przekonywał lider SLD. Mówił też, kto będzie liderem nowej partii.",,
https://wiadomosci.onet.pl/opinie/kto-kandydatem-lewicy-na-prezydenta-komentarz-sierakowskiego/9jwcx51,Sierakowski: Lewica unika wyborów prezydenckich? [OPINIA],"Żaden z liderów Lewicy nie stanie do wyścigu o prezydenturę. Formacja ogłosiła, że wystawi kobietę i ogłosi jej nazwisko 14 grudnia. To ruch, który raczej negatywnie zaskoczy opinię publiczną. Co więcej, okazuje się, że nikt nie chce wziąć władzy na Lewicy.","Najpierw Robert Biedroń a później Adrian Zandberg wywołali duże i uzasadnione oczekiwania. Gdy hamletyzować zaczął pierwszy, do startu typowano drugiego. Żaden się nie zdecydował. To zawsze jest problem, jeśli liderzy nie startują w wyborach. Biedronia i Zandberga ratuje solidarna rezygnacja ze startu - żaden nie abdykuje na rzecz drugiego. I być może głównie o to toczyły się wewnętrzne rozgrywki. Obaj bardzo obawiali się porażki, mimo że w grę wchodził także sukces. Gdyby wystartował lider Razem, wtedy właściwie na lata przepadłby Robert Biedroń, który nie uczestniczy na własną prośbę w życiu parlamentarnym w Polsce. Wcześniej Biedroń startem w wyborach prezydenckich uzasadniał, że nie startuje do Sejmu. Przedstawiano to już u progu budowania koalicji SLD, Wiosny i Razem jako decyzję podjętą i tak pomyślany podział pracy. Zandberg jest w lepszej sytuacji, bo zostaje w Sejmie, gdzie świetnie wypadł i najpewniej będzie dalej wypadał. Pamiętajmy jednak, że nawet wyrastający ponad innych lider Razem wcześniej porażki ponosił seriami. W polityce nic nie jest dane raz na zawsze. Najbardziej uzdolnieni grzęźli, a gamonie hurtem zostawali ministrami. Razem to zresztą tylko sześciu posłów, więc ostatecznie nie jest to ta część Lewicy najbardziej predestynowana ilością posłów i posłanek do wystawiania reprezentanta 49-osobowego klubu. Ale nie o tym myśleli ci, którzy już właściwie z Biedronia przerzucili na lidera Razem oczekiwania. Teraz mogą być zawiedzeni. Czego się bali tenorzy? Biedroń bał się końca. Dla niego wybory byłyby dużym ryzykiem, ale rezygnacja ze startu jest jeszcze większym, jeśli nie po prostu walkowerem. Biedroń słusznie zauważył, jak temat LGTB został obrzydzony Polkom i Polakom przez wstrętną propagandę PiS. Wydaje się też, że twórca Wiosny z poprzednich kampanii wyszedł straumatyzowany. Wejście do polityki okazać się mogło szokiem. Media, które mają obowiązek szukać aż znajdą, faktycznie mogą przestraszyć początkujących polityków i zrobić wrażenie, że są niesprawiedliwe. Nie ma tu zlituj, bo być nie może. Taka rola dziennikarzy w demokracji. Prześwietlanie polityków przynosi nieporównanie więcej dobrego obywatelom niż złego, choć bywa naprawdę okrutne. I Biedroń tego doświadczył. Trzeba to przyznać i polityka zrozumieć, tyle że Biedroń w polityce jest od kilkunastu lat, a nie od roku, więc nie wiadomo, czego się spodziewał. Pięć lat w Brukseli z bardzo wysoką pensją to w porównaniu do nawalanki w krajowej polityce miłe wakacje. A Biedroń w mediach społecznościowych już nie raz pochwalił się, że wakacje lubi. Co pokazuje, że rozsądek nie jest jego cechą charakterystyczną. Stało się nią raczej banowanie dziennikarzy, którzy zadawali nawet oczywiste pytania i wcale nie byli mu nieprzychylni. Lider Wiosny jest łatwy do sprowokowania nawet, gdy nie jest prowokowany. Kampania prezydencka to tysiąc okazji do ataków. Lider Wiosny wybrał spokój, licząc na to, że pamięć wyborców i mediów jest krótka, a pięć lat wystarczy, żeby dostać drugą szansę. A w najgorszym razie zagwarantować sobie przynajmniej tyle, że będzie europosłował sobie już do końca kariery. Na dziś wygląda to na rezygnację z wielkiej polityki. A mówimy o wciąż najpopularniejszym polityku Lewicy, choć Biedroń dorobił się też elektoratu negatywnego. A Adrian Zandberg? Jego rezygnacja też podyktowana obawami o wynik nie będzie aż tak kosztowna. Lider Razem pozostaje w Sejmie, gdzie szanse do wykazania się będą pojawiać się stale. Tym bardziej, że ma bardzo mocną i lojalną drużynę. Wszystkie posłanki i posłowie Razem są bardzo mocni merytorycznie. Czego się bał? Że wyborców jednocześnie liberalnych i socjalnych wciąż jest w Polsce garstka i że to nie jest podstawowy elektorat Lewicy. Nie bez powodu Razem samodzielnie dostawała tak niskie wyniki w kolejnych wyborach. Trzeba ten elektorat dopiero stworzyć – przekonać ludzi. A to musi potrwać. Wbrew pozorom świetnie przemówienie w Sejmie mogło jednocześnie wywołać zachwyt w mediach i wcale nie wywołać go poza maksimum jedno-, dwumilionową grupą ich czytelników i widzów publicystyki. Sondaże Lewicy na razie się nie zmieniły. Zandberg wie, że duża polityka to nie jest dyscyplina krótkodystansowa. Przekonał się o tym Robert Biedroń, który jeszcze niedawno skakał do góry, ogłaszając zwycięstwo wyborcze, a dziś przed kolejnym takim „zwycięstwem” broni się rękami i nogami. Lider Razem nie chce zostać sztucznym ogniem i dlatego nie startuje. To strata punktów, ale mniejsza, niż gdyby skończyło się na pięciu procentach. Bo „zbyt radykalny”, za mało ludowy, za mało rozpoznawalny, a niektórzy pytaliby się czy to na pewno jest prawdziwy Polak? W opublikowanych w „Krytyce Politycznej” badaniach „Polityczny cynizm Polaków” szokujące jest to, że tacy wyborcy znaleźli się nawet w elektoracie Lewicy… Ale jest coś jeszcze. Dlaczego rezygnując ze startu w wyborach prezydenckich lider Razem rezygnuje ze stanięcia na czele Lewicy? Start w tych wyborach to z automatu promocja na pierwsze miejsce na Lewicy. Trudno uwierzyć, żeby w analogicznej sytuacji Aleksander Kwaśniewski czy Donald Tusk zachowali się podobnie. Taka okazja może być tylko jedna w życiu. W tych wyborach owszem można skończyć na pięciu procentach, ale można też i na piętnastu. A przy rozproszonym poparciu dla kandydatów w pierwszej rundzie - co się zapowiada - kandydat Lewicy może być blisko wejścia do drugiej tury. Lider Razem byłby numerem jeden i to mimo dysponowania tylko sześcioma szablami w Sejmie. Byłby liderem Lewicy, czy to by się reszcie posłów podobało czy nie. Fukano by wewnątrz, ale „jak jest” wyborcy wiedzieliby lepiej niż posłowie Wiosny czy SLD. Dlatego rezygnacja Zandberga ma niemniejsze znaczenie niż rezygnacja Biedronia. Ten drugi abdykował, ale czy ten pierwszy też nie? Na to pytanie nie da się dziś przekonująco odpowiedzieć. Za krótko trwa ta historia i zbyt niewiele prób przed tą formacją było. Ale to może być znak tego, że Zandberg będzie świetny, ale zawsze tylko popychany przez grupę, a nie sam stający na czele i biorący władzę. Nie chciał być liderem Razem. Dziś nie chce być liderem Lewicy. Lewica miała pokonać PO, a wystawi kandydatkę raczej anonimową (innymi nie dysponuje) lub tzw. społeczną, która tylko cudem mogłaby zbliżyć się do Kidawy-Błońskiej, i nie wyróżni się nawet tym, że jest kobietą. Przy Jaśkowiaku, też nie będzie lekko, bo ten jest znacznie bardziej lewicowy niż Kidawa. Podjęto zastanawiającą decyzję. Jest doskonała drużyna, konkurencja przeżywa kryzys, władza na lewicy leży na ulicy. Czarzasty nie może. Biedroń się boi. Zandberg czeka aż samo przyjdzie. Miało być trzech liderów, nie będzie żadnego?","Robert Biedroń, Adrian Zandberg i Włodzimierz Czarzasty",
https://wiadomosci.onet.pl/kraj/wybory-prezydenckie-2020-lewica-postawi-na-kobiete/bs5fxek,Wybory prezydenckie 2020. Lewica postawi na kobietę?,"Włodzimierz Czarzasty, Robert Biedroń i Adrian Zandberg zdecydowali, że kandydatką Lewicy w wyborach prezydenckich zostanie kobieta - podaje portal OKO.press. Według dwóch poważnych źródeł Onetu decyzja w tej sprawie jeszcze nie zapadła, ale na politycznej giełdzie od kilku dni krążą potencjalne nazwiska. Z naszych informacji wynika, że kandydatką tą będzie najprawdopodobniej Gabriela Morawska-Stanecka.","""Biedroń i Zandberg są w pogotowiu, ale jeden z nich wystartuje tylko w ostateczności, np. gdyby kandydatka się nie zgodziła"" - czytamy na stronie OKO.press. O niechęci tych polityków do kandydowania pisała też ""Rzeczpospolita"". - Wszyscy Adriana namawiają, a on się opiera - mówił gazecie anonimowy działacz Razem. Liderzy Lewicy mają być zmęczeni kampaniami wyborczymi i są przekonani, że wystawienie kobiety zwiększa jej szanse na udział w drugiej turze, szczególnie jeśli prawybory w PO wygra Jacek Jaśkowiak. W wewnętrznej dyskusji na Lewicy padają takie nazwiska: Gabriela Morawska-Stanecka, Małgorzata Sekuła-Szmajdzińska, Katarzyna Sztop-Rutkowska, Jolanta Banach, Agnieszka Dziemianowicz-Bąk, Danuta Hübner i Barbara Nowacka. Leszek Miller w programie ""Onet Opinie"" wspominał też o potencjalnej kandydaturze Karoliny Pawliczak. Lewica ogłosi nazwisko swojego kandydata lub kandydatki 14 grudnia. SLD i Wiosna planują tego dnia spotkania ciał statutowych, które mają zapoczątkować fuzję tych partii. Źródło: Onet, OKO.press, ""Rzeczpospolita""","A. Zandberg, R. Biedroń, W. Czarzasty",
https://wiadomosci.onet.pl/kraj/kongres-krajowy-lewica-razem-zandberg-w-grudniu-przedstawimy-kandydata-na-prezydenta/krmv2w8,Razem nie połączy się z SLD i Wiosną,"Wspólna kandydatura lewicowej koalicji w wyborach prezydenckich zostanie przedstawiona - zgodnie z ustaleniami - w grudniu, dotrzymujemy słowa – powiedział Adrian Zandberg, który wziął udział w rozpoczętym wczoraj w Warszawie kongresie krajowym partii. Natomiast w komunikacie po pierwszym dniu zadeklarowano, że Lewica Razem nie połączy się w jedną partię z SLD i Wiosną.","- Umówiliśmy się, że cała nasza lewicowa koalicja wystawi wspólną kandydaturę w wyborach prezydenckich – odpowiedział poseł na pytanie, czy zostanie kandydatem Lewicy Razem. - To, co być może zaskakuje dziennikarzy, to to, że to jest być może pierwsza w Polsce koalicja od wielu, wielu lat, w której wszyscy dotrzymujemy danego słowa i trzymamy się ustaleń, które przyjęliśmy – dodał. Przypomniał, że latem, kiedy koalicja była zawiązywana, zapadło ustalenie dotyczące wspólnej kandydatury. - I tak się stanie – zapewnił. - Mówiliśmy też o harmonogramie, o tym że w październiku wejdziemy do parlamentu, w listopadzie w tym parlamencie się ukonstytuujemy, a w grudniu będziemy z przyjemnością informować o naszej wspólnej kandydaturze w wyborach prezydenckich – powiedział. Zandberg zapewnił, że każdy z koalicjantów zgadza się, że może to być kandydat z innej partii. - Na tym polega istota koalicji, że wszyscy potrafimy się trochę cofnąć, żeby wspólnie pójść dalej do przodu – zapewnił. Zaznaczył, że „sukces lewicowej koalicji, której wielu nie dawało szans na przekroczenie 5-6 procent, a która ma 50 parlamentarzystek i parlamentarzystów, udowadnia, że warto w ten sposób działać”. - Dokładnie tak będziemy procedować dalej, to się po prostu sprawdza – zadeklarował Zandberg. Po pierwszym dniu Lewica Razem przesłała komunikat. ""Kongres potwierdził, że Razem nie połączy się w jedną partię z SLD i Wiosną. Jednocześnie delegaci wyrazili wolę kontynuacji współpracy w ramach koalicji wyborczej i wspólnego, koalicyjnego klubu parlamentarnego"" - napisano w nim. Lewica Razem w uchwale podjętej na Kongresie podkreśla także, że o sukcesie wyborczym, w którym blok lewicowy zdobył 12,56 proc. w wyborach do Sejmu i wprowadził 49 posłów, w tym 24 z SLD, 19 z Wiosny i szóstkę z Razem, zadecydowała różnorodność i ""widoczność wszystkich nurtów lewicy"". Ponadto delegaci w uchwale kongresowej zaznaczyli, że celem partii na najbliższe lata jest także rozbudowa struktur terenowych i zdobycie przez Lewicę Razem reprezentacji na każdym szczeblu samorządu. W pierwszym Kongresie Krajowym Lewicy Razem uczestniczy ponad 100 delegatek i delegatów, którzy omawiają dotychczasowe działania i plany na przyszłość. W zorganizowanym w siedzibie ZNP kongresie, którego tematem jest też przyszłość lewicy, biorą udział także przedstawiciele SLD, Wiosny i Ruchu Sprawiedliwości Społecznej. Lewica Razem ma sześcioro posłów należących do koalicyjnego klubu lewicy liczącego 49 posłów i dwoje senatorów. Pod koniec października zarząd krajowy SLD podjął decyzję w sprawie konsolidacji lewicy i udziale Sojuszu w tej konsolidacji. Na początku listopada Rada Krajowa SLD w głosowaniu jednomyślnym zgodziła się na konsolidację lewicy oraz na połączenie partii lewicowych. Chęć budowy szerokiego porozumienia wyraziła już Rada Krajowa i Zarząd Krajowy Wiosny, które zebrały się zaraz po wyborach parlamentarnych.",Adrian Zandberg: w grudniu przedstawimy kandydata na prezydenta,
https://wiadomosci.onet.pl/kraj/marek-naczyk-polska-to-panstwo-dobrobytu-dla-ubogich/0lpy5hc,Marek Naczyk: Polska to państwo dobrobytu dla ubogich,"- 500 plus to jedynie pierwszy etap budowania państwa dobrobytu. To jest państwo dobrobytu z lat 40. XX wieku, kiedy tworzono tego typu świadczenia we Francji czy w krajach skandynawskich. Ale to było 70 lat temu - mówi Marek Naczyk, politolog z uniwersytetu w Oksfordzie.","Jakub Bodziony, Łukasz Pawłowski, ""Kultura Liberalna"": Co to jest państwo opiekuńcze? Marek Naczyk: Nie ma jednej definicji. Brytyjski historyk i socjolog Thomas H. Marshall mówił o tym, że państwo dobrobytu jest trzecim etapem uzupełniania praw, którymi cieszą się mieszkańcy danego państwa. Początkowo były to prawa obywatelskie, potem polityczne i na końcu właśnie prawa socjalne. Idea jest taka, że każdy obywatel powinien mieć prawo do pewnego poziomu bezpieczeństwa socjalnego, które zapewnia mu państwo. To była redefinicja umowy społecznej po wielkiej wojnie. Jakie były główne cele państwa opiekuńczego? W każdym państwie są rozumiane inaczej. Jeden z najbardziej znanych badaczy tego tematu, Duńczyk Gøsta Esping-Andersen wymienił trzy główne wizje. Pierwszą z nich możemy nazwać liberalną i ona dominuje w krajach anglosaskich. Druga to chrześcijańsko-korporacyjna, wprowadzona na przykład w Niemczech, a trzecia to socjaldemokratyczna, która jest charakterystyczna dla krajów skandynawskich. Czym te modele różnią się od siebie? Historycznie pierwsza była wizja liberalna. Opiera się na pojęciu tak zwanej siatki bezpieczeństwa, zawieszonej na minimalnym poziomie, pozwalającym jednostce przeżyć, kiedy znajdzie się w trudnej sytuacji. W tym systemie świadczenia są bardzo niskie i wypłacane tylko najuboższym, traci się je po przekroczeniu pewnego poziomu dochodów. Ta wizja dominowała też w polskiej debacie publicznej po transformacji ustrojowej. Konserwatywna koncepcja chrześcijańsko-korporacyjna wywodzi się z dziewiętnastowiecznych Niemiec i polityki kanclerza Bismarcka. Zgodnie z nią prawa socjalne nabywa się poprzez pracę. Świadczenia nie są ustanawiane na minimalnym poziomie, ale zależą od wcześniejszych zarobków. Na czym polega jej „konserwatyzm”? Na tym, że zachowuje status społeczny jednostki, który można mierzyć poprzez zarobki. Jeśli ktoś dużo zarabiał, kiedy był na rynku pracy, to powinien mieć prawo do wyższych świadczeń, na przykład emerytalnych czy zasiłku dla bezrobotnych. A model socjaldemokratyczny? W teorii miał zapewniać prawa na wyższym poziomie, które są powszechne – dostępne dla wszystkich obywateli danego państwa albo na zasadzie rezydencji podatkowej. Czym to się różni od modelu anglosaskiego? W Wielkiej Brytanii część praw socjalnych również jest dostępna dla wszystkich. Tak jest na przykład z systemem opieki zdrowotnej. Publiczny System Opieki Zdrowotnej jest wyjątkiem od ogólnych reguł brytyjskiego państwa dobrobytu, który został wprowadzony po II wojnie światowej przez Partię Pracy. Wszystkie inne prawa są oparte na zasadzie liberalnej albo konserwatywnej. Płacąc składki do publicznego systemu emerytalnego w Wielkiej Brytanii, dostaje się później maksymalnie około 675 funtów miesięcznie, a do niedawna było to jeszcze mniej, około 500 funtów. O resztę trzeba zadbać prywatnie, we własnym zakresie. Świadczenie dla bezrobotnych wynosi obecnie 73 funty tygodniowo – z tego nie da się wyżyć. Czy państwo dobrobytu przeżywa kryzys? O tym dyskutuje się już od lat 60. XX wieku. Od zawsze istnieli krytycy tej koncepcji jako takiej. Z drugiej strony byli ci, którzy twierdzili, że państwo dobrobytu nie reaguje dostatecznie dobrze na społeczne wyzwania w danym czasie. Historia pokazała jednak, że państwo dobrobytu nie jest w kryzysie, tylko zmienia się pod wpływem otaczającej rzeczywistości. Jak dotąd poziom wydatków publicznych na polityki społeczne nie maleje. Jak to? W latach 80. wraz z rządami Ronalda Reagana w Stanach Zjednoczonych i Margaret Thatcher w Wielkiej Brytanii mówiło się o konieczności ograniczenia państwa opiekuńczego. Podobne argumenty pojawiały się później – w Wielkiej Brytanii za czasów Tony’ego Blaira, a w Niemczech podczas rządów Gerharda Schrödera. Te wszystkie debaty nic nie zmieniły? Mogę panom podać liczby wyrażone w procentach PKB przeznaczanych na politykę społeczną. Na przykład Wielka Brytania w 1980 r. przeznaczała na ten cel 15,6 proc. PKB, a w 1985 r. – 18,2. W 1990 r. finansowanie zmniejszyło się do 14,9 proc., ale od tego czasu stale rośnie i obecnie wynosi 21,2 proc. PKB. To są dane całościowe i w niektórych obszarach nakłady mogą się zmniejszać, na przykład na pomoc bezrobotnym. Jeśli chodzi o emerytury, to już w latach 60. w Wielkiej Brytanii zauważono początki procesów starzenia się społeczeństwa, co skłoniło państwo do reform systemu. Udało się zatrzymać wzrost wydatków, ale nie obniżono ich poziomu. Jakie są największe wyzwania, przed którymi stoi obecnie państwo opiekuńcze? Na przestrzeni lat nastąpiły ogromne zmiany w formach zatrudnienia. Coraz częściej nie pracujemy już na etatach, przez co coraz większa liczba pracujących nie kwalifikuje się do korzystania z różnego rodzaju pomocy społecznej. Współcześnie państwo opiekuńcze musi zmagać się z dwoma podstawowymi wyzwaniami – starzeniem się społeczeństw i właśnie zmianą w strukturze rynku pracy. Zacznijmy od pierwszego wyzwania. W Polsce, na przykład, najpierw podwyższono, a potem obniżono wiek emerytalny. Polska jest jednym z państw, w których nie podwyższa się wieku emerytalnego i wydatki z tym związane będą dalej rosnąć. W związku z tym zabraknie pieniędzy na finansowanie innych ważnych obszarów. Na przykład? Zmienia się model życia rodzinnego. Ludzie coraz później wchodzą w związki małżeńskie – albo nie wchodzą w nie wcale – i częściej się rozwodzą. Społeczeństwa oczekują większych nakładów na politykę rodzinną, w tym zapewnienie opieki dzieciom w formie żłobków czy przedszkoli. Bo dawniej, w latach 50., 60. i 70., kobieta zazwyczaj zajmowała się wychowaniem dzieci i mogła korzystać z pomocy rodziny. A teraz ze względu na rozwody, samotne rodzicielstwo potrzebujemy rozwiązań instytucjonalnych? Do tego dochodzą jeszcze migracje – nie każdy młody rodzic ma „pod ręką” babcię lub dziadka. Dokładnie. Dawniej obowiązywał model jednego żywiciela rodziny, którym zazwyczaj był mężczyzna. Kobieta często nie pracowała zawodowo, bo zajmowała się dziećmi, w czym wspierała ją rodzina. Teraz to się zmieniło – kobiety chcą pracować, ale też nierzadko muszą pracować, żeby przeżyć. A zmiany w strukturze zatrudnienia? Jakie to rodzi problemy? Na świecie od lat 80. liberalizowano przepisy regulujące rynek pracy. Kiedyś wszyscy mogli liczyć na etat, ale teraz standardem są kontrakty tymczasowe. W państwach, w których obowiązuje publiczny system składek emerytalnych, trzeba przepracować jakiś okres, dajmy na to 40 lat, żeby kwalifikować się do pełnych świadczeń emerytalnych, albo kilka lat, żeby mieć prawo do innych świadczeń, na przykład zasiłku dla bezrobotnych. Teraz coraz więcej osób nie spełnia tych wymagań, bo pracują inaczej niż kiedyś. Jaka jest na to odpowiedź? Jedną, mniej radykalną, jest zwiększenie obowiązującego zakresu systemu ubezpieczeń społecznych, tak aby obejmował również okresu nieskładkowe. Państwo musiałoby takie rozwiązanie subsydiować. Odpowiedzią bardziej radykalną jest – o czym mówi się w różnych krajach Europy – wprowadzenie powszechnego dochodu gwarantowanego. To ciekawa koncepcja, choćby z tego powodu, że ma zwolenników zarówno na lewicy, jak i na prawicy. Faktycznie, różne siły polityczne mogą się dogadać w tej sprawie. I może to nie jest zaskakujące, bo jeśli powrócimy do trzech koncepcji państwa dobrobytu wymienionych przez Espinga-Andersena, to widać, że dochód gwarantowany jest pewnego rodzaju kompromisem między wizją liberalną, a wizją socjaldemokratyczną. Z wizji socjaldemokratycznej bierze się jego uniwersalny charakter – każdy obywatel czy rezydent danego kraju powinien mieć prawo do dochodu niezależnie od uczestnictwa w rynku pracy. Ale nie wiadomo, na jakim dokładnie poziomie ten dochód byłby wyznaczony. Najczęściej mówi się o dość niskim poziomie, nieco powyżej poziomu ubóstwa, co byłoby zgodne z wizją liberalną. Czy powszechny dochód gwarantowany mógłby zastąpić wiele innych programów składających się na państwo opiekuńcze? Nie sądzę, aby mógł zastąpić wszystko w całości. Może je zastąpić częściowo, ale w krajach, gdzie ubezpieczenia społeczne istnieją od dawna, ludzie oczekują, że jeśli stracą pracę czy kiedy będą mieli poważny wypadek w pracy, nadal będą mogli żyć na podobnym poziomie, jak wtedy, gdy pracowali. Na tę potrzebę powszechny dochód gwarantowany nie odpowiada. A czy odpowiada na potrzebę dobrych usług publicznych? Czy UBI mógłby zastąpić na przykład państwowe żłobki? Zależy od tego, kto to mówi – liberał czy socjaldemokrata. Osoba, która odegrała największą rolę w promowaniu tej koncepcji, belgijski filozof Philippe Van Parijs, zawsze mówi, że tak być nie powinno, a dochód gwarantowany stanowić powinien uzupełnienie tych rozwiązań, które już mamy. A z czego miałby być finansowany ten powszechny dochód, zwłaszcza wobec faktu, że zmieniają się formy zatrudnienia i ludzie nie odprowadzają składek tak regularnie i tak długo jak kiedyś? Zwolennicy tej wizji nie odpowiadają na to pytanie odpowiednio dobrze. Myślę, że częściowo bazują na doświadczeniach krajów skandynawskich, gdzie istniały funkcjonalne ekwiwalenty tego typu świadczeń. A to są kraje, gdzie mimo tego, że państwo dobrobytu jest bardzo dobrze rozwinięte, poziom zatrudnienia jest bardzo wysoki, dużo wyższy niż w Polsce. Fakt, że wprowadza się takie świadczenia, nie znaczy, że ludzie nie będą mieli potrzeby pracy. Więc taki dochód mógłby być finansowany – przynajmniej częściowo – z opodatkowania dochodów. Albo, to rozwiązanie na przyszłość, z podatku od robotyzacji. Istnieje bowiem niebezpieczeństwo, że wraz z postępem robotyzacji wartość dodana tworzona wewnątrz przedsiębiorstwa jeszcze bardziej przejdzie na stronę kapitału kosztem pracy, stąd pomysły na opodatkowanie nowego kapitału, czyli robotów. Jak migracje wpływają na model państwa opiekuńczego? Z jednej strony słyszymy, że bez pracy migrantów nie da się utrzymać świadczeń socjalnych. Z drugiej strony, migranci też staną się z czasem beneficjentami państwa opiekuńczego. Pojawia się więc zjawisko nazywane „socjalnym szowinizmem”, czyli przekonanie, że migranci nie powinni mieć takich samych praw socjalnych jak ludzie urodzeni w danym kraju. Imigracja może być tymczasowym rozwiązaniem, zwłaszcza w krajach z niskim poziomem dzietności, gdzie społeczeństwo szybko się starzeje – a Polska jest takim społeczeństwem. Ale rodzi też zobowiązania, które w przyszłości trzeba będzie finansować. To znaczy, że należy ograniczać zasięg państwa opiekuńczego? Robić mniej, ale lepiej? Moim zdaniem imigranci zawsze powinni mieć prawo do świadczeń społecznych, czy to z powodu ubóstwa, czy to z powodu rezydencji na terenie danego kraju, czy z powodu pracy. W Niemczech toczyła się niedawno debata, czy nie dawać ""kindergeld"", czyli niemieckiego 500 plus, pracownikom zagranicznym, między innymi polskim, których dzieci dalej przebywają w kraju pochodzenia. Ja uważam takie pomysły za skandaliczne. Jeśli imigranci pracowali w danym miejscu, odprowadzali składki i płacili podatki, to powinni mieć te same prawa, co każda osoba rezydująca w danym kraju. Ale jeśli imigracja to sposób, który tylko odsuwa katastrofę, ale nie rozwiązuje problemu, to co należy zrobić? W przypadku Polski ma sens szukanie sposobów na to, aby tych Polaków, którzy wyjechali za granicę, zachęcać do powrotu. Jeśli chodzi o inne odpowiedzi, to od dawna mówi się, że położenie większego nacisku na usługi państwowe, zwłaszcza w dziedzinie edukacji, nie dość, że wyrównuje szanse społeczne, może mieć wpływ na poziom dzietności. Widać to na przykładzie krajów skandynawskich czy Francji. Położenie nacisku na usługi publiczne to lepszy pomysł niż 500 plus? W pewnym sensie tak, ale to nie znaczy, że nagle należałoby zlikwidować program 500 plus i zastąpić go żłobkami. Bo 500 plus to jest norma w każdym kraju zachodnioeuropejskim. Każdym! Żłobki muszą funkcjonować obok tego programu i wtedy Polska będzie na świadczenia rodzinne przeznaczała 3,5 proc. PKB, tak jak Szwecja, a nie 2,5 proc. – jak obecnie. Czyli 500 plus to dobre rozwiązanie? 500 plus to jedynie pierwszy etap budowania państwa dobrobytu. To jest państwo dobrobytu z lat 40. XX wieku, kiedy tworzono tego typu świadczenia we Francji czy w krajach skandynawskich. Ale to było 70 lat temu! Rozmowa o edukacji czy ochronie zdrowia trwa w Polsce już od dawna. Ale po raz pierwszy otwarcie pojawiło się hasło budowy polskiego państwa dobrobytu. Czy widzi pan jakieś inne niż 500 plus polityki, które prowadzą nas w tym kierunku? Politycy PiS-u podczas ostatniej kampanii nie proponowali nowych rozwiązań, ale raczej podsumowywali to, co już robili. Twierdzenie, że buduje się państwo dobrobytu, opierało się na fakcie, że wprowadzono program 500 plus czy trzynastą emeryturę i że może wprowadzi się też czternastą. Co moim zdaniem jest absurdalne, bo nie powinno się teraz podnosić wydatków na emerytury, raczej powinno się je racjonalizować, podnosząc wiek emerytalny. W nowej kadencji nowym rozwiązaniem miało być podniesienie płacy minimalnej. Ale to nadal państwo dobrobytu dla biednych. To nadal model polityki kraju, który uważa się za biedny. Czy to znaczy, że Polska jest państwem dobrobytu? W pewnej mierze jest. W tej chwili PKB per capita w Polsce wynosi około 15 tysięcy dolarów. To mniej więcej poziom, jaki miały Szwecja i Niemcy w połowie lat 80. XX wieku. Dziś Polska wydaje 21 procent PKB na świadczenia społeczne. Niemcy wówczas wydawały 22 procent, Szwecja 27 procent. A zatem do modelu skandynawskiego jest naprawdę daleko. Kiedy popatrzy się na rozwiązania instytucjonalne i to, co dokładnie ludzie dostają, to sądzę, że dużo można jeszcze zmienić. Czyli wydajemy sporo, ale nie dość dużo i nie na to, co trzeba? Polska wydaje dużo mniej niż Szwecja na tym samym poziomie. A zatem argument, że Polska jest krajem zbyt biednym, żeby wydawać więcej, jest nieprzekonujący. Ale nie wystarczy wydawać więcej, należy też wydawać inaczej. Mniej należałoby wydawać na emerytury – a to można zrobić, nie obniżając świadczenia, tylko przedłużając okres pozostawaniana w rynku pracy. Na pewno więcej powinno się wydawać na usługi – ochronę zdrowia czy opiekę żłobkową. Więcej pieniędzy należałoby też wydawać na pomoc bezrobotnym. I to nie tylko na świadczenia, ale na aktywną politykę na rynku pracy, szczególnie na programy pomagające im podwyższać swoje kwalifikacje. Ciekawy jest także nacisk, jaki w kampanii PiS położyło na płacę minimalną. To symbol tego, że Polska jeszcze przez dłuższy czas będzie państwem dobrobytu dla biednych. Dlaczego? Dlatego że w krajach zachodnich, na przykład skandynawskich, płace są negocjowane przez umowy zbiorowe podpisywane między związkami zawodowymi a organizacjami pracodawców. Samo pojęcie płacy minimalnej nie istnieje w prawie państw skandynawskich. Tam związki zawodowe i organizacje pracodawców są na tyle reprezentatywne i na tyle scentralizowane, że nie ma potrzeby, aby państwo się tym zajmowało. W wielu innych państwach, na przykład Wielkiej Brytanii, płaca minimalna jest. Wielka Brytania i Niemcy wprowadziły to rozwiązanie dopiero na początku XXI wieku. Wcześniej kwestią płac zajmowały się związki zawodowe i organizacje pracodawców. Ale w Polsce uzwiązkowienie jest na niskim poziomie. Czy pan chce powiedzieć, że rozmowa o płacy minimalnej to zły pomysł? Można o tym mówić ze względu na to, że w Polsce nie wypracowano odpowiedniego modelu dialogu społecznego. Po upadku komunizmu zabito związki zawodowe i nigdy nie utworzono odpowiednich organizacji pracodawców. W Polsce funkcjonuje cztery czy pięć organizacji pracodawców. W Niemczech jest jedna, w Szwecji też. I są one o wiele bardziej reprezentatywne niż te malutkie organizacyjki, które zajmują się głównie lobbingiem, a nie świadczeniem odpowiednich usług dla swoich członków. Państwo dobrobytu może powstać, kiedy ludzie wewnątrz rynku pracy zaczną ze sobą rozmawiać, kiedy pracownicy będą mogli negocjować ze swoim pracodawcą i to na różnych poziomach – zakładu pracy, branży i na poziomie krajowym. I powinny to być stosunki dwustronne, a nie jakaś „komisja trójstronna”, gdzie państwo wchodzi w sojusze z jedną ze stron, zwykle z pracodawcami. Jak to się ma do wszystkiego, o czym mówiliśmy wcześniej: do zmiany stosunków pracy, do tego, że ludzie nie pracują już na etatach, ale w innych, mniej regulowanych formach? Relacje pracownik–pracodawca stają się dużo bardziej skomplikowane, więc państwo chyba powinno interweniować. Zgadzam się, że sytuacja jest dużo trudniejsza. Systemy na Zachodzie także są pod presją, ale jednocześnie dostosowują się do nowych okoliczności. Związki szukają sposobów, jak organizować pracowników gig economy i je znajdują. W Polsce są słabo rozwinięte. A więc państwo musi tworzyć bodźce, żeby pracownicy i pracodawcy wreszcie mogli się uzwązkowić wewnątrz odpowiednio uporządkowanych organizacji społecznych.",Piknik rodzinny w Skoczowie,
https://wiadomosci.onet.pl/kraj/sld-i-wiosna-polacza-sie-w-jedna-partie-rozpoczyna-sie-walka-o-wladze-w-regionach/kmh83k7,SLD i Wiosna połączą się w jedną partię. Rozpoczyna się walka o władzę w regionach,"Na początku przyszłego roku dojdzie do prawdziwego zjednoczenia Lewicy w Polsce. SLD i Wiosna połączą się w jedną partię. Kolejnym krokiem będą ogólnopolskie wybory władz regionalnych. W Lublinie Monika Pawłowska z Wiosny rzuca wyzwanie Jackowi Czerniakowi z SLD, którzy rządzi strukturami od lat.","Jak nieoficjalnie dowiedział się Onet, już w styczniu 2020 roku mają zapaść decyzje dotyczące połączenia Sojuszu Lewicy Demokratycznej i Wiosny. 14 grudnia br. konwencja Sojuszu dokona odpowiednich zmian w statucie. Prawdopodobnie partia Roberta Biedronia podejmie uchwałę, dzięki której wszyscy członkowie Wiosny zostaną wchłonięci do SLD. Następnie władze Sojuszu przyjmą uchwałę o przyjęciu nowych ludzi. Po zjednoczeniu mają odbyć się wybory regionalnych liderów. Dla władz nowej partii będzie to doskonała okazja to pozbycia się niektórych szefów struktur, a dla nowych posłów szansa na przejęcie władzy. Obecnie w województwie lubelskim, które jest podzielone na dwa okręgi radą wojewódzką SLD kieruje poseł Jacek Czerniak. I to właśnie jemu wyzwanie rzuciła posłanka Wiosny Monika Pawłowska. - Chcę wziąć odpowiedzialność za Lewicę w województwie lubelskim. Czuję się przygotowana i gotowa do ciężkie pracy, a moim celem jest przygotowanie partii do przyszłych wyborów samorządowych i parlamentarnych. Chcę też jasno powiedzieć, że szanuję każdego doświadczonego członka Lewicy i chcę, żeby mieli nadzieję na lepszą przyszłość swojej partii. Chcę im dać te nadzieje – mówi Onetowi Monika Pawłowska, posłanka Wiosny z okręgu chełmskiego. Sam Jacek Czerniak studzi emocje i czeka na rozwój wypadków. Tydzień przed konwencją SLD, w Lublinie zbierze się rada wojewódzka, podczas której wybrani zostaną delegaci. Omówiona zostanie również kwestia stworzenia wspólnego projektu z Wiosną. - Łączyć się trzeba, ale nic na siłę. Ten proces wymaga pracy oddolnej. Trzeba przekonywać członków partii, nic nie może być narzucone odgórnie – podkreśla poseł SLD. Pojawiają się też propozycje, by na szczeblu krajowym i wojewódzkim było po dwóch przewodniczących. Trudno powiedzieć czy ten pomysł się przebije, ale jeśli upadnie, to Czerniak nie wyklucza walki o przedłużenie swoich rządów. - Cieszę się, że Monika Pawłowska jest gotowa do kandydowania. Jeżeli po dyskusji z moimi koleżankami i kolegami uznamy, że jestem właściwą osobą na miejsce przewodniczącego, to wówczas podejmę decyzję. Nie wiem jeszcze, w jakiej to będzie formule – dodaje Czerniak. Z kolei eksperci uważają, że Lewica potrzebuje odmłodzenia. Po czterech latach nieobecności w Sejmie, w polityce pojawiło się wielu młodych i dobrze rokujących lewicowych polityków. Za cztery lata, niemal w tym samym czasie, odbędą się wybory samorządowe i parlamentarne. Lewica musi się do nich dobrze przygotować. Według byłego posła Twojego Ruchu Michała Kabacińskiego, nie obejdzie się bez zmian. - Nigdy SLD nie miało tak słabego wyniku w woj. lubelskim względem wyniku krajowego. W kraju SLD dostało 12,5 proc. W okręgu lubelskim kandydaci lewicy dostali 7,8 proc. poparcia, a w chełmskim 6,8 proc. Za wyniki w regionie oraz jakość list odpowiada bezpośrednio obecny szef struktur SLD Jacek Czerniak. Moim zdaniem potrzebny jest czas na refleksję – uważa Michał Kabaciński, właściciel agencji PR. - Niezależnie od dotychczasowych wyników, aby Lewica mogła osiągać jeszcze lepsze wyniki, potrzebna jest zmiana pokoleniowa. Moim zdaniem czas najwyższy, by odświeżyć szefostwo partii w regionie, aby budować nowoczesną lewicę. Aktualnie możemy zauważyć dużą aktywność posłanki Moniki Pawłowskiej, która narzuca nowe standardy komunikacji z wyborcami – dodaje Kabaciński.",Jacek Czerniak i Monika Pawłowska,
https://wiadomosci.onet.pl/tylko-w-onecie/agnieszka-dziemianowicz-bak-w-onet-rano-komentuje-sprawe-mariana-banasia/vk2qsch,Polityk Lewicy: zawnioskowaliśmy o ujawnienie raportu CBA ws. Banasia,"Agnieszka Dziemianowicz-Bąk była gościem Piotra Kędzierskiego w ""Onet Rano."". Polityk Lewicy wypowiedziała się na temat Mariana Banasia. - Wiemy, że już 10 grudnia w Senacie ma się odbyć przesłuchanie szefa Najwyższej Izby Kontroli - powiedziała Dziemianowicz-Bąk. - W Sejmie, dzięki wsparciu przewodniczącego z Prawa i Sprawiedliwości, Marian Banaś uniknął odpowiedzi na jakiekolwiek pytania. W Senacie to się nie uda. Zadbamy o to, aby było wystarczająco dużo czasu, żeby Banaś odpowiedział na pytania o swoje relacje ze światem przestępczym - mówiła.",,,
https://wiadomosci.onet.pl/tylko-w-onecie/agnieszka-dziemianowicz-bak-leki-na-recepte-powinny-kosztowac-5-zl/zc5xv69,Agnieszka Dziemianowicz-Bąk: leki na receptę powinny kosztować maksymalnie 5 zł,"Agnieszka Dziemianowicz-Bąk była gościem Piotra Kędzierskiego w ""Onet Rano."". Polityk Lewicy wypowiedziała się na temat systemu emerytalnego. - Zgłosiliśmy projekt ustawy o systemie emerytalnym, który wprowadzałby minimalną emeryturę na poziomie 1600 zł. To nie jest wysoka emerytura. Każdy, kto sobie wyobrazi przeżycie za 1600 zł, zdaje sobie sprawę, że to nie są wielkie pieniądze, ale jest to lepsza sytuacja niż życie za 8 zł dziennie - mówiła Dziemianowicz-Bąk.",,,
https://wiadomosci.onet.pl/kraj/sondaz-lewica-a-nie-ko-ma-szanse-zostac-glowna-sila-opozycji/p3h5ys0,"Sondaż: Lewica, a nie KO ma największe szanse stać się główną siłą opozycyjną","Zdaniem 32,1 proc. respondentów to Lewica ma w tej kadencji parlamentu największe szanse na zostanie główną siłą opozycyjną. Taki pogląd wyraża aż 74 proc. wyborców Koalicji Obywatelskiej - wynika z sondażu IBRiS dla ""Rzeczpospolitej"".","Wiarę w pozostanie KO na czele opozycji deklaruje 29,9 proc. badanych przez IBRiS. Grupa 11,3 proc. jest zdania, że będzie to Polskie Stronnictwo Ludowe. Respondenci nadal wskazują jednak na Grzegorza Schetynę jako przywódcę opozycji. Takiego zdania jest 23 proc. z nich. Na Władysława Kosiniaka-Kamysza stawia 11,4 proc. Adrian Zandberg to lider opozycji według 8,8 proc. pytanych. Paweł Kukiz typowany jest przez 7,5 proc., jednak ponad 40 proc. nie jest w stanie wskazać żadnego polityka. ""Rzeczpospolita"" publikuje też wyniki poparcia dla partii politycznych, ale sondaż nie odbiega znacząco od rezultatów październikowych wyborów parlamentarnych. Prawo i Sprawiedliwość wygrywa ciesząc się poparciem 39,6 proc. badanych. KO w badaniu IBRiS ma 24,8 proc, Lewica - 12,8 proc., Konfederacja - 6,2 proc., a PSL - 6 proc. poparcia. Źródło: ""Rzeczpospolita""",,
https://wiadomosci.onet.pl/kraj/magdalena-biejat-przygotowujemy-propozycje-przywrocenia-trzeciego-progu-podatkowego/kshn1kw,Magdalena Biejat: przygotowujemy propozycję przywrócenia trzeciego progu podatkowego,"- Przygotowujemy propozycję przywrócenia trzeciego progu podatkowego – powiedziała w programie ""Tomasz Lis"" Magdalena Biejat. - Naszym celem nie jest karanie za to, że ktoś lepiej radzi sobie w życiu. Chcemy doprowadzić do sytuacji, w której podatki i składki na ubezpieczenia byłyby proporcjonalne do naszych zarobków. W tej chwili, ten system jest degresywny – mówiła posłanka Lewicy. Chcesz dowiedzieć się więcej? Kliknij tutaj: vod.pl",,,
https://wiadomosci.onet.pl/kraj/aleksander-smolar-moze-nastapic-czesciowy-rozbior-po/yft556h,Aleksander Smolar: może nastąpić częściowy rozbiór PO,"Aleksander Smolar był gościem w programie ""Tomasz Lis"". Prezes Fundacji im. Stefana Batorego wypowiedział się na temat polskiej sceny politycznej po wyborach parlamentarnych. - Sporo się zmieniło. Widzimy, że ta scena stała się bardziej pluralistyczna – ocenił Smolar.","- Może nastąpić częściowy rozbiór Platformy Obywatelskiej. Z jednej strony przez Lewicę, a z drugiej strony PSL. Największe niebezpieczeństwo dla PO to odmowa głosowania. Typowy wyborca PO nie ma alternatywy – stwierdził.",,
https://wiadomosci.onet.pl/kraj/magdalena-biejat-moje-stanowisko-to-kwestia-ukladow-w-zjednoczonej-prawicy/942pymr,Magdalena Biejat: moje stanowisko to kwestia układów w Zjednoczonej Prawicy,"Magdalena Biejat była gościem w programie ""Tomasz Lis"". Posłanka Lewicy wypowiedziała się m.in. na temat wniosku Solidarnej Polski do Prawa i Sprawiedliwości i współkoalicjantów o odwołanie jej z funkcji przewodniczącej Komisji Polityki Społecznej i Rodziny. - Sądzę, że jest to kwestia wewnętrznych układów w obrębie Zjednoczonej Prawicy – skomentowała Biejat. - Wydaje mi się, że ja nie jestem szczególnym problemem. Nagle okazało się, że problemem PiS jest to, że jest to ktoś z Lewicy – stwierdziła. Chcesz dowiedzieć się więcej? Kliknij tutaj: vod.pl",,,
https://wiadomosci.onet.pl/kraj/sejm-zenska-forma-poslanka-pojawi-sie-w-korespondencji-poselskiej/dm3j0dr,"Słowo ""posłanka"" pojawi się w korespondencji poselskiej. Lewica czeka też na zmiany na sejmowych tabliczkach","Posłanki mogą od dziś korzystać z form żeńskich w korespodencji poselskiej - poinformowała Wanda Nowicka z Lewicy. Nowicka liczy też, że uda się doprowadzić do końca sprawę nazewnictwa na tabliczkach w Sejmie. - Wierzę, że jest na dobrej drodze i wierzę, że za jakiś czas będę mogła o tym poinformować, o kolejnym sukcesie. Sprawa jest bardziej skomplikowana - oceniła.","Dziś do biura przewodniczącego klubu Lewicy Krzysztofa Gawkowskiego wpłynęło pismo z Kancelarii Sejmu, w którym przekazano, że zgodnie z decyzją Prezydium Sejmu w Biurze Obsługi Posłów znajdują się koperty do korespondencji poselskiej z nadrukiem ""Posłanka na Sejm Rzeczypospolitej Polskiej"". Nowicka oceniła to jako ""sukces pierwszego etapu"". - W wyniku spotkania posłanek Lewicy z marszałkinią Elżbietą Witek mamy już w tej chwili papier sejmowy z kopertami dla życzących sobie tego posłanek - bo nikt nie będzie zmuszał posłanek do stosowania form żeńskich na papierze firmowym - a dla tych, które chcą, mogą z tego od poniedziałku korzystać - powiedziała. Dopytywana, jak ma się sprawa z tabliczkami na sali obrad, odpowiedziała, że jest to kwestia otwarta. - Wierzę, że jest na dobrej drodze i wierzę, że za jakiś czas będę mogła o tym poinformować, o kolejnym sukcesie - mówiła Nowicka. - Sprawa jest bardziej skomplikowana. Sprawa stanie najprawdopodobniej na najbliższym Prezydium Sejmu - dodała. Przyznała też, że nie jest to sprawa, która miałaby wywołać rewolucję w kraju. - Ale ma ogromne znaczenie symboliczne, bo dzięki temu widoczność kobiet w polityce bardzo się zwiększy. To nie tylko nam pomoże w pracy, ale zwiększy się świadomość społeczną tak, żeby młode dziewczyny, młode kobiety postrzegały siebie jako ewentualne działaczki, polityczki, żeby myślały w tych kategoriach, że one w przestrzeni publicznej mają prawo na równych zasadach funkcjonować - podkreśliła Nowicka. Przed pierwszym posiedzeniem Sejmu posłanki Lewicy złożyły w Kancelarii Sejmu pismo, w którym domagają się, aby na drukach sejmowych i tabliczkach przy miejscach w sali plenarnej były ""żeńskie końcówki"", czyli aby zamiast słowa ""poseł"" stosowano wobec nich sformułowania ""posłanka"". W dniu inauguracji prac IX kadencji Sejmu Nowicka poinformowała na Twitterze, że Kancelaria Sejmu nie uwzględniła postulatu posłanek Lewicy, aby na sali sejmowej, na tabliczkach przy ich miejscach widniał napis ""posłanka"" zamiast ""poseł"". Oświadczyła, że to niemiła niespodzianka i posłanki Lewicy będą walczyć dalej o zmianę tabliczek. ""W Sejmie RP VII kadencji byłam posłanką, w Sejmie IX kadencji jestem posłem. To jeszcze nie koniec"" - napisała Nowicka. W ubiegłym tygodniu posłanki Lewicy spotkały się z marszałek Sejmu Elżbietą Witek, z którą rozmawiały m.in. na temat ""żeńskich końcówek"". - Wydaje się, że jest bardzo duża szansa na to, że ta sprawa zostanie pozytywnie rozwiązana - mówiła wówczas Nowicka. - Wierzymy, że uda się doprowadzić nam do tego, że posłanki polskiego Sejmu będą się mogły czuć komfortowo, jak u siebie i używać języka polskiego w taki sposób, który jest najbardziej zgodny z naszymi przekonaniami, naszymi potrzebami, żebyśmy się nie czuły źle, dyskryminowane i w jakiś sposób wykluczone - podkreślała.",Wanda Nowicka,
https://wiadomosci.onet.pl/kraj/mozliwe-odwolanie-magdaleny-biejat-politycy-zjednoczonej-prawicy-komentuja/xfq47lr,Politycy Zjednoczonej Prawicy komentują słowa Kaczyńskiego dotyczące Magdaleny Biejat,"Politycy Zjednoczonej Prawicy zapowiadają zmianę na stanowisku szefa Komisji Polityki Społecznej i Rodziny, którą pełni posłanka Lewicy Magdaleny Biejat. Wszystko po licznych kontrowersjach i oburzeniu środowisk prawicowych oraz wcześniejszych słowach Jarosława Kaczyńskiego, który stwierdził, że sprawa ta ""zostanie rozwiązana"".","W minionym tygodniu Solidarna Polska zawnioskowała do klubu parlamentarnego Prawa i Sprawiedliwości i współkoalicjantów o odwołanie z funkcji przewodniczącej Komisji Polityki Społecznej i Rodziny posłanki Lewicy Magdaleny Biejat. W uzasadnieniu podawano, że Solidarna Polska nie zgadza się, by ""ideologie, eksperymenty społecznej inżynierii, uderzały w podstawy naszej cywilizacji, tradycji i tożsamości"". Z kolei prezes PiS Jarosław Kaczyński w tygodniku ""Gazeta Polska"" komentując poparcie przez posłów PiS wybory Biejat na szefową komisji powiedział, że ""ta sprawa wkrótce zostanie rozwiązana"". - Nie chcę wchodzić w szczegóły, ale tak jak w życiu, także w polityce zdarzają się różne zwroty akcji - powiedział szef PiS. - Chcę wszystkich uspokoić: dla nas sprawy rodziny są najważniejsze i dopóki jesteśmy przy władzy, nie dopuścimy do tego, by ktoś przeprowadzał eksperymenty, których efektem będzie krzywdzenie dzieci i rozbijanie rodziny - powiedział Kaczyński. - Na to naszej zgodny nie ma i nie będzie - dodał. Pytana w radiowej Trójce o wybór Biejat na szefową komisji, Gosiewska stwierdziła, że ""to, oczywiście, w każdej chwili jest możliwe do zmiany"". Jak wskazywała, PiS starało się szanować wskazania klubów w kwestii kandydatów na różne funkcje sejmowe. - Tutaj też tak do tego podeszliśmy. Odbiór jest bardzo negatywny. Jesteśmy w stanie, oczywiście, to zmienić - oświadczyła Gosiewska. Podkreśliła jednocześnie, że przewodniczący komisji nie podejmuje strategicznych decyzji, tylko prezydium komisji, które decyduje m.in. o porządku posiedzenia. Wicemarszałek Sejmu wskazywała, że w prezydium komisji są parlamentarzystki PiS, które są ""zdecydowane w swoich poglądach i reprezentują linię PiS"". - Tu nie ma żadnego zagrożenia, żeby prace komisji poszły w złym kierunku - dodała. - Jeśli rzeczywiście wybór ten - mnie też on się nie podobał - jest tak bardzo źle oceniany, to jesteśmy skłonni, w każdej chwili mamy możliwość dokonania zmiany, ale myślę, że najpierw będziemy próbowali rozmawiać z klubem parlamentarnym SLD, aby to oni zmienili swojego kandydata na funkcję przewodniczącego komisji - mówiła Gosiewska. Zastępca rzecznika PiS Radosław Fogiel wskazał, że Biejat ma poglądy, z którymi nikt PiS się nie zgadza, a powołanie jej na stanowisko szefowej tej komisji wywołało sporo kontrowersji. - Musimy pamiętać, że podział komisji w Sejmie wypada z parytetu, ale oczywiście nie mieliśmy wpływu na to, kogo Lewica na szefa tej komisji da - zaznaczył. - Mówiliśmy od jakiegoś czasu, że nic nie jest dane raz na zawsze. Potrafimy przyznać się do błędu - podkreślił Fogiel. Jak zapowiedział, PiS będzie starało się rozwiązać tę sytuację tak, aby z jednej strony ""nie odbiło się to awanturą w parlamencie"", a z drugiej - aby wziąć pod uwagę wrażliwość osób, którym leżą na sercu tradycyjne wartości. Dopytywany, czy PiS złoży wniosek o odwołanie Biejat z funkcji szefowej komisji lub czy zwróci się do Lewicy o zmianę na tym stanowisku, odparł, że rozważone zostaną różne scenariusze. - Nie chcemy wywoływać wojny. Ważny jest efekt - powiedział Fogiel. Wiceszef Ministerstwa Sprawiedliwości Michał Wójcik pytany w radiowej Jedynce, czy słowa Kaczyńskiego o Biejat rozumie jako zapowiedź zmiany na stanowisku szefa komisji, Wójcik odparł: ""mam nadzieję"". - Zresztą my jako Solidarna Polska, czyli część Zjednoczonej Prawicy, złożyliśmy pismo, żeby jednak rozważyć odwołanie pani przewodniczącej. To wynika z tego, jaki charakter ma ta komisja - jedna z ważniejszych komisji - ale przede wszystkim też z wypowiedzi pani przewodniczącej. Ja miałem okazję zapoznać się z kilkoma takimi wypowiedziami, są one szokujące - powiedział. Zdaniem wiceministra sprawiedliwości taka osoba na stanowisku szefa tej komisji to ""nie jest dobry pomysł"". - Ja wiem, że parytet musi być, i to jest rzecz oczywista - powiedział, dodając jednak, że otwarte pozostaje pytanie, czy rzeczywiście na czele Komisji Polityki Społecznej i Rodziny powinien stać ""bardzo kontrowersyjny polityk"". Magdalena Biejat z Lewicy Razem została wybrana na przewodniczącą sejmowej Komisji Polityki Społecznej i Rodziny. Po wyborze prezydium sejmowej komisji rodziny na PiS spadła fala krytyki. Z decyzją o udzieleniu poparcia Magdalenie Biejat nie zgadzają się sami politycy PiS, jak i jego koalicjanci. Marszałek Sejmu Elżbieta Witek w rozmowie z dziennikarzami stwierdziła, że jeżeli w komisji będzie się działo ""coś złego"", to PiS rozważy odwołanie Biejat z funkcji przewodniczącej komisji. - W Sejmie znalazło się ugrupowanie Lewicy, która lansuje model destrukcji rodziny. Poważnym błędem było oddanie im komisji ds. rodziny. Oddajemy im najważniejszy dla nas symbol - stwierdziła Beata Szydło, krytycznie odnosząc się do decyzji własnej partii. Podobne stanowisko prezentuje Solidarna Polska Zbigniewa Ziobry, która chce odwołania przewodniczącej Magdaleny Biejat z SLD. Kandydaturę Biejat na przewodniczącą sejmowej Komisji Polityki Społecznej i Rodziny w głosowaniu poparło 25 posłów, przeciw było trzech, czterech wstrzymało się od głosu. Biejat w ławach poselskich zasiada pierwszy raz. Z wykształcenia jest socjolożką. Pracowała jako tłumaczka literatury hiszpańskojęzycznej. W Fundacji ""Stocznia"" zajmowała się m.in. badaniami społeczeństwa obywatelskiego i oceną skuteczności działań podejmowanych przez organizacje pozarządowe i urzędy. Od 2015 r. jest członkinią Lewicy Razem. W wyborach do parlamentu startowała z okręgu warszawskiego z listy SLD.",Magdalena Biejat,
https://wiadomosci.onet.pl/kraj/sondaz-pis-traci-zyskuja-lewica-i-konfederacja-ko-w-miejscu/8mv9rnm,"Sondaż: PiS traci, zyskują Lewica i Konfederacja","Prawo i Sprawiedliwość może liczyć na poparcie w wysokości 40 proc., czyli o dwa punkty proc. mniej niż w poprzednim badaniu. Wyniki poprawiły za to Lewica i Konfederacja - wynika z sondażu pracowni Social Changes przeprowadzonego dla portalu wPolityce.pl.","Za PiS-em drugie miejsce niezmiennie zajmuje Koalicja Obywatelska, na którą chce głosować 25 proc. badanych - tyle samo ile w poprzednim sondażu tej pracowni. Podium zamyka Lewica z wynikiem 17 proc. - o dwa punkty proc. więcej niż ostatnio. Czwarta Konfederacja uzyskała poparcie 9 proc. (w poprzednim sondażu 8 proc.), a piąte PSL 8 proc. (poprzednio 9 proc.). Sondaż przeprowadzono metodą CAWI w dniach 15-19 listopada na ogólnopolskiej reprezentatywnej grupie 1029 osób.",Posiedzenie Sejmu,
https://wiadomosci.onet.pl/kraj/magdalena-biejat-glosowalabym-za-robertem-biedroniem/wg4jpl9,Magdalena Biejat: głosowałabym za Robertem Biedroniem,"Myślę, że Adrian Zandberg byłby gotowy merytorycznie i jest przygotowany do wystartowania, natomiast to czy ostatecznie taką decyzję podejmie, to nie jest tylko jego decyzja, to jest decyzja nas wszystkich - powiedziała w Radiu ZET Magdalena Biejat z klubu Lewicy zapytana, czy Adrian Zandberg może być kandydatem Lewicy na prezydenta.","Zdaniem posłanki trwają rozmowy, a w grze o start w wyborach są dwa nazwiska: Robert Biedroń i Adrian Zandberg. - Przedstawiciele poszczególnych partii wspólnie dyskutują na ten temat i oczywiście decyzja leży po stronie Roberta Biedronia i Adriana Zandberga. Zobaczymy, decyzja będzie wspólna - tłumaczyła Magdalena Biejat. Posłanka jest bliżej związana z Adrianem Zadbergiem, ale jak sama deklaruje, poparłaby Biedronia, bo ""był w grze dużo dłużej"". - Jesteśmy wspólnym klubem, wspólnie decydujemy i na razie naszym naturalnym kandydatem był Robert Biedroń - powiedziała. Biejat twierdzi, że jest szansa na poznanie kandydata do świąt. Czy gdyby w sondażach dużo mocniej przebijał się kandydat Platformy Obywatelskiej, to czy klub Lewicy poprze w zamian jego? - Nie ma takich planów, uważamy, że pluralizacja sceny politycznej jest dobra. Jest dobrze, kiedy Polacy mają duży wachlarz możliwości. W drugiej turze to się zawęzi do dwóch osób i wtedy będą mogli wybierać między dwiema osobami - przekonywała Magdalena Biejat.",Magdalena Biejat,
https://wiadomosci.onet.pl/kraj/prawybory-w-po-kogo-popieraja-koalicjanci-po/85ll9s1,Koalicjanci PO o kandydatach na prezydenta: będziemy ich oceniać,"Koalicjanci PO z Koalicji Obywatelskiej nie chcą się jednoznacznie wypowiadać, czy z ich punktu widzenia lepszym kandydatem na prezydenta jest Małgorzata Kidawa-Błońska, czy Jacek Jaśkowiak. Zapowiadają, że decyzję o ewentualnym poparciu podejmą już po tym, gdy PO wskaże jednego kandydata.","Niektórzy nie wykluczają, że wystawią w wyborach prezydenckich własnego kandydata, niezależnie od Platformy. Zarząd PO jednomyślnie zatwierdził w piątek dwoje kandydatów w prawyborach prezydenckich - Małgorzatę Kidawę-Błońską i Jacka Jaśkowiaka. Lider PO Grzegorz Schetyna powiedział, że liczy, iż wyłoniony w prawyborach kandydat PO będzie kandydatem całej Koalicji Obywatelskiej. Tworzą ją obok Platformy Obywatelskiej Nowoczesna, Inicjatywa Polska i Zieloni. Szefowa Nowoczesnej Katarzyna Lubnauer, pytana który z rywali w prawyborach jest bliższy jej ugrupowaniu zastrzegła, że Nowoczesna jeszcze nie podjęła decyzji w sprawie wyborów prezydenckich. Zapowiedziała, że debata na temat postępowania partii w kwestii wyborów prezydenckich odbędzie się podczas planowanej na weekend konwencji partii. Jeśli chodzi o mnie, to od dawna mówię, że wspieram Małgorzatę Kidawę-Błońską. Uważam, że jest bardzo dobrym kandydatem, wyraziła chęć na kandydowanie bez żadnych warunków, natomiast niespecjalnie mi się spodobał tryb zgłaszania pana Jaśkowiaka - zaznaczyła Lubnauer. Współprzewodnicząca Zielonych Małgorzata Tracz powiedziała, że Zieloni nie będą w żaden sposób uczestniczyć w prawyborach, w których PO wybiera swojego kandydata. - Jak już będzie wyłoniony kandydat Platformy i być może także inni kandydaci, wówczas będziemy podejmować decyzję czy i kogo poprzeć. Na dziś nie wykluczamy nawet własnego kandydata, toczy się w tej sprawie dyskusja - powiedziała Tracz. - Zarówno z Małgorzatą Kidawą-Błońską, jak i z Jackiem Jaśkowiakiem mam dobry kontakt, więc kibicuję obojgu - dodała pytana, czy ma jakieś własne preferencje w sprawie kandydatów PO. Dariusz Joński z Inicjatywy Polska zapowiedział, że IP podejmie decyzję o poparciu kandydata w wyborach prezydenckich do połowy stycznia. Wcześniej Inicjatywa będzie się przyglądać debacie, także między rywalami w prawyborach w PO. - Jestem zadowolony, że jest dwoje kandydatów - jeden z silnym rodowodem samorządowym, a druga z parlamentarnym"" - powiedział Joński. ""Zobaczymy, co zaproponują, jak widzą Polskę po Dudzie, jaki mają pomysł i program - dodał. Zastrzegł, że styczniowa decyzja może być różna, bo w IP są nawet osoby, która chcą namawiać do startu liderkę tego ugrupowania Barbarę Nowacką, która nie podjęła jeszcze żadnej decyzji w tej sprawie.",Dariusz Joński,
https://wiadomosci.onet.pl/kraj/beata-szydlo-krytykuje-pis-za-oddanie-komisji/lwns7yt,Beata Szydło jak partia Ziobry. Krytykuje PiS za oddanie Lewicy komisji ds. rodziny,"- W Sejmie znalazło się ugrupowanie Lewicy, która lansuje model destrukcji rodziny. Poważnym błędem było oddanie im komisji ds. rodziny. Oddajemy im najważniejszy dla nas symbol - stwierdziła Beata Szydło, krytycznie odnosząc się do decyzji własnej partii. Podobne stanowisko prezentuje Solidarna Polska Zbigniewa Ziobry, która chce odwołania przewodniczącej Magdaleny Biejat z SLD.","Była premier, a obecnie europoseł PiS, zabrała głos podczas konferencji ""Od tolerancji do despotyzmu. Lewicowy marsz na Polskę"", organizowanej przez europosła PiS Ryszarda Legutkę w siedzibie Zgromadzenia Księży Misjonarzy w Krakowie. W jej ocenie błędem było oddanie Lewicy przewodnictwa Komisji Polityki Społecznej i Rodziny w Sejmie. Przewodniczącą tej komisji została wiceszefowa Klubu Lewicy Magdalena Biejat. Szydło stwierdziła, że ugrupowania lewicowe prezentują ""model destrukcji rodziny"". Była premier przypomniała, że w Parlamencie Europejskim nie została wybrana na przewodniczącą Komisji ds. Zatrudnienia i Spraw Społecznych ze względu na swoje poglądy. - W Polsce, gdzie głosami Polaków rządzi Prawo i Sprawiedliwość, komisją rodziny może kierować Lewica. A w europarlamencie – dla konserwatywnego polityka miejsca nie ma. Tak wygląda tolerancja - stwierdziła. We wtorek Solidarna Polska zawnioskowała do klubu parlamentarnego PiS o odwołanie Magdaleny Biejat z funkcji przewodniczącej komisji. Jak uzasadnił rzecznik tej partii Jan Kanthak, pełnienie przez poseł tej funkcji to kpina z państwa i obywateli. Solidarna Polska nie zgadza się, by ""ideologie, eksperymenty społecznej inżynierii, uderzały w podstawy naszej cywilizacji, tradycji i tożsamości"". Rzecznik PiS Radosław Fogiel w rozmowie z portalem Gazeta.pl zapewniał, że partia nie zmieni swojej decyzji w tej sprawie. - Nasze stanowisko jest niezmienne: szanujemy zwyczaje parlamentarne, w których część komisji przypada opozycji - przekazał. - Rozumiem apel Solidarnej Polski, ale myślę, że takie sprawy powinniśmy najpierw omawiać wewnętrznie - dodał. Źródło: PAP, Gazeta.pl",Beata Szydło,
https://wiadomosci.onet.pl/tylko-w-onecie/burza-po-wyborze-nowych-poslow-do-krs-relacja/kljpzjz,Burza po wyborze nowych posłów do KRS [RELACJA],"Sejm wybrał w nocy posłów PiS Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Głosowanie miało burzliwy przebieg, było powtórzone po słowach ""trzeba anulować, bo my przegramy"". Opozycja zarzuca rządzącym oszustwo i łamanie prawa. PiS odpiera zarzuty. Zapraszamy na relację na żywo!",,Wynik powtórzonego głosowania nad członkami KRS,
https://wiadomosci.onet.pl/kraj/zamieszanie-w-sejmie-wokol-wyboru-czlonkow-krs-lewica-zawiadamia-prokurature/vsvt5lg,Zamieszanie w Sejmie wokół wyboru członków KRS. Lewica zawiadamia prokuraturę,Lewica zawiadamia prokuraturę ws. podejrzenia popełnienia przestępstwa przez marszałek Sejmu Elżbietę Witek w związku z głosowaniami w Sejmie nad wyborem członków KRS - poinformował szef klubu Lewicy Krzysztof Gawkowski.,"Podczas konferencji prasowej pod Prokuraturą Rejonową Warszawa-Śródmieście Gawkowski ocenił, że w Sejmie posłowie i posłanki PiS ""namawiali do łamania polskiego prawa"" marszałek Sejmu. - W 2019 roku po 30 latach od Okrągłego Stołu PiS złamało nie tylko standardy, ale dopuściło się do rzeczy niesłychanej - namawiano w polskim parlamencie do łamania prawa. To wszystko zostało udokumentowane, są stenogramy, które zostaną złożone przez nas jako dowody. Nie ma akceptacji dla zachowania marszałek Witek, która zdecydowała się powtórzyć głosowanie i nie ujawniła wyników głosowania, które zostało dobrze przeprowadzone - mówił Gawkowski. - W dniu dzisiejszym Lewica składa zawiadomienie do prokuratury o możliwości popełnienia przestępstwa w tej sprawie - dodał. We wniosku Lewica odwołała się do warunków, w których można powtórzyć głosowanie w Sejmie. ""Praktyka prac Sejmu RP dopuszcza możliwość przedłużania, a nawet powtarzania głosowania w przypadku problemów technicznych zgłoszonych w sposób jasny do Marszałka Sejmu RP lub pracowników Kancelarii Sejmu RP. W tym przypadku jednak zarejestrowano wyraźną wypowiedź pracownika Kancelarii Sejmu RP skierowaną do Marszałek Sejmu RP o oddaniu głosu przez wszystkich głosujących. Mimo tego Marszałek Sejmu nie ujawniła wyników i bez podstawy prawnej powtórzyła głosowanie"" - napisano we wniosku. W piśmie zaznaczono, że ""jedyną zarejestrowaną przesłanką do powtórzenia głosowania była informacja lub podejrzenie przegrania głosowania przez Klub Parlamentarny Prawo i Sprawiedliwość, tj. brak wyboru wszystkich lub niektórych kandydatów do Krajowej Rady Sądownictwa zgłoszonych przez wspomniany Klub Parlamentarny"". ""W takim przypadku czyn należy ocenić jako złamanie Regulaminu Sejmu, przepisów dotyczących wykonywania mandatu posła i senatora oraz konstytucyjnej zasady demokratycznego państwa prawnego"" - podkreślono. Obsada miejsc przeznaczonych w KRS dla posłów (cztery spośród 25) od początku wzbudzała duże emocje. Wbrew wcześniejszemu zwyczajowi, który nakazywał podzielić członków między rządzących i opozycję, PiS zgłosił kandydatów na wszystkie cztery stanowiska w Radzie - Marka Asta, Arkadiusza Mularczyka, Bartosza Kownackiego i Kazimierza Smolińskiego. Przeciw takiemu podejściu ostro protestowała opozycja, która przedstawiła dwie kandydatki - Kamilę Gasiuk-Pihowicz (Koalicja Obywatelska) i Joannę Senyszyn (Lewica). - Czy normalnością jest to, że klub PiS chce wybrać wszystkich czterech członków? - pytał nawiązując do expose premiera Krzysztof Gawkowski, szef klubu Lewicy. Z kolei lider klubu KO Borys Budka ostrzegał, że ""dojdzie do rzeczy bez precedensu"" i obiecywał, że jego ugrupowanie podzieli się senackimi kandydatami (Senat wybiera dwóch członków KRS), jeśli PiS zrobi to samo w Sejmie. Chwilę po północy marszałek zarządziła głosowanie i wtedy zaczęły się problemy. W związku z tym, że każdy poseł mógł wybrać czterech spośród sześciu kandydatów, zastosowano metodę wielokrotnego wyboru na sejmowych urządzeniach do głosowania. Witek szczegółowo tłumaczyła, jak używać ""czerwonych i białych przycisków"", ale system ten okazał się niezbyt prosty dla części parlamentarzystów. W czasie głosowania z sali płynęły kolejne okrzyki o problemach z urządzeniami. W zamieszaniu do mównicy podszedł prezes PiS Jarosław Kaczyński. Na nagraniu z posiedzenia możemy usłyszeć, jak w pewnym momencie posłanka PiS Joanna Borowiak zwraca się do Witek ze słowami: ""trzeba anulować, bo my przegramy"". Marszałek zareagowała błyskawicznie i zarządziła przerwanie głosowania ""ze względu na prośby opozycji"". Decyzja marszałek natychmiast wzbudziła protesty opozycji, która zaczęła domagać się podania rezultatów pierwszego głosowania. ""Wyniki, wyniki!"" - skandowała grupa posłów. - Zastanówcie się, co robicie. Będziecie powtarzać głosowanie za każdym razem, kiedy je przegracie? - pytał z mównicy Tomasz Lenz z KO. Krzysztof Gawkowski wystąpił z wnioskiem formalnym o ujawnienie wyników. Marszałek jednak nie przychyliła się do tej prośby i zarządziła jeszcze jedno głosowanie, zaznaczając, że ""to nie jest reasumpcja (ponowne rozpatrzenie tej samej sprawy - red.)"". Tym razem rezultat został podany - większość uzyskało wszystkich czterech kandydatów PiS. Marek Ast zdobył 234 głosy, a Arkadiusz Mularczyk, Bartosz Kownacki i Kazimierz Smoliński po 233. Wystarczającego poparcia zabrakło kandydatkom opozycji - Kamila Gasiuk-Pihowicz dostała 199 głosów, a Joanna Senyszyn 196. W związku z poruszeniem na sali Witek ogłosiła kilkuminutową przerwę i zwołała Konwent Seniorów. - Pierwsze głosowanie zostało przerwane, ale różnica głosów nie była duża, dlatego nie będzie reasumpcji głosowania - tłumaczyła marszałek po wznowieniu obrad. Budka nazwał całą sytuację ""niesłychaną"". - To jest upadek Sejmu - grzmiał z mównicy. Chwilę po zakończeniu posiedzenia Lewica zapowiedziała, że zgłosi zawiadomienie do prokuratury o możliwości popełnienia przestępstwa przez Elżbietę Witek. - Pani marszałek podejmując decyzję o anulowaniu głosowania w sprawie wyboru kandydatów do Krajowej Rady Sądownictwa, nie znała wyniku głosowania, bo nie ma nawet takich możliwości technicznych - powiedziała rzeczniczka PiS Anita Czerwińska. Jak podkreśliła, w trakcie głosowania na sali zapanował chaos.",Elżbieta Witek,
https://wiadomosci.onet.pl/kraj/trzeba-to-anulowac-bo-przegramy-reakcje-po-kontrowersyjnym-glosowaniu-ws-krs/v488kj6,"""Anulujmy, bo przegramy"". Reakcje po kontrowersyjnym głosowaniu ws. KRS","Żądamy podania prawdziwych wyników głosowania nad przedstawicielami Sejmu do KRS i ujawnienia przez marszałek Sejmu Elżbietę Witek, czy powtórzyła głosowanie pod naciskiem kierownictwa PiS - powiedział dziennikarzom w nocy szef klubu KO Borys Budka. Posłowie Lewicy powtórzenie głosowania nad wyborem posłów do KRS nazwali ""oszustwem i przestępstwem"". - Bez wysłuchania drugiej strony nie można podejmować zbyt daleko idących i pochopnych wniosków - mówił z kolei Władysław Kosiniak-Kamysz.","W nocy Sejm wybrał czterech posłów PiS na członków Krajowej Rady Sądownictwa. Zostali nimi przedstawiciele PiS. Kandydatki zgłoszone przez KO i Lewicę nie zdobyły niezbędnej większości. Głosowanie miało burzliwy przebieg; gdy zostało powtórzone, posłowie opozycji skandowali: ""oszustwo"". - Stała się rzecz bulwersująca, dotąd niespotykana w historii Sejmu – powiedział Budka dziennikarzom. Dodał, że nagranie z obrad Sejmu ujawnia, dlaczego głosowanie nad kandydaturami do KRS ""zostało nagle przerwane i anulowane"". - Na nagraniu wyraźnie słychać głos jednej z posłanek partii rządzącej, która zwraca się do posłów tej partii, mówiąc: ""anulujmy to głosowanie, bo przegramy"". Po tym komunikacie doszło do wstrzymania głosowania oraz niepodania prawidłowego wyniku głosowania - mówił Budka. Podkreślił, że aby powtórzyć głosowanie zgodnie z procedurą, trzeba podać jego wyniki, a później, w razie wątpliwości, przedłożyć wniosek o reasumpcję. - Żądamy natychmiastowego ujawnienia prawdziwych wyników głosowania, które miało miejsce podczas tego pierwszego, legalnego głosowania; żądamy, aby pani marszałek Witek niezwłocznie wyjaśniła przed opinią publiczną, czy była poddana presji kierownictwa własnej partii, czy wymuszono na niej tę decyzję, czy doszło do złamania prawa. Oczekujemy, że najpóźniej do rana opinia publiczna otrzyma prawdziwe wyniki głosowania, które miało miejsce przed jego wstrzymaniem - powiedział Budka. Dodał, że w ocenie klubu KO ""doszło do rażącego złamania prawa"". - Powinny być wyciągnięte konsekwencje, rzecz jasna polityczne - oświadczył. Dodał, że dalsze działania zależą od ""prawdziwego, autentycznego wyniku głosowania"". - To, co się stało, może świadczyć o tym, że w każdej innej sytuacji, kiedy opcja rządząca nie będzie miała większości – a wiemy, że ta większość jest bardzo krucha – może dochodzić do podobnych sytuacji i parlament staje się miejscem fasadowym, w którym tego typu praktyki mogą doprowadzić do przerwania każdego głosowania, które nie będzie po myśli partii rządzącej - powiedział Budka. Kamila Gasiuk-Pihowicz przytoczyła słowa Ryszarda Kapuścińskiego, że na Zachodzie władzę ma ten, kto prawo stanowi, na Wschodzie ten, kto prawo łamie. - Rządy PiS ciągną Polskę na Wschód, w stronę białoruskich standardów. Byliśmy świadkami najprawdopodobniej złamania prawa przez panią marszałek. Reasumpcja głosowania została przez nią zrozumiana jako głosowanie do skutku, aż zwycięży partia rządząca. Nie na tym polega reasumpcja głosowania - powiedziała posłanka. Politycy Lewicy zapowiedzieli, że wystąpią do prokuratora generalnego o ujawnienie nagrania z rozmowy marszałek Sejmu Elżbiety Witek z jedną z posłanek PiS, która miała wzywać ją do powtórzenia głosowania, aby zapewnić PiS wygraną. - Stała się rzecz niebywała, która nie zdarzyła się chyba nigdy dotąd w historii polskiego parlamentaryzmu. Pani marszałek Witek oznajmiła po głosowaniu panu prezesowi Jarosławowi Kaczyńskiemu, że trzeba powtórzyć głosowanie, ""bo je przegraliśmy"" - powiedziała rzeczniczka klubu Anna Maria Żukowska. Dodała, że Witek ""nie ujawniła tego posłom i posłankom i powtórzyła ""bez żadnego trybu"" głosowanie, żeby umożliwić PiS wybranie wszystkich czterech reprezentantów Sejmu do KRS"". - Stanowczo się temu sprzeciwiamy. To nie tylko łamanie zasad demokracji, ale naszym zdaniem oszustwo i przestępstwo - oświadczyła. Przewodniczący klubu Krzysztof Gawkowski poinformował, że Lewica wystąpiła z wnioskiem formalnym o przedstawienie wyników głosowania nad wyborem członków KRS. - W dniu jutrzejszym przedstawimy również informację, którą skierujemy do prokuratora generalnego, o ujawnienie tego nagrania w związku z podejrzeniem popełnienia przestępstwa. Nie ma miejsca w polskim parlamencie na łamanie podstawowych zasad demokracji. Polski parlament, uświęcony przyjęciem konstytucji, która miała strzec przed takimi nocami, dzisiaj został tragicznie pogrzebany. Klub Parlamentarny Lewicy nigdy się na takie praktyki nie będzie zgadzał - zapowiedział Gawkowski. - Ten dzień zapisze się w historii polskiego parlamentaryzmu jako tragiczny dzień łamania demokratycznych standardów prawa, regulaminu Sejmu, a przede wszystkim wyborczego oszustwa - powiedział Gawkowski. - Pani marszałek na wniosek jednej z posłanek PiS, która oświadczyła, że głosowanie zostanie przegrane przez PiS, zdecydowała się powtórzyć to głosowanie, zrzucając odpowiedzialność na opozycję - dodał poseł. - Nie wiem, czy pani marszałek zrobiła to, co zrobiła, z głupoty, czy z cynizmu, ale to jest naruszenie nie tylko dobrych obyczajów parlamentarnych, to jest prawdopodobnie naruszenie polskiego prawa. Nie możemy tego zostawić"" - powiedział Adrian Zandberg. - Rozumiem, że PiS ma przekonanie, że skoro ma większość w parlamencie, to wolno mu wszystko, ale nie, nie wolno mu wszystkiego. To historia, która nie ma prawa wydarzać się w parlamencie demokratycznego państwa - dodał. Lider PSL Władysław Kosiniak-Kamysz stwierdził, że przed wyciąganiem ostatecznych wniosków ""zacząłby od wniosku o wyjaśnienie tej sprawy przez samą panią marszałek (Witek), żeby ona się odniosła do tego, czy po tych słowach, że »może to być przegrane«, podjęła decyzję o anulowaniu (pierwszego głosowania)"". Na uwagę, że niektórzy posłowie PO, wśród nich Borys Budka, mówią już o niebezpiecznym precedensie i możliwym złamaniu prawa, którym być może powinna się zająć prokuratura, Kosiniak-Kamysz odparł: - Dajmy jej szansę, żeby się wypowiedziała. Bez wysłuchania drugiej strony nie można podejmować zbyt daleko idących i pochopnych wniosków. - Poprosiłbym marszałek Sejmu o konferencję prasową, podczas której mogłaby się wytłumaczyć, czy takie słowa padły, czy też nie - dodał. Według Roberta Winnickiego z Konfederacji powtórzone głosowanie to sytuacja ""śmieszna i straszna, do której nie powinno dochodzić"". W rozmowie z PAP przekonywał, że ""powinny być ogłoszone wyniki pierwszego głosowania takie, jakie były"". Według niego mogło być tak, że pierwsze głosowanie większość rządząca przegrała, bo posłowie nieumiejętnie zagłosowali. - Pewnie klub PiS zgłosiłby wniosek o reasumpcję głosowania, no i mielibyśmy powtórkę, a za którymś z kolei głosowaniem posłowie by się nauczyli, jak głosować. I zagłosowaliby tak, że większość rządząca dopięłaby swego - powiedział. Jego zdaniem teraz ""jest wielka awantura o nic"". Na uwagę, że wielu posłów opozycji przekonuje, że mogło dojść do złamania prawa, Winnicki odparł: ""nie mam pojęcia, sytuacja była dziwaczna"". - Ja bym to poddał pod opinię specjalistów od prawa - przyznał. Jak dodał, ""większość rzeczy w parlamencie »idzie załatwić po ludzku«, tylko niekoniecznie jest wola, żeby je załatwiać"". W nocy z czwartku na piątek Sejm wybrał posłów PiS: Marka Asta, Arkadiusza Mularczyka, Bartosza Kownackiego i Kazimierza Smolińskiego na członków Krajowej Rady Sądownictwa. Niezbędnej większości nie uzyskały zgłoszone przez KO Kamila Gasiuk-Pihowicz i przez Lewicę Joanna Senyszyn. Do KRS izba wybrała zgłoszonych przez PiS: Marka Asta (uzyskał 234 głosy), Arkadiusza Mularczyka, Bartosza Kownackiego oraz Kazimierza Smolińskiego (wszyscy trzej po 233 głosy). Niezbędnej liczby głosów nie uzyskały zgłoszone przez KO Gasiuk-Pihowicz (199 głosów) i przez Lewicę Joanna Senyszyn (196 głosów).","Władysław Kosiniak-Kamysz chce, by sprawę wyjaśniła marszałek Witek",
https://wiadomosci.onet.pl/kraj/trzeba-anulowac-bo-przegramy-marszalek-witek-przerwala-glosowanie-ws-krs/g36zqf6,Zamieszanie w Sejmie wokół wyboru członków KRS. Lewica zawiadomi prokuraturę,"Trzeba anulować, bo my przegramy - po usłyszeniu tych słów marszałek Elżbieta Witek przerwała głosowanie w sprawie wyboru członków Krajowej Rady Sądownictwa. W drugim podejściu większość uzyskało wszystkich czterech posłów zgłoszonych przez partię rządzącą. Wyników pierwszego głosowania nie znamy, a Lewica zapowiedziała już zawiadomienie prokuratury w tej sprawie.","Obsada miejsc przeznaczonych w KRS dla posłów (cztery spośród 25) od początku wzbudzała duże emocje. Wbrew wcześniejszemu zwyczajowi, który nakazywał podzielić członków między rządzących i opozycję, PiS zgłosił kandydatów na wszystkie cztery stanowiska w Radzie - Marka Asta, Arkadiusza Mularczyka, Bartosza Kownackiego i Kazimierza Smolińskiego. Przeciw takiemu podejściu ostro protestowała opozycja, która przedstawiła dwie kandydatki - Kamilę Gasiuk-Pihowicz (Koalicja Obywatelska) i Joannę Senyszyn (Lewica). - Czy normalnością jest to, że klub PiS chce wybrać wszystkich czterech członków? - pytał nawiązując do expose premiera Krzysztof Gawkowski, szef klubu Lewicy. Z kolei lider klubu KO Borys Budka ostrzegał, że ""dojdzie do rzeczy bez precedensu"" i obiecywał, że jego ugrupowanie podzieli się senackimi kandydatami (Senat wybiera dwóch członków KRS), jeśli PiS zrobi to samo w Sejmie. Chwilę po północy marszałek zarządziła głosowanie i wtedy zaczęły się problemy. W związku z tym, że każdy poseł mógł wybrać czterech spośród sześciu kandydatów, zastosowano metodę wielokrotnego wyboru na sejmowych urządzeniach do głosowania. Witek szczegółowo tłumaczyła, jak używać ""czerwonych i białych przycisków"", ale system ten okazał się niezbyt prosty dla części parlamentarzystów. W czasie głosowania z sali płynęły kolejne okrzyki o problemach z urządzeniami. W zamieszaniu do mównicy podszedł prezes PiS Jarosław Kaczyński. Na nagraniu z posiedzenia możemy usłyszeć, jak w pewnym momencie ktoś zwraca się do Witek ze słowami: ""trzeba anulować, bo my przegramy"". Marszałek zareagowała błyskawicznie i zarządziła przerwanie głosowania ""ze względu na prośby opozycji"". W tej chwili nie wiadomo, kto wypowiedział słowa o konieczności anulowania. Według opozycji była to posłanka PiS. Poseł Michał Szczerba stwierdził na Twitterze, że głos należy do posłanki Joanny Borowiak. Nagranie z tego momentu posiedzenia szybko obiegło internet. Decyzja marszałek natychmiast wzbudziła protesty opozycji, która zaczęła domagać się podania rezultatów pierwszego głosowania. ""Wyniki, wyniki!"" - skandowała grupa posłów. - Zastanówcie się, co robicie. Będziecie powtarzać głosowanie za każdym razem, kiedy je przegracie? - pytał z mównicy Tomasz Lenz z KO. Krzysztof Gawkowski wystąpił z wnioskiem formalnym o ujawnienie wyników. Marszałek jednak nie przychyliła się do tej prośby i zarządziła jeszcze jedno głosowanie, zaznaczając, że ""to nie jest reasumpcja (ponowne rozpatrzenie tej samej sprawy - red.)"". Tym razem rezultat został podany - większość uzyskało wszystkich czterech kandydatów PiS. Marek Ast zdobył 234 głosy, a Arkadiusz Mularczyk, Bartosz Kownacki i Kazimierz Smoliński po 233. Wystarczającego poparcia zabrakło kandydatkom opozycji - Kamila Gasiuk-Pihowicz dostała 199 głosów, a Joanna Senyszyn 196. W związku z poruszeniem na sali Witek ogłosiła kilkuminutową przerwę i zwołała Konwent Seniorów. - Pierwsze głosowanie zostało przerwane, ale różnica głosów nie była duża, dlatego nie będzie reasumpcji głosowania - tłumaczyła marszałek po wznowieniu obrad. Budka nazwał całą sytuację ""niesłychaną"". - To jest upadek Sejmu - grzmiał z mównicy. Chwilę po zakończeniu posiedzenia Lewica zapowiedziała, że zgłosi zawiadomienie do prokuratury o możliwości popełnienia przestępstwa przez Elżbietę Witek. - Pani marszałek podejmując decyzję o anulowaniu głosowania w sprawie wyboru kandydatów do Krajowej Rady Sądownictwa, nie znała wyniku głosowania, bo nie ma nawet takich możliwości technicznych - powiedziała rzeczniczka PiS Anita Czerwińska. Jak podkreśliła, w trakcie głosowania na sali zapanował chaos. Wezwania do powtórnego głosowania w sprawie kandydatów do KRS padały ze wszystkich stron, część urządzeń do głosowania nie działała - tłumaczyła w rozmowie z Polską Agencją Prasową.",Marszałek Sejmu Elżbieta Witek,
https://wiadomosci.onet.pl/kraj/prezydium-sejmu-zajmie-sie-zenskimi-koncowkami/5b88b1w,"Prezydium Sejmu zajmie się ""żeńskimi końcówkami""","Sprawa ""żeńskich końcówek"" będzie tematem najbliższego posiedzenia Prezydium Sejmu - poinformowała Wanda Nowicka (Lewica) po spotkaniu z marszałek Sejmu Elżbietą Witek. Liczymy, że Prezydium przychyli się do tego, abyśmy mogły używać na wniosek posłanek, które sobie tego życzą, form żeńskich - dodała.","Przed pierwszym posiedzeniem Sejmu posłanki Lewicy złożyły w Kancelarii Sejmu pismo, w którym domagają się, aby na drukach sejmowych i tabliczkach przy miejscach w sali plenarnej były ""żeńskie końcówki"", czyli aby zamiast słowa ""poseł"" stosowano wobec nich sformułowania ""posłanka"". W ubiegłym tygodniu w dniu inauguracji prac IX kadencji Sejmu Nowicka poinformowała na Twitterze, że Kancelaria Sejmu nie uwzględniła postulatu posłanek Lewicy, aby na sali sejmowej, na tabliczkach przy ich miejscach widniał napis ""posłanka"" zamiast ""poseł"". Oświadczyła, że to niemiła niespodzianka i posłanki Lewicy będą walczyć dalej o zmianę tabliczek. ""W Sejmie RP VII kadencji byłam posłanką, w Sejmie IX kadencji jestem posłem. To jeszcze nie koniec"" - napisała Nowicka. W środę posłanki Lewicy spotkały się z marszałek Sejmu Elżbietą Witek, z którą rozmawiały m.in. na temat ""żeńskich końcówek"". - Wydaje się, że jest bardzo duża szansa na to, że ta sprawa zostanie pozytywnie rozwiązana. Stanie ona na najbliższym Prezydium Sejmu i liczymy na to, że całe Prezydium Sejmu przychyli się do naszego wniosku, żebyśmy mogły używać na wniosek posłanek, które sobie tego życzą, form żeńskich - powiedziała Nowicka na konferencji prasowej po spotkaniu. Podkreśliła, że decyzji w tej sprawie należy spodziewać się w piątek, kiedy planowane jest prezydium. - Wierzymy, że uda się doprowadzić nam do tego, że posłanki polskiego Sejmu będą się mogły czuć komfortowo, jak u siebie i używać języka polskiego w taki sposób, który jest najbardziej zgodny z naszymi przekonaniami, naszymi potrzebami, żebyśmy się nie czuły źle, dyskryminowane i w jakiś sposób wykluczone - mówiła Nowicka. Jak dodała, posłanki Lewicy nie domagają się tych zmian dla wszystkich kobiet zasiadających w poselskich ławach. - Jesteśmy jak najdalsze od tego, żeby komuś narzucać te formy, zwłaszcza posłankom, które nie są do niej przywiązane - podkreśliła Nowicka. Według niej powinno się to odbyć na wniosek posłanki, która chciałaby, aby w dokumentach i na tabliczkach była obecna forma żeńska. Joanna Senyszyn podkreśliła, że temat końcówek nie jest kwestią najważniejszą, ale bardzo ważną. - Brak żeńskich końcówek dowodzi dyskryminacji kobiet. Kiedy powstawały nazwy dla najwyższych stanowisk w państwie, na uczelniach: premier, prezydent, rektor, dziekan - wówczas nikomu nawet nie przychodziło do głowy, że mogą je zajmować kobiety. Myślimy słowami, więc dopóki będą tylko formy męskie, to w świadomości Polaków będzie tkwiło przeświadczenie, że to są stanowiska zarezerwowane dla mężczyzn - zaznaczyła posłanka Lewicy. - Pewnie doczekamy się kobiety na stanowisku prezydenta, gdy wymyślimy dobrą nazwę dla tej funkcji - stwierdziła Senyszyn. Anita Kucharska-Dziedzic dodała, że podczas spotkania z marszałek Witek temat feminatywów był omawiany pod kątem polonistycznym, językoznawczym, historycznym i prawnym. - Bardzo się cieszymy, że ta rozmowa była dzisiaj tak merytoryczna i tak życzliwa - podkreśliła. Małgorzata Prokop-Paczkowska zauważyła, że podczas pierwszego posiedzenia Sejmu zarówno prezydent Andrzej Duda, jak i marszałek senior Antoni Macierewicz zwracali się do nich określeniem ""posłanka"". - Myślę, że to również będzie miało wpływ na decyzję Sejmu - oceniła posłanka. PAP pytała w ub. tygodniu, czy Kancelaria Sejmu przychyli się do postulatu Lewicy ws. zmiany tabliczek. - Nie można wykluczyć, że sprawa będzie dyskutowana na jednym z kolejnych Prezydiów Sejmu. Jednocześnie na razie przyjęta forma pozostaje obowiązująca - przekazał PAP dyrektor CIS Andrzej Grzegrzółka. W liczącym 49 osób klubie Lewicy (SLD, Wiosna, Lewica Razem) jest 21 kobiet. Najwięcej z nich, bo aż 12, weszło do Sejmu z rekomendacji Wiosny. Pięć posłanek zostało wybranych z rekomendacji SLD, w sześcioosobowej reprezentacji Lewicy Razem są cztery kobiety.","Posłanki Lewicy, które spotkały się z marszałek Sejmu Elżbietą Witek",
https://wiadomosci.onet.pl/kraj/expose-mateusza-morawieckiego-opozycja-komentuje-propozycje-zmian-w-konstytucji/e304dm6,Premier w expose zapowiedział zmiany w konstytucji. Opozycja sceptyczna,"Posłowie KO, Lewicy, PSL i Konfederacji odnieśli się do propozycji zmiany w konstytucji, która miałaby gwarantować prywatność i ochronę środków obywateli zgromadzonych w PPK i IKE. O taką zmianę ustawy zasadniczej apelował wczoraj premier Mateusz Morawiecki. - Jest to pewien test dla opozycji - mówił o propozycjach zastępca rzecznika PiS Radosław Fogiel.","Lider Platformy Obywatelskiej powiedział dziennikarzom w Sejmie, że ""wpisanie Pracowniczych Planów Kapitałowych do konstytucji to jest jakiś żart"". Z kolei wicemarszałek Sejmu Małgorzata Kidawa-Błońska powiedziała dziennikarzom, że boi się takich rozwiązań. - Zawsze, gdy słyszę, jak ktoś chce zmieniać konstytucję nie dlatego, żeby zbudować na przyszłość rozwiązania prawne dla naszego kraju, tylko zmieniać konstytucję pod konkretne rozwiązanie, bardzo się tego zawsze boję - podkreśliła. - Nie widzę takiej większości w parlamencie na zmianę konstytucji i to ze względów politycznych - powiedział Paweł Poncyljusz (KO). - To by musiało oznaczać, że premier przestaje używać fałszywych tez i zaczyna traktować opozycję, jak realnych partnerów. Na razie mamy opowiadanie, że wszystko, co dobre w Polsce, to zasługa rządu PiS, a w dorozumieniu wszystko, co złe, to zasługa poprzedników i konkurentów politycznych. W takiej atmosferze nie wyobrażam sobie znalezienia większości do zmiany konstytucji - dodał. Poseł Lewicy Adrian Zandberg poinformował podczas debaty nad expose, że Lewica nigdy nie zgodzi się na wpisanie przywilejów sektora bankowego do polskiej konstytucji. - Miałem wrażenie, że pan premier zrzucił maskę i pokazała się stara twarz, twarz premiera-bankstera, bo te plany kapitałowe to jest system, który polega na tym, że biedni dopłacają do bogatych. To jest kolejny skok sektora prywatnego na publiczną kasę w interesie banków - ocenił polityk Lewicy. - Najpierw kumple Morawieckiego z AWS wprowadzili system OFE, który był systemem oszukańczym, generującym ogromne zadłużenie państwa na koszt obywateli - mówił natomiast dziennikarzom Marek Sawicki (PSL). Potem OFE, jak dodał, zostało przeniesione do ZUS przez rząd Tuska, a potem niemal całkowicie zabrane praktycznie przez obecny rząd. - Żeby usprawiedliwić te 15 proc. zebrane obywatelom w postaci odprowadzonego podatku Morawiecki łaskawie mówi, zapiszmy trwałość PPK w konstytucji - powiedział Sawicki. - Pytam w takim razie, dlaczego jak dwa lata temu proponowaliśmy powołanie komisji konstytucyjnej, to jej nie powołano - dodał poseł PSL. Przewodniczący koła poselskiego Konfederacja Jakub Kulesza powiedział, że ma sceptyczny stosunek do zmiany konstytucji w sprawie PPK i IKE. Jego zdaniem, taka zmiana nie daje stuprocentowej gwarancji ochrony środków obywateli. - Jeżeli premier Morawiecki znajdzie większość konstytucyjną, by zabezpieczyć konstytucyjnie PPK, to znajdzie się w przyszłości sposób, żeby takie przepisy ominąć i Polaków po raz kolejny ograbić. Taki zapis może wprowadzić mylne wrażenie dla obywateli, że te pieniądze są bezpieczne, a będą tak samo bezpieczne, jak pieniądze zgromadzone w OFE - mówił Kulesza. Zastępca rzecznika PiS Radosław Fogiel stwierdził, że ""pojawiła się też bardzo ważna propozycja dla opozycji - zabezpieczenia konstytucyjnego prywatności środków z Pracowniczych Planów Kapitałowych i Indywidualnych Kont Emerytalnych, co pokazuje determinację do tego, żeby to rzeczywiście były fundusze, którymi będą mogli dysponować Polacy"". - Z drugiej strony jest to pewien test dla opozycji. Jeśli opozycja nie zgadza się, żeby zagwarantować to konstytucyjnie, to należy rozumieć, że miałaby inne plany wobec środków zgromadzonych przez Polaków - dodał.",Posiedzenie Sejmu i expose premiera,
https://wiadomosci.onet.pl/kraj/limit-30-krotnosci-zus-premier-morawiecki-zapowiada-dalsze-konsultacje/4r0k35e,"Mateusz Morawiecki nie odpuszcza 30-krotności. ""Będą konsultacje""","Posłowie PiS wycofali dzisiaj z Sejmu kontrowersyjny projekt ustawy znoszący tzw. limit 30-krotności ZUS. Premier zapowiedział jednak, że pomysł będzie nadal konsultowany ze związkowcami i ""częścią obozu Zjednoczonej Prawicy"".","- Limit 30-krotności składek tworzy taką sytuację, że mamy w Europie niesprawiedliwy, jeden z najbardziej degresywnych systemów podatkowych - stwierdził Morawiecki, odpowiadając w Sejmie na pytania posłów przed głosowaniem nad wotum zaufania dla jego rządu. Premier dodał, że obecnie prace nad zniesieniem tego limitu są zawieszone, ale będą nadal konsultowane. - Będziemy starali się utrzymać naszą propozycję zrównoważonego budżetu pomimo to. Będzie to oczywiście o wiele trudniejsze, ponieważ – tak jak podaliśmy to w kwietniu, niczego nigdy nie ukrywając – z tego źródła miało wpłynąć ok. 5,3 mld netto więcej do FUS-u, a więc mniej w dotacji z budżetu do Funduszu Ubezpieczeń Społecznych – wskazał jednocześnie premier. W ubiegłym tygodniu posłowie Prawa i Sprawiedliwości zgłosili projekt ustawy znoszący tzw. limit 30-krotności ZUS. Propozycja PiS zakładała, że najwięcej zarabiający pracownicy zapłacą wyższe składki emerytalne. Pomysł wzbudził kontrowersje w obozie rządzącym. Sprzeciw wobec niego zadeklarował koalicjant PiS - Porozumienie Jarosława Gowina, który ma w Sejmie 18-osobową reprezentację, konieczną do posiadania większości przez Zjednoczoną Prawicę. We wtorek po południu posłowie PiS wycofali swój projekt. Lewica, która wcześniej sugerowała możliwość poparcia nowelizacji PiS, zgłosiła dzisiaj swój własny projekt ustawy. Zakłada on zniesienie limitu 30-krotności, przy jednoczesnym ustanowieniu emerytury minimalnej na poziomie 1600 zł i maksymalnej - w wysokości sześciokrotności płacy minimalnej.",Mateusz Morawiecki,
https://wiadomosci.onet.pl/kraj/adrian-zandberg-odpowiada-morawieckiemu-polska-nie-jest-panstwem-dobrobytu/w4lypvw,Adrian Zandberg odpowiada Morawieckiemu: Polska nie jest państwem dobrobytu,"- W państwie dobrobytu są tanie mieszkania na wynajem dostępne dla każdego. W państwie dobrobytu są dobrze dofinansowane publiczne szpitale. W państwie dobrobytu jest naprawdę bezpłatna ochrona zdrowia i naprawdę bezpłatna edukacja. W państwie dobrobytu każdy czuje się bezpieczny na ulicy, a nie jest ofiarą bicia i wyzwisk ze strony prawicowych fanatyków, jak to miało miejsce całkiem niedawno pod pańskimi rządami w Białymstoku - mówił w Sejmie Adrian Zandberg po expose premiera Morawieckiego.","- Przysłuchiwałem się uważnie przemówieniu pana premiera Morawieckiego i usłyszałem parę słów ładnych, parę słów pięknych, a nawet kilka słów słusznych, z którymi się zgadzam, kiedy pan premier mówił o dobrobycie, kiedy pan premier mówił o nowoczesności. Bardzo pan pięknie mówił, panie premierze i byłbym nawet uwierzył w to, że pan będzie budować nowoczesne państwo dobrobytu, gdyby nie jeden mały techniczny szkopuł - pan już rządził panie premierze i to rządził pan przez kilka lat - mówił oceniając expose Zandberg. Zandberg podkreślił także, że nowoczesne państwo dobrobytu szanuje pracowników i związki zawodowe, a podatki płacą wielkie korporacje, a nie tylko pracownicy i małe firmy. - Polska tak nie wygląda, panie premierze, po czterech lata pańskich rządów. Polska nie jest po czterech latach pana rządów państwem dobrobytu - mówił polityk. Ocenił też, że program Mieszkanie Plus jest kompromitacją rządu, bo nie ma obiecanych mieszkań, a ceny tych, które są na rynku nie są w zasięgu polskich rodzin. - W 2019 roku prawie połowa młodych ludzi gnieździ się w mieszkaniach ze swoimi rodzicami, bo nie stać ich, żeby się usamodzielnić i to jest najlepsze podsumowanie waszych osiągnięć, jeśli chodzi o politykę mieszkaniową - to jest klęska - stwierdził Zandberg.",,
https://wiadomosci.onet.pl/kraj/poslanki-lewicy-spotykaja-sie-z-marszalek-sejmu-chodzi-o-zenskie-koncowki/yxf6ph2,Posłanki Lewicy spotykają się z marszałek Sejmu. Chodzi o żeńskie końcówki,"Parlamentarzystki chciałyby być tytułowane w oficjalnych sytuacjach ""posłankami"", a nie ""posłami"". - Nasza wola powinna zostać uszanowana. Nie narzucamy jej innym paniom poseł, jeżeli chcą się tak tytułować, szanujemy taki wybór - powiedziała przed spotkaniem z marszałek Sejmu posłanka Lewicy Agnieszka Dziemianowicz-Bąk.","Przed pierwszym posiedzeniem Sejmu posłanki Lewicy złożyły w Kancelarii Sejmu pismo, w którym domagają się, aby na drukach sejmowych i tabliczkach przy miejscach w sali plenarnej były ""żeńskie końcówki"", czyli aby zamiast słowa ""poseł"" stosowano wobec nich sformułowania ""posłanka"". W ubiegłym tygodniu, w dniu inauguracji prac IX kadencji Sejmu, posłanka Lewicy Wanda Nowicka poinformowała, że Kancelaria Sejmu nie uwzględniła postulatu posłanek Lewicy, aby na sali sejmowej, na tabliczkach przy ich miejscach widniał napis ""posłanka"" zamiast ""poseł"". Oświadczyła, że to niemiła niespodzianka i posłanki Lewicy będą walczyć dalej o zmianę tabliczek. W środę posłanki Lewicy spotkają się z marszałek Sejmu Elżbietą Witek. - Chcemy porozmawiać o naszym wniosku o uwzględnienie naszej prośby, żeby na tabliczkach funkcjonowało określenie ""posłanka"", a nie ""poseł"". Nasza prośba została odrzucona, chcemy poznać uzasadnienie takiej decyzji i porozmawiać o tym, że język ma znaczenie i być może jednak możliwa jest zmiana tej decyzji i uwzględnienie naszej prośby - stwierdziła posłanka Lewicy Agnieszka Dziemianowicz-Bąk. - Język jest ważny, ponieważ kształtuje rzeczywistość - podkreśliła posłanka. - Mamy wciąż Sejm, w którym kobiet jest mniej. Mamy system władzy, w którym kobiet jest rażąco mniej. Nowy rząd powołany przez premiera Mateusza Morawieckiego jest skrajnie nieproporcjonalny, jeżeli chodzi o płeć. Tym bardziej, jeżeli w Sejmie są posłanki, które chcą podkreślać, że są właśnie posłankami - uważamy, że nasza wola powinna zostać uszanowana. Nie narzucamy naszej woli innym paniom poseł, jeżeli chcą się tak tytułować, szanujemy taki wybór, ale nie do końca rozumiemy, czemu nasz wybór może nie być uszanowany - dodała. W ocenie Dziemianowicz-Bąk, sprawa żeńskich końcówek zajęła zbyt dużo uwagi opinii publicznej. ""Nie można wykluczyć, że sprawa będzie dyskutowana na jednym z kolejnych Prezydiów Sejmu. Jednocześnie na razie przyjęta forma pozostaje obowiązująca"" - przekazał dyrektor CIS Andrzej Grzegrzółka. W liczącym 49 osób klubie Lewicy (SLD, Wiosna, Lewica Razem) jest 21 kobiet. Najwięcej z nich, bo aż 12, weszło do Sejmu z rekomendacji Wiosny. Pięć posłanek zostało wybranych z rekomendacji SLD, w sześcioosobowej reprezentacji Lewicy Razem są cztery kobiety. ",Agnieszka Dziemianowicz-Bąk,
https://wiadomosci.onet.pl/kraj/zniesienie-30-krotnosci-zus-lewica-przedstawia-swoj-wlasny-projekt/y5mpdhn,Lewica o 30-krotności ZUS: różnimy się z PiS w dwóch kwestiach,"- Nasz projekt różni się dwiema zasadniczymi kwestiami od propozycji PiS. Wprowadza emeryturę minimalną 1600 zł dla każdego obywatela i obejmuje dwa mln Polaków, którzy nie mają prawa do emerytury albo mają emeryturę groszową. Ustanawia też emeryturę maksymalną - mówiła na konferencji prasowa posłanka Lewicy Magdalena Biejat.","Emerytura minimalna w wysokości 1600 zł dla każdego obywatela, a także emerytura maksymalna - takie propozycje zawiera projekt ustawy, który przedstawiła dzisiaj Lewica. Klub popiera zniesienie tzw. limitu 30-krotności ZUS, ale podkreśla, że uzyskane w ten sposób pieniądze ""mają pozostać w systemie"". Jednocześnie Lewica chce zniesienia tzw. limitu 30-krotności ZUS i wprowadzenia emerytury maksymalnej w wysokości sześciokrotności płacy minimalnej - w 2021 r. 15 tys. 600 zł miesięcznie. - To umożliwia zatrzymanie pieniędzy ze zniesienia 30-krotności w systemie. Nie pójdą na zasypanie dziury w budżecie - dodała Biejat. - Nasz projekt zakłada roczne vacatio legis. Liczymy, ze pani marszałek nada naszemu projektowi bieg, skieruje go do szerokich konsultacji społecznych. Będziemy tego pilnować - zapowiedziała posłanka partii Razem. Jednocześnie szef SLD Włodzimierz Czarzasty ogłosił, że klub Lewicy nie poparłby zgłoszonego wcześniej przez posłów PiS projektu ustawy znoszącego 30-krotność. Chwilę przed konferencją prasową Lewicy PiS wycofało swój projekt z Sejmu. - PiS dowiedział się dziś, ze wszyscy członkowie klubu Lewica glosowaliby przeciwko ich projektowi - komentował decyzję posłów ugrupowania rządzącego Czarzasty. - Wczoraj długo obradowaliśmy, bo Lewica jest odpowiedzialna - mówił szef klubu Lewicy Krzysztof Gawkowski. - Pokazaliśmy projekt, który został ciepło przyjęty przez cały klub. Pokazaliśmy, że jesteśmy zgodni - dodał. - Na ten moment projekt jest wycofany i tyle - powiedział poseł PiS Marcin Horała, reprezentant wnioskodawców. - Nie ma zgody na ten projekt i nic nie wskazuje na to, by większość w tej sprawie się pojawiła - dodał. ""Jako reprezentant wnioskodawców w pracach nad poselskim projektem ustawy o zmianie ustawy o systemie ubezpieczeń społecznych oraz niektórych innych ustaw wycofuję przedmiotowy projekt ustawy"" - napisał we wniosku do marszałek Sejmu Elżbiety Witek Horała. W ubiegłym tygodniu posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi obecnie 30-krotność prognozowanego przeciętnego wynagrodzenia w gospodarce. Według autorów projektu miało to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Jarosław Gowin zapowiedział, że Porozumienie krytycznie ocenia projekt, a Andrzej Duda stwierdził, że patrzy na pomysł ""sceptycznie"".",Adrian Zandberg i Magdalena Biejat,
https://wiadomosci.onet.pl/kraj/solidarna-polska-chce-odwolania-przewodniczacej-komisji-polityki-spolecznej-i-rodziny/6bdx6nn,Partia Ziobry chce odwołania z funkcji Magdaleny Biejat,"Solidarna Polska wnioskuje do klubu parlamentarnego Prawa i Sprawiedliwości i współkoalicjantów o odwołanie z funkcji przewodniczącej Komisji Polityki Społecznej i Rodziny Magdaleny Biejat - poinformował rzecznik Solidarnej Polski Jan Kanthak. ""Próba odwołania Magdaleny Biejat (...) to skandal, ale i objaw paniki prawicy"" - oceniła na Twitterze Agnieszka Dziemianowicz-Bąk. - Chaos, panika, brak pomysłu i rozdźwięk w pisowskim rządzie - napisał Krzysztof Śmiszek.","Jak uzasadnił rzecznik, pełnienie przez poseł tej funkcji to kpina z państwa i obywateli. Solidarna Polska nie zgadza się, by ""ideologie, eksperymenty społecznej inżynierii, uderzały w podstawy naszej cywilizacji, tradycji i tożsamości"". - Nie możemy pozwolić, by na straży tych naturalnych praw i oczywistych prawd stały osoby, które nie mają szacunku dla ludzkiego życia, które wyśmiewają nasze wartości – wyjaśnił rzecznik ugrupowania. Jak wynika z oświadczenia rzecznika, Biejat nie może sprawować tego stanowiska w nowej kadencji Sejmu, bo jest osobą, która ""niszczy polskie rodziny, chce zabijać poczęte dzieci, która zagraża naszej przyszłości"". Magdalena Biejat (Lewica Razem) została wybrana w czwartek na przewodniczącą sejmowej Komisji Polityki Społecznej i Rodziny. Podczas posiedzenia wybrano też czterech jej zastępców. Kandydaturę Biejat na przewodniczącą komisji w głosowaniu poparło 25 posłów, przeciw było trzech, czterech wstrzymało się od głosu. ""Próba odwołania Magdaleny Biejat z funkcji przewodniczącej Komisji Polityki Społ. i Rodziny to skandal, ale i objaw paniki prawicy przed polityką opartą na rzetelnej wiedzy naukowej. Taką politykę wnosi do Sejmu Lewica. Miłośnicy zabobonów - tak, macie się czego bać!"" - skomentowała działania Solidarnej Polski Agnieszka Dziemianowicz-Bąk, posłanka Lewicy. ""Chaos, panika, brak pomysłu i rozdźwięk w pisowskim rządzie. Taki mamy obraz po kilku tygodniach po wygranej PiS w wyborach"" - ocenił Krzysztof Śmiszek z Wiosny. Biejat w ławach poselskich zasiada pierwszy raz. Z wykształcenia jest socjolożką. Pracowała jako tłumaczka literatury hiszpańskojęzycznej. W Fundacji ""Stocznia"" zajmowała się m.in. badaniami społeczeństwa obywatelskiego i oceną skuteczności działań podejmowanych przez organizacje pozarządowe i urzędy. Od 2015 r. jest członkinią Lewicy Razem. W wyborach do parlamentu startowała z okręgu warszawskiego z listy SLD. Źródło: PAP, Twitter",Jan Kanthak,
https://wiadomosci.onet.pl/kraj/zniesienie-limitu-30-krotnosci-zus-pis-wycofuje-projekt/85gbn3w,PiS wycofuje projekt ws. zniesienia 30-krotności składki na ZUS,"Na ten moment projekt ws. 30-krotności ZUS jest wycofany i tyle - powiedział poseł PiS Marcin Horała, reprezentant wnioskodawców. - Nie ma zgody na ten projekt i nic nie wskazuje na to, by większość w tej sprawie się pojawiła - dodał. Przeciwko zniesieniu tzw. limitu 30-krotności ZUS był koalicjant PiS Jarosław Gowin i posłowie z jego partii.","""Jako reprezentant wnioskodawców w pracach nad poselskim projektem ustawy o zmianie ustawy o systemie ubezpieczeń społecznych oraz niektórych innych ustaw wycofuję przedmiotowy projekt ustawy"" - napisał we wniosku do marszałek Sejmu Elżbiety Witek poseł Marcin Horała. W projekcie znajduje się m.in. budzący kontrowersje punkt na temat zniesienia 30-krotności składek ZUS. W ubiegłym tygodniu posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi obecnie 30-krotność prognozowanego przeciętnego wynagrodzenia w gospodarce. Według autorów projektu miało to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Jarosław Gowin zapowiedział, że Porozumienie krytycznie ocenia projekt, a Andrzej Duda stwierdził, że patrzy na pomysł ""sceptycznie"". Dzisiaj poseł Marcin Horała wycofał projekt. Emerytura minimalna w wysokości 1600 zł dla każdego obywatela, a także emerytura maksymalna - takie propozycje zawiera projekt ustawy, który przedstawiła dzisiaj Lewica. Klub popiera zniesienie tzw. limitu 30-krotności ZUS, ale podkreśla, że uzyskane w ten sposób pieniądze ""mają pozostać w systemie"". Jednocześnie Lewica chce zniesienia tzw. limitu 30-krotności ZUS i wprowadzenia emerytury maksymalnej w wysokości sześciokrotności płacy minimalnej - w 2021 r. 15 tys. 600 zł miesięcznie. - To umożliwia zatrzymanie pieniędzy ze zniesienia 30-krotności w systemie. Nie pójdą na zasypanie dziury w budżecie - dodała Biejat. - Nasz projekt zakłada roczne vacatio legis. Liczymy, ze pani marszałek nada naszemu projektowi bieg, skieruje go do szerokich konsultacji społecznych. Będziemy tego pilnować - zapowiedziała posłanka partii Razem. Czytaj także: 30-krotność ZUS. Co to jest?",Marcin Horała,
https://wiadomosci.onet.pl/kraj/lewica-zlozyla-wlasny-projekt-dotyczacy-30-krotnosci-skladek-zus/r8wk99f,Lewica złożyła własny projekt dotyczący 30-krotności składek ZUS,"Lewica złożyła w Sejmie projekt dotyczący zniesienia limitu 30-krotności przy składkach ZUS, proponuje też podwyższenie emerytury minimalnej do 1600 zł i wprowadzenie emerytury maksymalnej, która w pierwszym roku obowiązywania miałaby wynosić 15,6 tys. zł.","Dyrektor ds. legislacji klubu Lewicy Dariusz Standerski zaznaczył, że projekt Lewicy różni się od projektu PiS zakładającego zniesienie limitu 30-krotności przy składkach ZUS tym, że jest to projekt systemowy. - Projekt PiS to tylko skok na kasę, który zapewnia jednorazowe wpływy, jednocześnie nic nie zmienia w systemie - powiedział. - Projekt Lewicy to z jednej strony zniesienie limitu 30-krotności składki. Po drugie to mocne podwyższenie emerytury minimalnej do kwoty 1600 zł, czyli to, co Lewica proponowała w swoim programie wyborczym - mówił Standerski. W tym roku emerytura minimalna wynosi 1100 zł brutto. Standerski poinformował, że projekt wprowadza nową instytucję w systemie, czyli emeryturę maksymalną. - Będzie ona wynosiła dla pierwszego roku stosowania 15 tys. 600 zł - powiedział. - Dla tych wszystkich, którzy zarabiają dzisiaj tak, że będą płacić wyżej niż ten limit 30-krotności, to dla większości z nich emerytury będą i tak wyższe, ponieważ wtedy np. jeżeli dzisiejszy pracownik, który zarabia dużo i będzie płacił coraz więcej składek i mógł liczyć dzisiaj na emeryturę w wysokości 4-4,5 tys. zł, to w myśl naszego projektu będzie mógł liczyć na emeryturę rzędu nawet 6 tys. zł - mówił. Ocenił, że projekt Lewicy jest korzystny dla ponad miliona osób, które otrzymują najniższą emeryturę, a ""jednocześnie jest to korzystne dla budżetu państwa"". - I tym się jeszcze różnimy od projektu PiS-u, że projekt PiS zabiera te 5 lub 7 mld zł do kieszeni, a my przesuwamy te 5 mld zł do najbardziej potrzebujących, którzy dziś mają najniższe emerytury - podkreślił. W pracach sejmowych projekt Lewicy prezentować będzie wiceszefowa klubu, przewodnicząca sejmowej komisji polityki społecznej i rodziny Magdalena Biejat. W ubiegłym tygodniu posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi obecnie 30-krotność prognozowanego przeciętnego wynagrodzenia w gospodarce. Według autorów projektu, ma to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Przeciwne takiemu rozwiązaniu jest Porozumienie - koalicjant PiS w Zjednoczonej Prawicy.",Adrian Zandberg w Sejmie,
https://wiadomosci.onet.pl/kraj/goracy-dzien-w-sejmie-piec-rzeczy-ktore-musisz-wiedziec/z6rbxkg,"Gorący dzień w Sejmie. Pięć rzeczy, które musisz wiedzieć","Premier Mateusz Morawiecki wygłosi expose - w zasadzie to jedyna pewna rzecz, jakiej możemy się spodziewać w czasie dzisiejszego posiedzenia Sejmu. Nie wiadomo, jak rozstrzygną się kwestie kluczowych zmian, przygotowywanych przez rząd. Co musisz wiedzieć o wtorkowym posiedzeniu Sejmu?","- Wynik wyborów, jeżeli chodzi o większość w Sejmie, jest absolutnie jednoznaczny, znowu samodzielną większość uzyskuje Zjednoczona Prawica na czele z PiS - obóz, który ja nazywam obozem konserwatywnym - mówił prezydent w czasie pierwszego posiedzenia Sejmu. Ale ów obóz nie jest już tak skonsolidowany, a do parlamentu weszły nowe ugrupowania, które mogą zaszkodzić Jarosławowi Kaczyńskiemu. Ma być konkretnie, dynamicznie i z naciskiem na kontynuację najważniejszych programów społecznych; Mateusz Morawiecki zapewni seniorów, że 13. i 14. emerytura będą im wypłacane zgodnie z planem - informował w poniedziałek ""Super Express"", przekonując, że dotarł do najważniejszych tez wystąpienia premiera. - Podtrzymanie wszystkich dotychczasowych programów i realizacja wypłaty 14. emerytury to pewnik. Nie wiemy jeszcze, czy w exposé będzie miejsce dla waloryzacji kwotowo-procentowej - mówi bliski współpracownik Morawieckiego i dodaje, że premier zwróci jednocześnie uwagę na konieczność utrzymania spójności finansów publicznych i co za tym idzie - wyższych wpływów do budżetu - pisze dziennik. - W exposé będzie na pewno mowa o gigantycznym przedsięwzięciu, jakim jest budowa Centralnego Portu Komunikacyjnego i zapowiedź stworzenia w ciągu stu dni mapy drogowej budowy obwodnic największych polskich miast - podkreślał ""Super Express"", cytując współpracownika premiera. W środę posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - tzw. 30-krotności ZUS. Według autorów projektu ma to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Na czym polega owa zmiana? Teraz jest tak, że jeśli ktoś zarobi w ciągu roku więcej, niż 30-krotność prognozowanego przeciętnego wynagrodzenia w gospodarce, nie musi płacić składek na ZUS. W 2019 r. ten limit wynosi 11 912 zł brutto miesięcznie (142,9 tys. zł. rocznie). Powyżej tej kwoty zakłada się, że osoba majętna sama sobie świetnie poradzi z zabezpieczeniem majątku na starość (nie potrzebuje więc korzystać z publicznego systemu) - wyjaśnia Business Insider Polska. Takie rozwiązanie skutkuje tym, że ZUS nie musi wypłacać wyjątkowo wysokich emerytur najbogatszym Polakom (jest ich ok. 370 tys., czyli 2 proc. zarabiających. Takich, które wynosiłyby dziesiątki tysięcy złotych. Dostają oni standardowe emerytury wynikające ze składek płaconych poniżej limitu 30-krotności przeciętnego wynagrodzenia w gospodarce narodowej. Brak wypłat wysokich emerytur dla najbogatszych nie prowadzi do rozstrzału między najmniejszymi i najwyższymi kwotami emerytur oraz co najważniejsze nie obciąża obecnych pracujących (pamiętajmy, że emerytury są wypłacane na bieżąco z naszych składek; emerytury obecnie pracujących będą z kolei finansowane przez rodaków w przyszłości). - Jeżeli chodzi o Porozumienie - sprawa jest przesądzona. Jest formalna uchwała zarządu partii zakazująca posłom głosowania za likwidacją 30-krotności ZUS. W tej sprawie nie może być żadnej wątpliwości, jak zagłosujemy - mówił wicepremier. Pytany, czy będzie dyscyplina partyjna w głosowaniu tej ustawy, powiedział, że w Porozumienia nie ma czegoś takiego jak dyscyplina partyjna. - Natomiast jest zobowiązanie, pod którym zresztą wszyscy posłowie Porozumienia podpisują się obiema rękami. Likwidacja 30-krotności - oprócz doraźnych negatywnych skutków takich jak potencjalny exodus najlepiej wykształconych na przykład informatyków - prowadziłaby przede wszystkim do ukrytego długu publicznego i za kilka - kilkanaście lat mogłaby wręcz rozbić system ubezpieczeń społecznych - powiedział. Nieugiętą postawę prezentował wczoraj rzecznik Porozumienia Kamil Bortniczuk. - Moim zdaniem posłowie, którzy się podpisują pod takim projektem, działają wbrew jedności Zjednoczonej Prawicy – powiedział w programie ""Kropka nad i"". Lewica do ostatniej chwili dyskutowała nad swoim stanowiskiem w sprawie likwidacji 30-krotności ZUS. - Nie zdradzimy szczegółów naszego stanowiska do momentu głosowania - przekazała po trwających trzy godziny obradach klubu rzeczniczka Lewicy Anna Maria Żukowska. - Klub Lewicy decyzję podjął wspólną, wspólne będzie miał stanowisko, ta decyzja zapadła jednogłośnie, natomiast nie chcąc dawać naszym przeciwnikom politycznym oręża w dłoń jeszcze przed tym kluczowym głosowaniem, nie zdradzimy szczegółów naszego stanowiska - ogłosiła Żukowska. Dopytywana, do kiedy Lewica nie zdradzi swojego stanowiska, Żukowska odpowiedziała, że do momentu głosowania. Na pytanie, czy będzie dyscyplina klubowa ws. 30-krotności, rzeczniczka przyznała, że nie może tego powiedzieć. - To zdradzimy w głosowaniach - zaznaczyła. Szef klubu Lewicy Krzysztof Gawkowski mówił w piątek w rozmowie z dziennikarzami, że klub Lewicy jest spójny i nie podzieli się w kwestii zniesienia 30-krotności składek ZUS. Ocenił, że w złożonym przez PiS projekcie jest ""wiele braków"". Wskazał m.in., że nie poprzedziły go konsultacje społeczne i dodał, że Lewica taki proces właśnie rozpoczęła. - Zwróciliśmy się do OPZZ, do organizacji pracodawców o opinię, jak patrzą na ten projekt - poinformował. Sejm zajmie się też rządowym projektem podwyższenia stawki akcyzy na alkohol etylowy i wyroby tytoniowe o 10 proc. Zmiana ma wejść w życie 1 stycznia 2020 r. Szacuje się, że na zmianie budżet zyska w przyszłym roku ok. 1,7 mld zł i po tyle samo w kolejnych latach. Dane te uwzględniają dodatkowe wpływy z akcyzy i VAT. ""Projekt ustawy przewiduje wprowadzenie zmian w ustawie (...) o podatku akcyzowym (...), których głównym celem jest realizacja działań w obszarze podatków. Projekt przewiduje indeksację stawek podatku akcyzowego na wyroby akcyzowe będące używkami tj. alkohol etylowy, piwo, wino, wyroby winiarskie, wyroby pośrednie, wyroby tytoniowe, susz tytoniowy i wyroby nowatorskie"" - wyjaśniono w uzasadnieniu do projektu. ""Oczekiwany skutek budżetowy (łącznie 1 698,7 mln zł) obejmuje w 2020 r. ok. 552,9 mln zł w przypadku napojów alkoholowych, z wyłączeniem cydru i perry, oraz ok. 1145,9 mln zł w przypadku wyrobów tytoniowych, suszu tytoniowego i wyrobów nowatorskich"" - napisano w OSR.",Mateusz Morawiecki,
https://wiadomosci.onet.pl/kraj/30-krotnosc-zus-jest-stanowisko-lewicy/mbkj3mx,Jest porozumienie Lewicy dotyczące 30-krotności przy składkach ZUS,Lewica doszła do porozumienia w sprawie projektu Prawa i Sprawiedliwości dotyczącego zniesienia limitu 30-krotności przy składkach ZUS. - Nie zdradzimy szczegółów naszego stanowiska do momentu głosowania - przekazała w poniedziałek po trwających trzy godziny obradach klubu rzeczniczka Lewicy Anna Maria Żukowska.,"- Klub Lewicy decyzję podjął wspólną, wspólne będzie miał stanowisko, ta decyzja zapadła jednogłośnie, natomiast nie chcąc dawać naszym przeciwnikom politycznym oręża w dłoń jeszcze przed tym kluczowym głosowaniem, nie zdradzimy szczegółów naszego stanowiska. Natomiast mogę powiedzieć, że będzie to wspólne stanowisko klubu - ogłosiła Anna Maria Żukowska. Dopytywana, do kiedy Lewica nie zdradzi swojego stanowiska, Żukowska odpowiedziała, że do momentu głosowania. Na pytanie, czy będzie dyscyplina klubowa ws. 30-krotności, rzeczniczka przyznała, że nie może tego powiedzieć. - To zdradzimy w głosowaniach - zaznaczyła. ""Jest wspólne stanowisko Lewicy w sprawie 30-krotności. Szczegóły jutro"" - zapewnił również poseł Lewicy Tomasz Trela. Szef klubu Lewicy Krzysztof Gawkowski mówił w piątek w rozmowie z dziennikarzami, że klub Lewicy jest spójny i nie podzieli się w kwestii zniesienia 30-krotności składek ZUS. Ocenił, że w złożonym przez PiS projekcie jest ""wiele braków"". Wskazał m.in., że nie poprzedziły go konsultacje społeczne i dodał, że Lewica taki proces właśnie rozpoczęła. - Zwróciliśmy się do OPZZ, do organizacji pracodawców o opinię, jak patrzą na ten projekt - poinformował. Projekt nowelizacji m.in. ustawy o systemie ubezpieczeń społecznych zakłada, że począwszy od 2020 r. składka na ubezpieczenia emerytalne i rentowe będzie odprowadzana od całości przychodu. Zniesienie 30-krotności ma - według uzasadnienia projektu - przynieść wzrost wpływów do Funduszu Ubezpieczeń Społecznych oszacowany na 7,1 mld zł. W uzasadnieniu oszacowano też, że zarobki wyższe niż 30-krotność przeciętnego wynagrodzenia osiąga ok. 370 tys. osób. Jak podkreślono, wysokość emerytury jest ściśle powiązana z wysokością odprowadzanych składek na ubezpieczenia emerytalne i rentowe. Im wyższa kwota odprowadzanych składek i im dłuższy okres zatrudnienia, tym wysokość świadczenia jest wyższa. Stąd też zniesienie limitu wysokości podstawy wymiaru składek na ubezpieczenia emerytalne i rentowe bezpośrednio będzie wpływać na wysokość otrzymywanej w przyszłości emerytury - wskazano.",Posłowie Lewicy oraz rzeczniczka partii Razem w drodze na posiedzenie klubu,
https://wiadomosci.onet.pl/kraj/nieoficjalnie-znamy-kandydatow-do-komisji-ds-sluzb-specjalnych/1qx7ldf,Nieoficjalnie: znamy kandydatów do komisji ds. służb specjalnych,"Do sejmowej komisji ds. służb specjalnych PiS przedstawi czterech kandydatów - Waldemar Andzla, Michała Jacha, Marka Opiołę i Jarosława Krajewskiego, a opozycja trzech - Adama Szłapkę (KO), Macieja Gdulę (Lewica) i Marka Biernackiego (PSL-Kukiz15) - wynika z nieoficjalnych informacji Polskiej Agencji Prasowej.","O tym, że sejmowa komisja ds. służb specjalnych będzie liczyła siedem osób Izba zdecydowała w środę 13 listopada podczas obecnego posiedzenia. Sejm wznowi je we wtorek o godz. 10. i wysłucha expose premiera Mateusza Morawieckiego. Głosowania rozpoczną się - zgodnie z harmonogramem - o godz. 20. Według nieoficjalnych informacji PAP kandydatami z klubu PiS będą: Waldemar Andzel i Marek Opioła, Jarosław Krajewski i Michał Jach. Ze strony opozycji kandydatami mają być - jak nieoficjalnie dowiedziała się PAP - zasiadający w niej w poprzedniej kadencji Marek Biernacki - obecnie PSL-Kukiz15, Adam Szłapka (KO) i Maciej Gdula z Lewicy. PiS, który ma większość w 460-osobowym Sejmie chce utrzymać również w tej kadencji swoje stałe przewodnictwo komisji ds. służb specjalnych. Zwyczajowo było ono rotacyjne - co sześć miesięcy zmieniał się przewodniczący i wiceprzewodniczący - na przemian ze strony rządzącej i ugrupowań opozycyjnych. Według nieoficjalnych informacji PAP, szef komisji najprawdopodobniej nie zmieni się - pozostanie nim, jak na koniec poprzedniej kadencji Waldemar Andzel (PiS). Andzel nie chciał potwierdzić ani zaprzeczyć tym nieoficjalnym informacjom PAP. - Jeszcze chwilę proszę poczekać - powiedział jedynie w rozmowie z PAP, pytany czy wejdzie do tej komisji i czy ponownie zostanie jej szefem.",Waldemar Andzel,
https://wiadomosci.onet.pl/kraj/30-krotnosc-zus-malgorzata-kidawa-blonska-tlumaczy-slowa-o-nic-niewartej-lewicy/sdqed1b,"Małgorzata Kidawa-Błońska tłumaczy swoje słowa o ""nic niewartej"" Lewicy","Wicemarszałek Sejmu Małgorzata Kidawa-Błońska zapewniła w poniedziałek, że swą wypowiedzią ws. likwidacji tzw. 30-krotności ZUS nie chciała obrazić Lewicy. - Rzeczywiście, może powiedziałam to za mocno, ale sprawa emerytur dla Polaków jest sprawą najważniejszą - dodała.","Kidawa-Błońska była pytana w zeszłym tygodniu w TVN24, czy jej zdaniem Lewica może poprzeć projekt PiS dotyczący likwidacji tzw. 30-krotności ZUS. - Mam nadzieję, że nawet na Lewicy ekonomia ma znaczenie i przyszłość systemu emerytalnego (...). Jeśli zagłosują, to znaczy, że są nic niewarci - odpowiedziała. Słowa te uraziły polityków Lewicy. Szef SLD Włodzimierz Czarzasty powiedział w poniedziałek w programie ""Onet Rano."", że wypowiedź ta kończy ""dyskusję w sprawie poparcia pani Kidawy-Błońskiej przez polską lewicę"". Wicemarszałek Sejmu podkreśliła dzisiaj, że ""nie chciała swą wypowiedzią nikogo obrazić, a jedynie wskazać, jak ważny jest system emerytalny w naszym kraju"". - W tej mojej wypowiedzi, do której się wszyscy odwołują, mówiłam, że bardzo ważne jest to, żeby opozycja stała na straży pewnych rzeczy. System emerytalny jest jednak systemem bardzo ważnym - Polacy muszą mieć pewność, że ten system będzie działał i że ich emerytury nie są zagrożone - dodała posłanka KO. - Nie powiedziałam, że Lewica jest nic niewarta, powiedziałam tylko tyle, może rzeczywiście za mocno, że jeżeli nie weźmie pod uwagę tego, nie zanalizuje badań, nie sprawdzi, jakie to będą skutki, to rzeczywiście jako opozycja nie zrobi tego, co powinna - dodała. Posłowie PiS złożyli w środę w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi rocznie 30-krotność prognozowanego przeciętnego miesięcznego wynagrodzenia w gospodarce. Według autorów projektu ma to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Projekt krytykuje nie tylko Koalicja Obywatelska, ale też Konfederacja i partner PiS - partia Porozumienie wicepremiera Jarosława Gowina. ",Małgorzata Kidawa-Błońska,
https://wiadomosci.onet.pl/kraj/czym-jest-30-krotnosc-zus-na-czym-polega-limit-skladek/mn50v7s,Czym jest limit 30-krotności ZUS? Odpowiadamy na pytania,"Posłowie PiS złożyli w Sejmie projekt ustawy znoszący tzw. limit 30-krotności ZUS. Wokół propozycji, która poróżniła zarówno obóz rządzący, jak i opozycję, rozgorzała gorąca dyskusja. Na czym dokładnie polega limit 30-krotności ZUS? Odpowiadamy na podstawowe pytania.","O pomyśle zniesienia limitu 30-krotności ZUS przedstawiciele Prawa i Sprawiedliwości mówili już przed wyborami, projekt został zgłoszony jednak dopiero w nowym parlamencie. Nie zgadzają się z nim posłowie koalicyjnego Porozumienia Jarosława Gowina, bez których PiS nie ma większości. Poparcie dla zniesienia limitu 30-krotności ZUS zasugerowała jednak część posłów Lewicy. Obecnie każdy pracownik płaci składki ZUS proporcjonalnie do swoich zarobków, jednak tylko do pewnej wysokości. Granicą są roczne zarobki w wysokości 30-krotności prognozowanego przeciętnego miesięcznego wynagrodzenia w gospodarce. Oznacza to, że składki do ZUS płacone są do kwoty wynoszącej 2,5-krotność przewidywanej średniej krajowej. Każdy, kto zarabia więcej, zapłaci do ZUS taką składkę, jakby zarabiał właśnie 2,5-krotność miesięcznej średniej krajowej. W 2019 r. według prognoz średnie roczne wynagrodzenie w gospodarce wyniesie ok. 4,7 tys. zł miesięcznie brutto. A zatem jego 30-krotność to ok. 142,9 tys. zł brutto. Limit dotyczy więc osób, które zarabiają rocznie więcej od tej kwoty, czyli miesięcznie - ok. 11,9 tys. zł brutto lub więcej. Roczne zarobki powyżej tzw. limitu 30-krotności osiąga ok. 2 proc. pracujących Polaków, czyli ok. 370 tys. osób. Pieniądze płacone do ZUS nie są podatkiem, ale składką. Oznacza to, że nie służą na zaspokojenie ogólnych potrzeb budżetowych, ale są przypisane do naszego konta, z którego w przyszłości otrzymamy emeryturę. W związku z tym, im więcej płacimy co miesiąc do ZUS, tym wyższej emerytury możemy się spodziewać. Istnienie limitu 30-krotności ZUS opiera się na założeniu, że osoby najlepiej sytuowane są w stanie same odłożyć część pieniędzy, jeśli chcą mieć więcej środków na starość. Limit 30-krotności ZUS zapobiega też dużym różnicom w wysokości otrzymywanych emerytur. Według autorów projektu ustawy zniesienie limitu 30-krotnosci ZUS przyniesie dodatkowe 7,1 mld zł do Funduszu Ubezpieczeń Społecznych. Projekt nowelizacji wniosła grupa posłów Prawa i Sprawiedliwości. Pomysł może liczyć na poparcie tej partii, która ma w Sejmie 199-osobową reprezentację. Większość dają jej koalicjanci ze Zjednoczonej Prawicy - Solidarna Polska Zbigniewa Ziobry (18 posłów) i Porozumienie Jarosława Gowina (również 18 posłów). To drugie ugrupowanie zapowiedziało, że zagłosuje przeciw propozycji zniesienia limitu 30-krotności ZUS. Przeciw propozycji opowiedziała się Koalicja Obywatelska. PSL zapowiedział, że nie poprze nowelizacji. Niejasne jest stanowisko Lewicy. Część posłów tego klubu, w szczególności z partii Razem (sześcioro posłów) sugerowało, że może poprzeć zniesienie limitu 30-krotności ZUS. Natomiast lider SLD Włodzimierz Czarzasty w rozmowie z Onetem nazwał pomysł ""nieodpowiedzialnym wobec przyszłych pokoleń"".",Czym jest 30-krotność ZUS? Na czym polega limit składek?,
https://wiadomosci.onet.pl/tylko-w-onecie/wlodzimierz-czarzasty-o-zniesieniu-30-krotnosci-zus-to-nieodpowiedzialne/bjkkv2z,Włodzimierz Czarzasty o zniesieniu 30-krotności: to nieodpowiedzialne wobec przyszłych pokoleń,"- Lewica nie dogaduje się z PiS-em i nie ma ochoty się dogadywać – powiedział Włodzimierz Czarzasty w rozmowie z Iwoną Kutyną w programie ""Onet Rano."". - Będę głosował przeciwko tej ustawie, o ile klub nie zobowiąże mnie inaczej – mówił szef SLD, pytany m.in. o stanowisko Lewicy ws. projektu zniesienia limitu 30-krotności przy składkach ZUS. Chcesz dowiedzieć się więcej? Kliknij tutaj: vod.pl",,,
https://wiadomosci.onet.pl/tylko-w-onecie/wlodzimierz-czarzasty-komentuje-wypowiedz-malgorzaty-kidawy-blonskiej/0bkdewg,Włodzimierz Czarzasty: wypowiedź Kidawy-Błońskiej kończy dyskusję ws. poparcia jej przez lewicę,"Włodzimierz Czarzasty był gościem Iwony Kutyny w programie ""Onet Rano."" Polityk skomentował m.in. ostatnią wypowiedź Małgorzaty Kidawy-Błońskiej. - Wypowiedź pani marszałek o nas, że nie jesteśmy warci wyboru jest bardzo arogancka, niesympatyczna i moim zdaniem kończy dyskusję ws. poparcia pani Kidawy-Błońskiej przez polską lewicę. Skończyły się takie czasy, że my, lewica, mamy zabronione prezentowanie swojego stanowiska - powiedział Czarzasty",,,
https://wiadomosci.onet.pl/kraj/lewica-w-poniedzialek-podejmie-decyzje-ws-propozycji-pis-likwidacji-limitu-30/nckfqgh,Włodzimierz Czarzasty: klub Lewicy podejmie w poniedziałek decyzję ws. 30-krotności,"Ze wstępnego harmonogramu Sejmu, posłowie zajmą się we wtorek projektem Prawa i Sprawiedliwości dotyczącym zniesienia limitu 30-krotności przy składkach ZUS. - Klub Lewicy podejmie decyzję w poniedziałek - mówi, szef SLD Włodzimierz Czarzasty. Zaapelował również do polityków Koalicji Obywatelskiej, aby nie atakowali Lewicy.","W środę posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - tzw. 30-krotności ZUS. - Na pewno decyzja będzie podejmowana spokojnie, a przykładem na nasz spokój było powołanie naszego klubu - podkreślił. Czarzasty odniósł się również do wypowiedzi wicemarszałek Sejmu Małgorzaty Kidawy-Błońskiej (KO), która pytana w czwartek w TVN24, czy jej zdaniem Lewica może poprzeć projekt PiS ws. zniesienia 30-krotności składek na ZUS, jeśli nie poprze go Porozumienie Jarosława Gowina, powiedziała: ""Mam nadzieję, że nawet na Lewicy ekonomia ma znaczenie i przyszłość systemu emerytalnego (...). Jeśli zagłosują, to znaczy, że są nic nie warci"". - Platforma marzy, abyśmy poparli PiS i żeby rozpadł się nasz klub, ale marzenia Kidawy-Błońskiej i (szefa PO) Grzegorza Schetyny na pewno nie zostaną spełnione - zadeklarował szef SLD. - Pani Kidawie-Błońskiej mówię: ""Wróg jest gdzie indziej. Wrogiem jest PiS, a nie Lewica. Kampania wyborcza się zakończyła. Teraz jest czas na rozum"" - dodał. Szef klubu Lewicy Krzysztof Gawkowski mówił w piątek w rozmowie z dziennikarzami, że klub Lewicy jest spójny i nie podzieli się w kwestii zniesienia 30-krotności składek ZUS. Ocenił, że w złożonym przez PiS projekcie jest ""wiele braków"". Wskazał m.in., że nie poprzedziły go konsultacje społeczne i dodał, że Lewica taki proces właśnie rozpoczęła. - Zwróciliśmy się do OPZZ, do organizacji pracodawców o opinię, jak patrzą na ten projekt - poinformował. Projekt nowelizacji m.in. ustawy o systemie ubezpieczeń społecznych zakłada, że począwszy od 2020 r. składka na ubezpieczenia emerytalne i rentowe będzie odprowadzana od całości przychodu. Zniesienie 30-krotności ma - według uzasadnienia projektu - przynieść wzrost wpływów do Funduszu Ubezpieczeń Społecznych oszacowany na 7,1 mld zł. W uzasadnieniu oszacowano też, że zarobki wyższe niż 30-krotność przeciętnego wynagrodzenia osiąga ok. 370 tys. osób. Jak podkreślono, wysokość emerytury jest ściśle powiązana z wysokością odprowadzanych składek na ubezpieczenia emerytalne i rentowe. Im wyższa kwota odprowadzanych składek i im dłuższy okres zatrudnienia, tym wysokość świadczenia jest wyższa. Stąd też zniesienie limitu wysokości podstawy wymiaru składek na ubezpieczenia emerytalne i rentowe bezpośrednio będzie wpływać na wysokość otrzymywanej w przyszłości emerytury - wskazano.",Włodzimierz Czarzasty,
https://wiadomosci.onet.pl/kraj/biejat-na-stanowisku-przewodniczacej-komisji-budzi-kontrowersje-kto-chce-jej/v2wq0zc,Biejat na stanowisku przewodniczącej komisji budzi kontrowersje. Kto chce jej odwołania?,"Prawo i Sprawiedliwość powinno odwołać Magdalenę Biejat. Domagają się tego nie tylko wyborcy, obrońcy życia, ale i działacze partii - pisze sobotni ""Nasz Dziennik"".","Dziennik zwraca uwagę, że po wyborze prezydium sejmowej komisji rodziny na partię rządzącą spadła zasłużona fala krytyki. Z decyzją o udzieleniu poparcia Magdalenie Biejat nie zgadzają się wyborcy PiS. Marszałek Sejmu Elżbieta Witek w rozmowie z dziennikarzami stwierdziła, że jeżeli w komisji będzie się działo ""coś złego"", to PiS rozważy odwołanie Biejat z funkcji przewodniczącej komisji. Wicerzecznik PiS Radosław Fogiel mówi ""ND"", że o tym, kto pokieruje komisją rodziny, zdecydowała ""sejmowa arytmetyka"". - Skład Sejmu jest taki, jaki jest, i w ramach parytetów część komisji musiała otrzymać opozycja. Lewicy przypadła komisja rodziny. A nie mam wątpliwości, że gdyby ktoś z tego ugrupowania objął np. komisję spraw zagranicznych, to również pojawiłyby się głosy krytyki. Przewodniczący sprawuje funkcję ordynacyjną, a o wszystkim decyduje większość. A my tak o to zadbaliśmy, żeby do nas należał decydujący głos - powiedział Fogiel.",Posłanka Razem Magdalena Biejat,
https://wiadomosci.onet.pl/kraj/pis-rozwaza-zabranie-lewicy-komisji-rodziny-chodzi-o-aborcje-przewodniczaca-jest/ebwgsh8,PiS rozważa zabranie Lewicy komisji rodziny. Chodzi o aborcję?,"Prawo i Sprawiedliwość rozważa zmianę na stanowisku przewodniczącego sejmowej komisji polityki społecznej i rodziny. Kierowanie tym organem w ramach międzypartyjnych porozumień w parlamencie przypadło Lewicy, która wysunęła na to stanowisko sejmową debiutantkę Magdalenę Biejat. Od kilku dni Konfederacja atakuje PiS za oddanie komisji, sugerując, że chodzi o uśmiercenie tematu zaostrzenia prawa aborcyjnego.","PiS oddało tę komisję Lewicy, mimo iż sprawy polityki rodzinnej mają dla partii rządzącej strategiczne znaczenie. Program 500 plus Prawo i Sprawiedliwość wzięło na swoje sztandary, co przyczyniło się do wyborczych zwycięstw w latach 2015-2019. Pod koniec kadencji szefową komisji była Urszula Rusecka z PiS. Teraz zastąpiła ją Magdalena Biejat. To efekt porozumień pomiędzy klubami w Sejmie, który wynikał również z parytetów. Decydują one, ile komisji przypada danemu klubowi. Decyduje tu wielkość poszczególnych reprezentacji w parlamencie. Nie wszystkim w PiS podoba się, że pracami komisji pokieruje przedstawicielka Lewicy. Niektórzy przypominają październikową wypowiedź Magdaleny Biejat, która w taki sposób mówiła o kwestii aborcji: „O ile mi wiadomo, płody nie są obywatelami Rzeczypospolitej Polskiej, ponieważ nie dostają ani PESEL-u, ani dowodu osobistego, natomiast my się zgadzamy na lewicy, że powinno być dopuszczone przerywanie ciąży do 12 tygodnia bez żadnych warunków”. Partia rządząca musi się też zmagać z atakami ze strony Konfederacji, która chciała w tej komisji mieć swojego szefa. Wystawiła Grzegorza Brauna, ten jednak przepadł w głosowaniu. - Oddanie Lewicy komisji, w której leży projekt „Zatrzymać aborcję” to sposób PiS na pozbycie się tego tematu – mówił Braun. ""Koalicja PiS z SLD kwitnie"" – pisał z kolei Robert Winnicki. A Krzysztof Bosak na Twitterze zaatakował prezesa PiS: ""A jak mówiliśmy przez lata (i Ziemkiewicz to pisał w książkach) że Kaczyński z poglądów to post-PPSowiec i lewicujący republikanin to nie chcieli wierzyć i próbowali w nim widzieć narodowego konserwatystę, czyli kogoś kim nigdy nie był, nie chciał być i kogo sam by potępił"". Projekt ""Zatrzymaj aborcję"" to inicjatywa obywatelska, której twarzą jest Kaja Godek. Projekt utknął w Sejmie prawie 2 lata temu. Zakładał on usunięcie z przepisów jednego przypadku, kiedy aborcja jest dozwolona. Chodzi o ciężkie i nieodwracalne upośledzenie płodu. W szeregach Prawa i Sprawiedliwości zaczął kiełkować więc pomysł zmiany. - Obserwujemy wypowiedzi pani Biejat i absolutnie nam się to nie podoba. Oddaliśmy tę komisję ze względu na wymogi parytetów, ale to nie jest tak, że lewica może tam robić, co chce. Wypowiedzi, jak ta o aborcji, są niedopuszczalne – słyszymy od wysoko postawionego polityka partii rządzącej. Potwierdza to marszałek Sejmu Elżbieta Witek: - Rozważamy taki scenariusz - powiedziała na spotkaniu z dziennikarzami w Sejmie. Ewentualne odwołanie Magdaleny Biejat mogłoby być możliwe najwcześniej w przyszłym tygodniu, kiedy będzie wznowione pierwsze posiedzenie sejmu nowej kadencji. Decyzja musiałaby być poprzedzona analizą, jaką inną komisję mogłaby otrzymać Lewica w zamian za sprawy rodzinne i politykę społeczną. Z informacji Onetu wynika, że w rozmowy musiałyby zostać zaangażowane także inne kluby. Chyba, że PiS zdecydowałoby się na oddanie Lewicy przewodniczenia jednej z komisji, które przypadły w tej kadencji rządzącym. - Słyszeliśmy o tym pomyśle, ale żadna decyzja w tej sprawie nie zapadła. Przynajmniej nic o tym nie wiemy – mówi Onetowi rzeczniczka SLD. Anna Maria Żukowska przekonuje, że jeśli zajdzie potrzeba, Lewica będzie walczyć: - Na pewno łatwo tej komisji nie oddamy, ale oczywiście nie mamy większości w Sejmie i z tego trzeba sobie zdawać sprawę – dodaje.","Magdalena Biejat (w środku), szefowa sejmowej komisji polityki społecznej i rodziny",
https://wiadomosci.onet.pl/kraj/projekt-pis-ws-zus-malgorzata-kidawa-blonska-skrytykowana-przez-lewice/99h34cc,"Politycy Lewicy krytykują Małgorzatę Kidawę-Błońską. ""Jej wypowiedź szokuje""","Małgorzata Kidawa-Błońska została skrytykowana za wypowiedź na temat ewentualnego poparcia przez Lewicę projektu PiS ws. zniesienia 30-krotności składek ZUS. ""Wypowiedź Małgorzaty Kidawy-Błońskiej nt. Lewicy szokuje, zwłaszcza w ustach polityka, który mówi tyle o współpracy i porozumieniu"" - oceniła posłanka Wanda Nowicka.","Kidawa-Błońska zapytana w TVN24, czy jej zdaniem Lewica może poprzeć projekt PiS ws. zniesienia 30-krotności składek na ZUS, jeśli nie poprze go Porozumienie Jarosława Gowina, odpowiedziała: ""Mam nadzieję, że nawet na Lewicy ekonomia ma znaczenie i przyszłość systemu emerytalnego. Jeśli zagłosują, to znaczy, że są nic nie warci"". Do tej wypowiedzi krytycznie odnieśli się politycy Lewicy. ""Wypowiedź marszałkini Małgorzaty Kidawy-Błońskiej nt. Lewicy (...) szokuje, zwłaszcza w ustach polityczki, która mówi tyle o współpracy i porozumieniu ponad podziałami. Niestety okazało się, jak mało wiarygodne są te zapewnienia"" - oceniła na Twitterze Nowicka. ""Pani marszałek Małgorzata Kidawa-Błońska proszę szanować innych ludzi i ich poglądy! To nie wstyd!"" - napisał z kolei Gawkowski. Wiceszef klubu Lewicy Tomasz Trela napisał na Twitterze, że ""ponad 2 miliony Polek i Polaków czeka na słowo »przepraszam« od pani marszałkini Małgorzaty Kidawy-Błońskiej"". Lewica Razem w porannym tweecie napisała: ""Dzień dobry w piąteczek! Udanego dzionka, smacznej kawusi, ale pamiętajcie! I tak według pewnej pani jesteście #nicniewarci"". W środę posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - który wynosi 30-krotność prognozowanego przeciętnego wynagrodzenia w gospodarce. Według autorów projektu ma to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Przeciwne takiemu rozwiązaniu jest Porozumienie - koalicjant PiS w Zjednoczonej Prawicy. Wczoraj w rozmowie z PAP Gowin oświadczył, że jeżeli chodzi o Porozumienie, to sprawa projektu PiS zniesienia 30-krotności składki na ZUS jest przesądzona. - Jest formalna uchwała zarządu partii zakazująca posłom głosowania za likwidacją 30-krotności ZUS. W tej sprawie nie może być żadnej wątpliwości, jak zagłosujemy - powiedział wicepremier. Projekt nowelizacji m.in. ustawy o systemie ubezpieczeń społecznych zakłada, że począwszy od 2020 r. składka na ubezpieczenia emerytalne i rentowe będzie odprowadzana od całości przychodu. Zniesienie 30-krotności ma - jak napisano w uzasadnieniu projektu - przynieść wzrost wpływów do Funduszu Ubezpieczeń Społecznych oszacowany na 7,1 mld zł. W uzasadnieniu oszacowano też, że zarobki wyższe niż 30-krotność przeciętnego wynagrodzenia osiąga ok. 370 tys. osób.",Małgorzata Kidawa-Błońska,
https://wiadomosci.onet.pl/kraj/lewica-stawia-pis-warunek-ws-zniesienia-limitu-30-krotnosci-skladek-zus/f4s4spp,PiS proponuje zniesienie limitu 30-krotności składek emerytalno-rentowych na ZUS. Lewica stawia warunek,"To jeden z najbardziej kontrowersyjnych pomysłów PiS - zniesienie 30-krotności ZUS. Zdaniem rządu ma przynieść dodatkowe 7,1 mld zł. Jednak koalicjant PiS, Porozumienie, od poparcia pomysłu się odcina. Jednocześnie, jak dowiedział się Onet, Lewica rozważa poparcie rządowego pomysłu. Stawia jednak PiS warunek.","W środę posłowie PiS złożyli w Sejmie projekt ustawy likwidujący od 2020 r. górny limit przychodu, do którego płaci się składki na ubezpieczenia emerytalne i rentowe - tzw. 30-krotności ZUS. Według autorów projektu ma to przynieść wzrost wpływów do Funduszu Ubezpieczeń Społecznych oszacowany na 7,1 mld zł. Przeciwnikiem likwidacji tego limitu jest wicepremier Gowin. Swoje poparcie dla pomysłu PiS Lewica, jak mówi Onetowi, uzależnia od poprawki, która wprowadzałaby maksymalną emeryturę. - Samo zniesienie limitu 30-krotności ZUS w dłuższej perspektywie zwiększyłoby poziom nierówności w Polsce, bo mielibyśmy ludzi o bardzo wysokich emeryturach - tłumaczą przedstawiciele Lewicy. Jeśli PiS nie zdecyduje się na uwzględnienie poprawki Lewicy, to złożony z trzech ugrupowań klub prawdopodobnie nie wypracuje jednoznacznego stanowiska. - Są rozbieżności, ale generalnie samo zniesienie limitu nie przyniesie zmiany na dobre. Musiałoby być częścią większej całości, która realnie zmieniłaby wreszcie system podatkowy w Polsce z degresywnego na progresywny - usłyszeliśmy od jednego z posłów Lewicy. - Jeżeli chodzi o Porozumienie - sprawa jest przesądzona. Jest formalna uchwała zarządu partii zakazująca posłom głosowania za likwidacją 30-krotności ZUS. W tej sprawie nie może być żadnej wątpliwości, jak zagłosujemy - powiedział w czwartek wicepremier. Pytany, czy będzie dyscyplina partyjna w głosowaniu tej ustawy, powiedział, że w Porozumienia nie ma czegoś takiego jak dyscyplina partyjna. - Natomiast jest zobowiązanie, pod którym zresztą wszyscy posłowie Porozumienia podpisują się obiema rękami. Likwidacja 30-krotności - oprócz doraźnych negatywnych skutków takich jak potencjalny exodus najlepiej wykształconych na przykład informatyków - prowadziłaby przede wszystkim do ukrytego długu publicznego i za kilka - kilkanaście lat mogłaby wręcz rozbić system ubezpieczeń społecznych - powiedział. Zapytany, czy wiedział, że taka ustawa trafi do Sejmu, Jarosław Gowin odparł: ""premier Morawiecki uprzedzał mnie, że będzie dążył do przeforsowania tego rozwiązania"". Dodał jednak, że rozmów na temat poselskiego projektu ustawy w nowej kadencji nie było. Dopytywany, czy Porozumienie będzie rozmawiać z PiS o likwidacji 30-krotności ZUS, Jarosław Gowin odpowiedział: ""rozmowy są same w sobie wartością i na pewno będziemy rozmawiać, ale gdybyśmy zmienili nasze stanowisko, to w świetle uchwały zarządu partii sami siebie musielibyśmy z tej partii wyrzucić"". Lider Porozumienia pytany, czy podpisana jest już umowa koalicyjna między partiami Zjednoczonej Prawicy, powiedział, że jeszcze nie. - Rozmowy odbywają się na razie na szczeblu sekretarzy generalnych. Myślę że w przyszłym tygodniu dojdzie do spotkania prezesa Kaczyńskiego, ministra Ziobry i mnie. Liczę na to, że umowa zostanie wtedy zawarta - powiedział Jarosław Gowin.Na pytanie, jakie sprawy będą najważniejsze dla Porozumienia w tej kadencji Sejmu, Jarosław Gowin odpowiedział: ""podporządkujemy się - jako Porozumienie - priorytetom rządu. Uważamy, że w pierwszej kolejności powinny zostać uchwalone te ustawy, które za priorytetowe uzna cały rząd. Oczywiście wykluczam z tego sprawę 30-krotności, bo ona jest przedmiotem rozbieżności wewnątrz koalicji rządowej już od poprzedniej kadencji"". Wyjaśnijmy pokrótce, na czym polega ten limit i dlaczego obecnie obowiązuje on w naszym kraju. Teraz jest tak, że jeśli ktoś zarobi w ciągu roku więcej, niż 30-krotność prognozowanego przeciętnego wynagrodzenia w gospodarce, nie musi płacić składek na ZUS. W 2019 r. ten limit wynosi 11 912 zł brutto miesięcznie (142,9 tys. zł. rocznie). Powyżej tej kwoty zakłada się, że osoba majętna sama sobie świetnie poradzi z zabezpieczeniem majątku na starość (nie potrzebuje więc korzystać z publicznego systemu) - wyjaśnia Business Insider Polska. Takie rozwiązanie skutkuje tym, że ZUS nie musi wypłacać wyjątkowo wysokich emerytur najbogatszym Polakom (jest ich ok. 370 tys., czyli 2 proc. zarabiających. Takich, które wynosiłyby dziesiątki tysięcy złotych. Dostają oni standardowe emerytury wynikające ze składek płaconych poniżej limitu 30-krotności przeciętnego wynagrodzenia w gospodarce narodowej. Brak wypłat wysokich emerytur dla najbogatszych nie prowadzi do rozstrzału między najmniejszymi i najwyższymi kwotami emerytur oraz co najważniejsze nie obciąża obecnych pracujących (pamiętajmy, że emerytury są wypłacane na bieżąco z naszych składek; emerytury obecnie pracujących będą z kolei finansowane przez rodaków w przyszłości).",Lewica stawia PiS warunek ws. zniesienia limitu 30-krotności składek ZUS,
https://wiadomosci.onet.pl/kraj/wanda-nowicka-o-tabliczkach-sejmowych-nie-uwzgledniaja-plci/he2rw5p,"Nowicka: byłam posłanką, w nowym Sejmie jestem posłem","Posłanka Lewicy Wanda Nowicka zwróciła uwagę, że tabliczki sejmowe nie rozróżniają płci parlamentarzystów. Wygrawerowany napis nad jej nazwiskiem brzmi: poseł na Sejm RP. ""W poprzedniej kadencji byłam posłanką"" - przypomina Nowicka w dniu inauguracji IX kadencji Sejmu.","Nowicka wraz z innymi posłankami Lewicy apelowały do szefowej Kancelarii Sejmu o ""uwzględnienie ich płci” w oficjalnych dokumentach sejmowych, na kartach do głosowania oraz na tabliczkach. Ich prośby nie spotkały się ze zrozumieniem. ""Niemiła niespodzianka. Kancelaria Sejmu nie uwzględniła wystąpienia posłanek Lewicy i na tabliczkach w sali sejmowej dała napis 'poseł' zamiast 'posłanka' przy naszych nazwiskach"" - brzmi wpis posłanki Lewicy an Twitterze. Zapowiada sprzeciw wobec nowej praktyki w Sejmie: będziemy walczyć dalej. Zgodnie z wyliczeniami Onetu, najwięcej posłanek ma PiS, jednak najlepszy procentowy wynik uzyskała Lewica. Wyniki porównaliśmy z kończącą się kadencją Sejmu. Zgodnie z danymi według stanu na dzień wyborów w 2015 roku, wśród posłów na Sejm VIII kadencji znalazło się 335 mężczyzn i 125 kobiet. W poszczególnych ugrupowaniach liczba ta wyniosła: Prawo i Sprawiedliwość – 54, Platforma Obywatelska – 50, Kukiz’15 – 6, Nowoczesna – 12, Polskie Stronnictwo Ludowe – 3. Procentowo najwięcej kobiet wśród swoich reprezentantów wprowadziła do Sejmu Nowoczesna – 43 proc., a na drugim miejscu była Platforma Obywatelska – 36 proc. PiS zatrzymało się na 23 proc., a posłanki PSL stanowiły 19 proc. wszystkich parlamentarzystów ludowców. Najmniej (procentowo) kobiet do Sejmu wprowadził Kukiz'15 - sześć posłanek stanowiło 14 proc. całości.",Wanda Nowicka podczas wręczenia zaświadczeń o wyborze na posła,
https://wiadomosci.onet.pl/kraj/wlodzimierz-czarzasty-nalezy-spodziewac-sie-polaczenia-sld-i-wiosny/9sdmmx1,Czarzasty: należy spodziewać się połączenia SLD i Wiosny,"Rada Krajowa SLD daje zielone światło SLD dla konsolidacji na lewicy; należy się spodziewać połączenia, na wspólnie ustalonych warunkach, SLD i partii Wiosna - poinformował w sobotę przewodniczący Sojuszu Włodzimierz Czarzasty. Partia Lewica Razem idzie swoją drogą - dodał.","Na konferencji prasowej po posiedzeniu Rady Krajowej Sojuszu Czarzasty powiedział, że tak jak podjęto wcześniej decyzję o stworzeniu w Sejmie wspólnego klubu lewicy, tak podobna decyzja zapadła co do konsolidacji partii. - Należy się spodziewać połączenia na wspólnie ustalonych warunkach SLD i partii Wiosna. Partia Razem idzie swoją drogą, która jest przez nas absolutnie szanowana, ustalona razem z nami, taką sobie drogę wybrali i będziemy im we wszystkim pomagali - powiedział Czarzasty. Szef Sojuszu dodał, że Rada Krajowa SLD dała zielone Sojuszowi dla konsolidacji na lewicy i ""robi to w sposób jednomyślny"". - SLD ma nadzieję, że poprzez współpracę, poprzez pracę w Sejmie, w Senacie, poprzez konsolidację lewicy, doprowadzimy do tego - i taki jest nasz cel - żeby za cztery lata rządzić bądź współrządzić - oświadczył Czarzasty.  Decyzję ws. kandydata Lewicy na prezydenta podejmiemy w ciągu dwóch tygodni - zapowiedział w sobotę przewodniczący Sojuszu Lewicy Demokratycznej Włodzimierz Czarzasty. Podkreślił, że kandydat Lewicy będzie wspierany przez wszystkie partie - Wiosnę, Razem i SLD. Czarzasty, pytany na konferencji prasowej po posiedzeniu Rady Krajowej Sojuszu o kandydata Lewicy na prezydenta, odpowiedział: ""decyzje w sprawie kandydata bądź kandydatki na prezydenta bądź prezydentkę podejmiemy i drogi dochodzenia do tego, dzisiaj zresztą Rada Krajowa SLD też przyjęła i zaakceptowała taką informację, w przeciągu dwóch tygodni"" - poinformował. - Powiemy państwu jasno, jaką drogą będziemy szli. Nie będzie żadnego motania, nie będzie żadnych informacji spod stołu, nie będzie żadnych nieprzewidzianych historii - dodał. Jak mówił, ""usiądą trzy partie, wymyślą sposób wyłaniania, przedstawią ten sposób wyłaniania opinii publicznej"". Czarzasty podkreślił, że ""dwie rzeczy są pewne"". ""Na pewno Lewica wystawi swojego kandydata bądź kandydatkę i na pewno będzie to osoba, która będzie wspierana przez wszystkie zaprzyjaźnione i idące ze sobą razem partie, czyli Wiosnę, Razem i SLD"" - zapewnił Czarzasty.",Włodzimierz Czarzasty,
https://wiadomosci.onet.pl/tylko-w-onecie/adrian-zandberg-o-problemach-polskiej-sluzby-zdrowia-w-onet-rano/p00rmge,"Adrian Zandberg w ""Onet Rano."": mamy fajną Konstytucję, której zapisów nie realizujemy","Adrian Zandberg był gościem Jarosława Kuźniara w programie ""Onet Rano."". Lider partii Razem mówił m.in. o problemach polskiej służby zdrowia. - Mamy bardzo fajną Konstytucję, w której zapisaliśmy wiele ważnych celów i kłopot polega na tym, że ich nie realizujemy – powiedział Zandberg. - Mamy np. zapis o równym dostępie do ochrony zdrowia. Ten zapis od lat nie jest spełniany przez to, że publiczna ochrona zdrowia jest niedofinansowana – stwierdził. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/tusk-nie-bedzie-kandydatem-na-prezydenta-zandberg-komentuje-w-onet-rano/z7t6jmn,"Adrian Zandberg w ""Onet Rano."": decyzja Tuska pomaga Lewicy","Adrian Zandberg był gościem Jarosława Kuźniara w programie ""Onet Rano."". Lider partii Razem wypowiedział się na temat rezygnacji Donalda Tuska ze startu w wyborach prezydenckich. - Myślę, że decyzja Donalda Tuska pomaga Lewicy – ocenił Zandberg. - W obozie PO jest w tym momencie kłopot. Wiele osób nastawiało się, że Tusk wróci i pozamiata – powiedział. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/marcin-anaszewicz-odchodzi-z-wiosny/w7rnlvs,Wieloletni współpracownik Biedronia odchodzi z Wiosny,Współtwórca Wiosny Marcin Anaszewicz opuszcza ugrupowanie. - Z dniem dzisiejszym wystąpiłem z Wiosny. Decyzja o jednym klubie Lewicy tak naprawdę kończy historię Wiosny i stąd moja decyzja - poinformował polityk.,"- Wysłałem dzisiaj moje oświadczenie do zarządu partii, zgodnie ze statutem, wystąpiłem z dniem dzisiejszym z Wiosny - powiedział Anaszewicz. Jak stwierdził, jego odchodzenie z partii miało kilka etapów. - Pierwszy etap to było odejście z zarządu partii i nie kandydowanie w wyborach do Sejmu. To była moja próba protestu przed pomysłem startu kandydatów Wiosny z list innych partii. Najpierw to był pomysł współpracy z Platformą Obywatelską, a w efekcie z Sojuszem Lewicy Demokratycznej - mówił. Anaszewicz podkreślił, że po wyborach parlamentarnych miał nadzieję, że Wiosna podejmie decyzję o utworzeniu samodzielnego klubu w Sejmie. - To dawałoby szansę na kontynuację strategii Wiosny i budowanie czegoś niezależnego, progresywnego, czegoś, co miałoby odświeżyć polską scenę polityczną i niestety decyzja o jednym klubie tak naprawdę kończy historię Wiosny i stąd moja decyzja - dodał. - Zaangażowałem się w politykę po to, żeby odsuwać stare partie od polityki, a nie utrwalać ich pozycje - podkreślił. - Z przykrością muszę się przyznać, że ta strategia, której ja byłem autorem, skończyła się porażką, bo zamiast Wiosny jest dalej PiS, jest dalej Platforma i dalej będzie SLD - zaznaczył Anaszewicz. Dopytywany, czy wycofuje się z polityki, odpowiedział, że nie podjął jeszcze decyzji. - Mam takie wrażenie, że Polska potrzebuje nadal progresywnej partii politycznej dla wyborców, którzy są zawiedzeni tym, co dzieje się na polskiej scenie politycznej. Sam fakt, że Prawo i Sprawiedliwość rządzi kolejne cztery lata pokazuje, że jest nadal do zrobienia w polskiej polityce - zaznaczył. Anaszewicz odnosząc się na Twitterze do sytuacji Wiosny, która z Lewicą Razem i Sojuszem Lewicy Demokratycznej stworzyła w środę klub parlamentarny napisał: ""Dla mnie Wiosna się skończyła. Droga, którą podąża, nie jest tą, którą z Robertem wyznaczyliśmy. Kiedy w dwójkę zaczęliśmy tworzyć partię, marzyliśmy o partii progresywnej, opartej na ludziach nieobciążonych przeszłością, niezależnej od starych partii. Ja wiem, jakie były cele"". Pogratulował również w czwartek na Twitterze liderom Wiosny: sekretarzowi generalnemu partii Krzysztofowi Gawkowskiemu, który w środę został szefem wspólnego klubu Lewicy, a także wiceprezes partii Gabrieli Morawskiej-Staneckiej, która przez klub zostanie rekomendowana na wicemarszałek Senatu. - Ciężko na to zapracowaliście, ale to jest wyłącznie Wasz osobisty sukces. Strategia Wiosny, cele Wiosny okazały się porażką. Na lewicy zamiast progresu, mamy regres. Życzę Wam powodzenia - podkreślił. Pod koniec października z Wiosną pożegnała się europosłanka Sylwia Spurek. ""To nie jest Wiosna, do której wstępowałam, ale będę pamiętała tę, do której wstąpiłam. Jest tam wiele osób, które cenię i liczę na współpracę z nimi. Dziś zrezygnowałam z członkostwa w Wiośnie. Będę niezależną posłanką S&D w PE. Wartości, program, cele są bez zmian. Dziękuję"" - napisała wówczas w oświadczeniu na Twitterze. W wyborach komitet wyborczy Sojuszu Lewicy Demokratycznej, z którego list startowali kandydaci SLD, Wiosny Roberta Biedronia i Lewicy Razem, otrzymał 12,56 proc. głosów, co przełożyło się na 49 mandatów w Sejmie. 24 z nich przypadło SLD, 19 Wiośnie, a 6 Lewicy Razem. Lewica zdobyła także dwa mandaty w Sejmie - jeden uzyskała wiceprezes Wiosny Gabriela Morawska-Stanecka, a drugi przewodniczący Polskiej Partii Socjalistycznej Wojciech Konieczny.",Marcin Anaszewicz,
https://wiadomosci.onet.pl/kraj/sejm-lewica-wybrala-swoje-wladze-szefem-posel-wiosny/4rhh3kh,Klub Lewicy wybrał swoje władze. Czarzasty kandydatem na wicemarszałka Sejmu,Przewodniczącym klubu parlamentarnego Lewicy został Krzysztof Gawkowski z Wiosny. Na jego zastępczynię wybrano Marcelinę Zawiszę (Razem). Kandydatem na wicemarszałka Sejmu będzie szef SLD Włodzimierz Czarzasty.,"Informację przekazał poseł-elekt Lewicy Maciej Konieczny. Władze klubu zostały wybrane po decyzji partii Razem, która opowiedziała się za dołączeniem szóstki posłów do wspólnego klubu z Sojuszem Lewicy Demokratycznej i Wiosną. Za dołączeniem głosowało 24 członków Rady Krajowej, przeciw było dziewięć, a trzy osoby się wstrzymały. Zgodnie z tą decyzją Adrian Zandberg, Marcelina Zawisza, Paulina Matysiak, Magdalena Biejat, Daria Gosek-Popiołek i Maciej Konieczny będą mogli zasiadać we wspólnym klubie. Komitet wyborczy Sojuszu Lewicy Demokratycznej, z którego list startowali politycy SLD, Wiosny i Lewicy Razem, otrzymał w wyborach 12,56 proc. głosów, co przełożyło się na 49 mandatów. 24 z nich przypadło SLD, 19 - Wiośnie, a sześć - Lewicy Razem. Źródło: Twitter, PAP (mba)",Klub Lewicy w Sejmie,
https://wiadomosci.onet.pl/kraj/przedstawiciele-lewicy-razem-dolacza-do-wspolnego-klubu-lewicy/k39857w,Lewica Razem w jednym klubie z SLD i Wiosną,"Posłowie i posłanki Lewicy Razem będą w jednym klubie parlamentarnym z Wiosną i SLD - ustalił Onet. Na początku grudnia ma zostać podjęta decyzja, czy połączą się w jedną partię. Szanse na to są jednak znikome.","Komitet wyborczy Sojuszu Lewicy Demokratycznej, z którego list startowali politycy SLD, Wiosny i Lewicy Razem, otrzymał w wyborach 12,56 proc. głosów, co przełożyło się na 49 mandatów. 24 z nich przypadło SLD, 19 - Wiośnie, a sześć - Lewicy Razem. Wiosna i SLD bardzo szybko podjęły decyzję o utworzeniu wspólnego klubu i wszystko wskazuje na to, że idą kierunku utworzenia jednej partii. Decyzja o starcie jako komitet wyborczy SLD pozbawiła bowiem Wiosnę i Razem możliwości otrzymania dotacji na działanie partii. Razem wprowadziło do Sejmu szóstkę posłów i długo dyskutowało, czy nie utworzyć osobnego koła. Zwyciężyła jednak pragmatyka i konsekwentne pójście za głosem wyborców, którzy dali lewicy premię za zjednoczenie. Na przełomie listopada i grudnia Razem ma podjąć decyzję, czy kontynuować polityczną działalność osobno jako partia, czy dołączyć do jednoczących się prawdopodobnie Wiosny i SLD. Nasi informatorzy szanse utworzenia jednej lewicowej partii z udziałem Razem oceniają na razie jako znikome.","Razem wprowadziło do Sejmu szóstkę posłów i długo dyskutowało, czy nie utworzyć osobnego koła",
https://wiadomosci.onet.pl/kraj/robert-biedron-kandydatem-lewicy-na-prezydenta/dn1pq9f,Robert Biedroń wystartuje w wyborach prezydenckich?,"Lider partii Wiosna Robert Biedroń zasugerował na Facebooku, że będzie kandydował w przyszłorocznych wyborach prezydenckich. Jeszcze dziś rano Adrian Zandberg zapowiadał, że Lewica wystawi własnego kandydata, jednak decyzja, kto nim zostanie, jeszcze nie zapadła.","""Yes, we can... but, can I? If u know what I mean. Hasłem wyżej w 2008 roku swoją kampanię zainaugurował 44. Prezydent USA Barack Obama"" - napisał na Facebooku Robert Biedroń. Wpis opatrzył hashtagiem ""#2020"". W przyszłym roku w Polsce odbędą się wybory prezydenckie. Jak dotąd wiadomo, że wystartują w nich obecny prezydent Andrzej Duda oraz Władysław Kosiniak-Kamysz jako kandydat PSL. Nie podano, kogo wystawi Koalicja Obywatelska. Jeszcze dziś rano w programie ""Rozmowa Piaseckiego"" w TVN24 Adrian Zandberg, który był typowany jako jeden z możliwych kandydatów Lewicy na urząd głowy państwa, zapewniał, że decyzja, co do tego, kto będzie kandydował, nie zapadła.",Robert Biedroń,
https://wiadomosci.onet.pl/kraj/wybory-prezydenckie-jan-spiewak-o-kandydacie-lewicy/7p7r0gn,"Jan Śpiewak o kandydacie Lewicy na prezydenta: wolałbym, żeby to była kobieta","- Obawiam się, że będzie to któryś z tego triumwiratu (Włodzimierz Czarzasty, Adrian Zandberg, Robert Biedroń - red.), chociaż oczywiście wolałbym, żeby była to kobieta – powiedział w rozmowie z portalem rp.pl Jan Śpiewak, socjolog i działacz ruchów miejskich, zapytany o to, jakiego kandydata na prezydenta powinna wystawić Lewica.","Śpiewak mówił też m.in. o tym, o jaki elektorat będzie walczyć Lewica w wyborach. - Lewica musi podjąć strategiczny wybór, który moim zdaniem już podjęła: albo walczy o wyborców PO, albo o wyborcę ludowego, tego z mniejszych miast, trochę gorzej sytuowanego - powiedział. - Sądzę, że oni chcą iść po wyborców wielkomiejskich, po wyborców którzy zarabiają duże pieniądze – dodał. Aktywista odniósł się również do jednego z procesów, związanych z aferą reprywatyzacyjną w Warszawie. 13 grudnia odbędzie się kolejna rozprawa w sprawie, w której ze Śpiewakiem procesuje się córka Zbigniewa Ćwiąkalskiego. Sąd I instancji skazał Śpiewaka na grzywnę w wysokości 15 tys. zł, a teraz powódka domaga się też kary więzienia w zawieszeniu. - Już zadeklarowałem, że nie zapłacę tej grzywny, to jest moje obywatelskie nieposłuszeństwo, nawet jeśli sąd II instancji mnie skaże, to będę iść do Sądu Najwyższego - zapowiedział w rozmowie z ""Rzeczpospolitą"" Śpiewak.    Źródło: Rzeczpospolita",Jan Śpiewak,
https://wiadomosci.onet.pl/kraj/wywiad-z-magdalena-biejat-poslanka-lewicy/dpxgd0y,"Magdalena Biejat: to Lewica, nie PiS, broni rodziny","- My jako lewica chcemy pokazać, że te same wartości, które są ważne dla nas, w dużej części są też ważne dla prawej strony. […] My również możemy mówić o godności człowieka, o tym, że Polacy zasługują na szacunek. Możemy mówić, że chcemy bronić rodzin i że rodzina jest dla nas ważna - mówi Magdalena Biejat, nowo wybrana posłanka Lewicy w rozmowie z Łukaszem Pawłowskim i Jakubem Bodziony dla ""Kultury Liberalnej"".","ŁP: Dlaczego fajni ludzie głosują na PiS? Magdalena Biejat: A co to znaczy ""fajni”? ŁP: Sympatyczni, uczynni, przyjaźni, rodzinni – bo chyba tacy ludzie też na PiS głosują? Jak rozumiem, to pytanie odnosi się do wizerunku wyborcy PiS-u jako zacietrzewionego fundamentalisty, z którym nie da się rozmawiać. My w Lewicy nigdy tak nie uważaliśmy, więc dla mnie to pytanie jest… ŁP: Głupie? Po prostu nie odpowiada temu, jak moim zdaniem kształtuje się scena polityczna. Jeśli chodzi o wyborców PiS-u, to – tak też wskazują badania – postępują racjonalnie i trudno jest mieć do nich pretensje. Po latach liberalnej gospodarki, kiedy inwestowaliśmy w drogi, kiedy Polska en masse się bogaciła, ale duża część Polaków patrzyła, jak to innym żyje się lepiej, podczas gdy sami wcale nie odczuwali poprawy swojej sytuacji. Wyborcy zaczęli głosować na tych, którzy mówią, że można coś zrobić inaczej. I częściowo pokazali, że to ""inaczej” można wprowadzić w życie. Chociaż oczywiście mi się ten sposób przeprowadzania ""reform” nie podoba, bo PiS nie proponuje rozwiązań systemowych, mogących w długim terminie poprawiać jakość życia Polaków. Jakub Bodziony: Piotr Kieżun pisze na naszych łamach, że PiS daje ludziom poczucie bezpieczeństwa. Ale nie tylko socjalnego, a raczej ontologicznego – dostarcza ram poznawczych, które porządkują świat, mówią, co jest dobre, a co nie, co normalne, a co nie – i to w prosty sposób. Wydaje mi się, że chodzi nie tylko ""bezpieczeństwo ontologiczne"", ale sprawianie wrażenia, że bierze się odpowiedzialność za to, co się dzieje. Dawna polityka ""ciepłej wody w kranie"" Platformy Obywatelskiej to nie jest narracja, która specjalnie porywa. Stwarzała też wrażenie podtrzymywania status quo – jest spoko i jakoś to będzie. ŁP: Ale z drugiej strony Polacy nie lubią, jak politycy bardzo się spierają, próbują nam zbyt dużo narzucać, czy jak trzeba wychodzić na ulicę. Paweł Śpiewak mówił, że za rządów PO–PSL Polacy poszli na grilla. Wszyscy lubią grilla. Przez długi czas ten przekaz działał: rozwijamy się, organizujemy Euro 2012, powoli zmierzamy do Europy – jest nie tylko spoko, ale też jest spokój. Nie dla wszystkich i to jest ten problem. Na przykład sytuacja w edukacji pogarsza się od dawna. To nie zaczęło się w czasie rządów PiS-u. ŁP: Ale teraz jest fatalnie, a wielu ludzi i tak głosuje na PiS. Teraz, po jednej kadencji, mogą jeszcze mówić, że nie da się wszystkiego załatwić w cztery lata. Po ośmiu latach będzie im znacznie trudniej. Ale wcześniej było tak, że ludzie patrzyli na rozwijającą się Polskę, która śmiga pendolino do Europy, a sami nie mogli dojechać do najbliższego dużego miasta, żeby pójść do kina, bo nie było publicznego transportu, którego zresztą nadal nie ma. To budzi głęboką frustrację, kiedy słucha się o Polsce, która jest zieloną wyspą, rozwija się, buduje autostrady, a jednocześnie nie ma się pieniędzy, żeby tymi autostradami jeździć. Ta frustracja narasta powoli, aż w końcu się wylewa. ŁP: Platforma przez wiele lat budziła jednak niekłamany entuzjazm. W roku 2007 dostała ponad 41 proc. głosów. To nie był tylko wynik niechęci do Kaczyńskiego, ale realne poparcie. Ludzie nie kręcili nosem, że ktoś buduje im autostrady. Cieszyli się, uważali, że infrastruktura jest ważna. Nie mówię, że ludzie kręcą nosem na autostrady. Mówię, że są ludzie, którzy z tych autostrad nie korzystają, bo mają gorsze zarobki, pracują na pełen etat, a jednocześnie nie stać ich na to, żeby dociągnąć do pierwszego. To realne problemy i nie załatwi się ich wybudowaniem nowej drogi. Kiedy kolejne badania pokazują rosnące rozwarstwienie społeczne, musimy się zastanowić, jak priorytetyzować wydatki publiczne. Dlaczego autostrady mają być ważniejsze niż szkoły, transport publiczny czy ochrona zdrowia? To jest też kwestia spójności społecznej, która jest w interesie nas wszystkich. ŁP: W badaniach wyborców czasami prosi się ankietowanych, żeby narysowali, jak wyglądałaby dana partia, gdyby była człowiekiem – jest stara czy młoda, elegancka czy nie itd. Odwróćmy to – gdyby pani miała narysować swojego wyborcę, to jak by wyglądał? Naszym naturalnym wyborcą jest póki co – i pokazują to także ostatnie wybory – wyborca z klasy średniej. ŁP: Czyli nie ten, którego nie stać na autostradę? Nie, ten wyborca na razie głosuje na PiS, dlatego że lewica jak do tej pory miała niewielkie przebicie w dyskursie publicznym. To, mam nadzieję, radykalnie się zmieni dzięki temu, że mamy prawie 50 posłów w Sejmie. Sami w dużej mierze jesteśmy przedstawicielami klasy średniej, więc naturalnie mamy też taki elektorat. Ale to jest elektorat, któremu również zależy na dobrych usługach publicznych, na tym, żebyśmy nie musieli prywatyzować ochrony zdrowia czy edukacji. To także elektorat, który rozumie znaczenie zasypywania głębokich podziałów społecznych. JB: Ale co lewica może konstruktywnego zaproponować? Jarosław Kaczyński mówi, że alternatywa jest prosta – albo nauczanie Kościoła katolickiego, albo nihilizm. Nie wszyscy wyborcy PiS-u to głęboko wierzący, praktykujący katolicy, którzy uwielbiają hierarchów Kościoła katolickiego. JB: Nie twierdzę, że są głęboko wierzącymi katolikami. Ale po stronie Kaczyńskiego mają uporządkowaną wizję świata z określonym systemem wartości. A co jest po stronie lewicy? ŁP: W prawicowych mediach lewica jest przedstawiana jako siła chaosu. „Idzie mocny atak na Polskę”, pisze tygodnik „Sieci”. „Do Rzeczy” ostrzega, że lewica zaraz zakaże jeść mięsa. TVP z kolei przed wyborami mówi o „inwazji” LGBT, a homoseksualizm utożsamia z pedofilią. To się zaczyna zmieniać. Chodzimy do mediów, które tak mówią, z własnym przekazem. O czym mówi PiS? O godności człowieka, o rodzinie, o patriotyzmie, o solidarności. O tych wszystkich rzeczach mówimy też my. Weźmy przykład projektu ustawy de facto zakazującej edukacji seksualnej. Oni tworzą przekaz, że występują w obronie dzieci. Ja odpowiadam, że występując przeciwko temu projektowi, bronię swoich dzieci. My również możemy mówić o godności człowieka, o tym, że Polacy zasługują na szacunek. Możemy mówić, że chcemy bronić rodzin i że rodzina jest dla nas ważna. ŁP: Ale co to za rodzina?! Dwóch facetów, dwie kobiety albo jakaś inna dziwna kombinacja dzieci z różnych związków. Takie są fakty, takie rodziny istnieją. ŁP: Ale wy to chcecie uznać, powiedzieć, że taka rodzina jest równie dobra, jak ta tak zwana ""tradycyjna”. Byłam w tym tygodniu w TV Republika i pani redaktor próbowała ""przyszpilić” mnie pytaniem, czy jestem za adopcją dzieci przez pary homoseksualne. ŁP: A jest pani? Jestem. I powiedziałam, że po pierwsze już żyją dzieci w rodzinach homoseksualnych i naszym zadaniem jest zadbać o ich bezpieczeństwo. Po drugie, jest wiele dzieci, które oczekują na adopcję i dobrze by było, gdyby więcej rodzin mogło się o adopcję starać. Przecież, kiedy decydujemy, czy jakaś rodzina może przyjąć dziecko, to oceniamy, czy jest w stanie dziecko utrzymać, czy jest w stanie zapewnić mu odpowiednie warunki rozwoju. Dlaczego dwie osoby tej samej płci nie mogą tworzyć rodziny i wzajemnie się wspierać? Nikt do tej pory tak nie mówił. ŁP: Organizacje gejowskie mówią tak od dawna… Ale nie w politycznym mainstreamie. Koalicja Obywatelska kluczy w tej sprawie albo mówi, że jest przeciw. ŁP: Bo obiektywnie poparcie dla adopcji dzieci przez pary homoseksualne jest niewielkie. A dlaczego? Dlatego że nikt nie mówi o wartościach. Dla mnie wartością jest ochrona dzieci, stabilizacja, rodzina, a faktem jest to, że w rodzinach homoseksualnych już wychowują się dzieci. ŁP: Te wartości mogą być dla wielu Polaków atrakcyjne. Ale z drugiej strony, w programie Lewicy znajdują się te wszystkie rewolucyjne zmiany. I pojawia się obawa, że już niedługo nie będzie można jeść mięsa, jeździć samochodem i polować. Wzbudzanie takich lęków świadczy o głębokiej nieodpowiedzialności ekipy rządzącej. ŁP: Nie, oni pozwalają wreszcie ludziom być tacy, jacy chcą być i jacy byli do tej pory. A wy znów chcecie ich zmieniać! Ja nie chcę ich zmieniać. Próbujecie mi wmówić, że przychodzę z lewicową agendą i będę wszystkich nakłaniać do tego, żeby kochali gejów, przerzucali się na weganizm i zakładali sobie panele słoneczne. JB: Taki obraz lewicy kreuje prawica. Bo taki obraz im pasuje. ŁP: Przecież macie wszystkie te rzeczy w programie. W programie nie mamy tego, że wszyscy mamy kochać się nawzajem, ale to, że mamy się nawzajem szanować. W programie nie mamy zakazu jedzenia mięsa, ale mówimy, że trzeba się zastanowić nad sposobem hodowli i produkcji mięsa. ŁP: Retoryka… Nie, to nie jest retoryka! Mamy realny problem z kryzysem klimatycznym i musimy coś z tym zrobić. To nie jest kwestia żadnej ideologii czy mojej miłości do zwierząt – to kwestia racjonalnego wyboru. Nie chodzi o to, żeby Polaków zmieniać i naginać do tego, jak moim zdaniem powinna wyglądać rzeczywistość, ale o to, jak stworzyć kraj, w którym wszyscy się zmieścimy. My jako lewica chcemy pokazać, że te same wartości, które są ważne dla nas, w dużej części są też ważne dla prawej strony. A to, że PiS w tej chwili szczuje na mniejszości seksualne, feministki, ateistów – to wszystko jest po prostu głęboko nieodpowiedzialne. ŁP: Mówi pani o wzajemnym szacunku, ale potem kończy się waginą na krzyżu albo Matką Boską z tęczową aureolą. A ja mam odpowiedzieć, że nie będę rozmawiać z wyborcami PiS-u, bo jak idzie Marsz Równości w Białymstoku, to jacyś wariaci latają z kamieniami? Nie podoba mi się też, co od wielu lat dzieje się na Marszach Niepodległości. Ale to nie jest dla mnie powód, żeby w czambuł potępiać wszystkich, którzy nie podzielają moich wartości. ŁP: Jak pogodzić Marsz Niepodległości z Marszem Równości? Z Marszem Niepodległości jest ten problem, że są tam promowane organizacje neofaszystowskie, co zahacza o kryminał. Ale rozumiem, że chodzi o ludzi, którzy idą w tym marszu dlatego, że uważają się za konserwatystów. Uważam, że powinno być miejsce i dla nich i dla uczestników Marszu Równości. Od lat nam się wmawia, że to jakieś zderzenie cywilizacji, że albo-albo. Tak nie jest i dobrze pokazują to przykłady z Europy Zachodniej. Jaki rząd w Wielkiej Brytanii zalegalizował małżeństwa homoseksualne? JB: Konserwatywny. Ale polska prawica nie chce iść tą drogą, bo uważa, że na Zachodzie konserwatyzm dał się podporządkować lewicy. Mówiłam o tym przez całą kampanię i będę to powtarzać: uczestnicy Marszy Równości idą z maksymalnie konserwatywnym postulatem – chcą mieć rodzinę. JB: A więc Polacy gremialnie poprą ten konserwatywny postulat? Pracuję jako socjolożka i bardzo dużo jeżdżę po Polsce. Rozmawiam z ludźmi i wiem, że na co dzień są dużo bardziej otwarci, niż to, co próbują nam wmówić politycy partii rządzącej. JB: Dziennikarz Robert Mazurek powiedział nam kiedyś, że według wewnętrznych badań PiS-u, elektorat tej partii jest znacznie bardziej progresywny, niż to przedstawiają politycy. Tak jest. Wydaje mi się, że polskie partie w większości nie nadążają za zmianami społecznymi. Zarówno w Koalicji Obywatelskiej, jak i w PiS-ie politycy są znacznie bardziej konserwatywni niż ogół społeczeństwa. Oni napędzają spór ideologiczny, bo łatwiej jest budować swój wizerunek publiczny w atmosferze ostrej konfrontacji. ŁP: Z jednej strony, możemy zgodzić się, że ludzie stają się bardziej progresywni, bo na co dzień widzą, że sąsiad od dawna żyje z „kolegą” czy że ksiądz ma kogoś na boku. Dotyczy to także ludzi prawicy, w tym Jarosława Kaczyńskiego, którego rodzina jest w gruncie rzeczy bardzo progresywna – Marta Kaczyńska ma trójkę dzieci z różnymi mężczyznami i po raz trzeci wyszła za mąż. Ale mimo to Kaczyński mówi, że ideałem jest stały związek kobiety i mężczyzny plus dzieci. I to jest jedyna obowiązująca norma, niezależnie od tego, że różni ludzie od tego ideału odchodzą. Wy natomiast powiedzielibyście, że pani Kaczyńska ma prawo żyć, jak chce – i to jest w porządku. Takie postawienie sprawy rozsadza porządek społeczny, ponieważ nie ma już żadnego ideału. JB: Krótko mówiąc, jak odpowiada pani na zarzut Kaczyńskiego, że to, co proponujecie, to nihilizm? Odpowiadam, że to nieprawda! Nihilizm oznacza brak wartości, a my konsekwentnie o nich mówimy. Problem nie polega na tym, że one się odnoszą do trochę innych modeli rodziny, ale na tym, że od dawna nikt poza prawicą nie mówił o tych wartościach w nieco innym kontekście. Czas to zmienić. JB: Jak? Dla nas wartością nie jest konkretny model rodziny, ale rodzina jako całość. PiS stale wprowadza poczucie zagrożenia – najpierw imigranci, potem osoby LGBT+, feministki, ekolodzy. Kreują problemy, a potem udają, że je rozwiązują. To jest ich sposób uprawiania polityki. ŁP: Czy wierzy pani, że taki przekaz o tolerancji dla różnych modeli rodziny ma szansę przezwyciężyć to, co ludzie słyszą przez cały rok z ambony, na przykład w wykonaniu arcybiskupa Marka Jędraszewskiego? Z powodu takich postaci jak arcybiskup Jędraszewski coraz mniej ludzi chodzi do kościoła i słucha tego, co jest wygłaszane z ambony. Jak spojrzy się na badania liczby dominicantes przeprowadzone przez sam Kościół, to widać, że te statystyki lecą na łeb na szyję – obecnie jest jedynie około 30 procent społeczeństwa. A dzieci rodzących się poza małżeństwami jest już około 25 procent! Kościół swoim działaniem pokazuje, że nie rozumie otaczającej go rzeczywistości i nie potrafi reagować na zmiany społeczne. Zamyka się we własnych przekonaniach i odpycha od siebie ludzi. ŁP: I to właśnie może być przemyślana strategia. W świecie, w którym wszystko się chwieje i rozpływa, Kościół i konserwatyści reprezentują to, co niezmienne. To nie jest prawda. Kościół jest instytucją, która ustami swoich hierarchów szczuje na siebie ludzi. Mówiliście panowie o tym, że ludzie chcą mieć spokój, a przecież polski Kościół go nie zapewnia. Gdy hierarcha, zamiast mówić o miłości bliźniego, o współpracy, o wartościach chrześcijańskich, opowiada o „tęczowej zarazie” i zaczyna wchodzić w polityczne narracje, to ludzie się od niego odwracają. I nie pomaga Kościołowi to, w jaki sposób radzi sobie ze skandalami pedofilskimi. To od dawna nie jest instytucja, która zapewnia poczucie stabilizacji i bezpieczeństwa. JB: Fakt, że PiS nie miało skutecznej przeciwwagi w dyskusji o wartościach, jest winą PO? To, w jaki sposób Platforma przez ostatnie lata funkcjonowała na scenie politycznej, spowodowało jej zepsucie. JB: Czy kłopoty Platformy to radość na lewicy? Mnie to nie cieszy. W moim interesie jako obywatelki jest to, żeby główna siła opozycyjna w tym kraju potrafiła brać odpowiedzialność za to, co robi i jak funkcjonuje. JB: Pytanie, kto będzie tą główną siłą opozycyjną. [uśmiech] To już inna kwestia. Do tej pory była nią Platforma Obywatelska, którą ceniłabym bardziej, gdyby była w stanie określić swoje wartości. Bo uwodzenie na raz wyborców lewicy i prawicy im nie wychodzi. Świetnie pokazuje to sytuacja z zeszłego tygodnia, kiedy głosowano nad uchwałą Sejmu o „potępieniu ataków na katolików”. I 130 posłów Platformy po prostu wyjęło karty do głosowania. A Małgorzata Kidawa-Błońska zagłosowała ""za"". Potem stwierdziła, że przez pomyłkę. W to nie wnikam. Ale 130 polityków, którzy zostali wybrani do Sejmu, by reprezentować wartości swoich wyborców, uważa, że najlepszym sposobem funkcjonowania w parlamencie jest uchylanie się od odpowiedzialności. JB: Czyli Lewica może zastąpić Platformę Obywatelską? W tej chwili przepływy wyborców są między nami, a Koalicją Obywatelską. Ale naszym celem w tej kadencji jest to, żeby podobne przepływy zaistniały między PiS-em a Lewicą. Jest to możliwe, żeby za cztery lata Lewica stworzyła alternatywę dla PiS-u i Koalicji Obywatelskiej. My oferujemy bezpieczeństwo socjalne i wartości, bez konieczności rezygnowania z praworządności i dobrych instytucji państwa. Zależy mi na tym, żeby w Sejmie byli ludzie, którzy są odpowiedzialni za to, co robią i serio traktują swoje zobowiązania. Może to brzmi banalnie, ale bardzo poważnie traktuję wyzwania, przed którymi stoimy – kryzys demokracji i kryzys klimatyczny. ŁP: Jakie są największe zagrożenia dla Lewicy? Największym wyzwaniem będzie budowa swojej pozycji w Sejmie w sposób konstruktywny. W obecnym parlamencie opozycja zachowuje się jak chomik w kołowrotku – stała się bardzo reaktywna przez tryb uchwalania prawa, który wprowadziła partia rządząca. Teraz może się to zmienić dzięki Senatowi, w którym PiS nie ma większości. JB: Nie obawia się pani rozpadu? ŁP: Partii Razem pisano już epitafia i to nie bez powodu. Mówiono o zbyt radykalnych postulatach i próbach zachowania czystości ideowej za wszelką cenę, nawet kolejnych porażek. Wyciągnęliśmy wnioski. Trzeba było się pogodzić z SLD i Wiosną, co wywoływało bardzo ostre dyskusje. Ale nasi wyborcy chcieli zjednoczenia i dzięki temu udało się zbudować coś bardzo wartościowego. ŁP: Na jednej z debat powyborczych socjolog, dr hab. Przemysław Sadura opowiadał o tym, jak badał lewicowe elektoraty. Zieloni łączyli trzy postulaty: progresja podatkowa, ekologia i kwestie światopoglądowe – co trafiało do około 0,3 procent społeczeństwa. Kiedy odjęło się ekologię albo obyczajowość, to poparcie rosło. JB: Ostatni taki przykład mieliśmy w Wiośnie, która zrezygnowała z progresji podatkowej. A SLD, które było najpotężniejszą lewicą w III RP, z progresją podatkową i ekologią nie miało wiele wspólnego, a do tego za ich rządów podpisano konkordat. Teraz żyjemy w czasach Młodzieżowego Strajku Klimatycznego. Kiedy pyta się ludzi, jakie są największe wyzwania, przed którymi stoimy, to większość podaje właśnie zmiany klimatu i usługi publiczne. Nie możemy rezygnować z naszych postulatów i wartości, ale musimy mówić o nich zrozumiałym językiem. W Razem mamy tego pełną świadomość. Teraz jest klimat dla lewicy.",Magdalena Biejat,
https://wiadomosci.onet.pl/kraj/nowa-kandydatka-na-marszalka-senatu-morawska-stanecka-podejme-sie/91cy5e1,Nowa kandydatka na marszałka Senatu? Morawska-Stanecka: podejmę się,"- Jeżeli będzie taka wola Senatu, to się tej funkcji podejmę - stwierdziła senatorka Lewicy Gabriela Morawska-Stanecka, pytana o kandydata opozycji do objęcia funkcji marszałka izby. W rozmowie z ""Rzeczpospolitą"" przekazała, że każde z ugrupowań ma swoich kandydatów.","- Jako demokratyczna opozycja prowadzimy rozmowy na temat kształtu prezydium Senatu - powiedziała. - To jest bardzo istotna kwestia, bo od tego, jaki będzie kształt prezydium, kto będzie marszałkiem Senatu, będzie zależał później cały porządek prac Senatu w całej kadencji - oceniła. Dodała, że rozmowy odbyły się kilka razy i pojawiły się propozycje kandydatów do prezydium. W ocenie Morawskiej-Staneckiej, marszałkiem izby powinien zostać ktoś, kto będzie umieć przekonać do siebie większość senatorów i nie będzie wzbudzał kontrowersji. - Kto będzie potrafił pociągnąć tę większość, dlatego że rola marszałka Senatu jednak jest bardzo ważna, szczególnie w takiej sytuacji, kiedy mamy (stosunek głosów - red.) 51 do 49 - wyjaśniła w rozmowie z ""Rz"". Polska Agencja Prasowa informowała, że wybór Morawskiej-Staneckiej na stanowisko wicemarszałka jest warunkiem poparcia przez Lewicę kandydata Koalicji Obywatelskiej na marszałka izby. Szef SLD Włodzimierz Czarzasty mówił w Radiu ZET, że jego ugrupowanie ma mandat do zgłoszenia konkretnej osoby i ""wybronienia jej pozycji"". Pytany, czy kandydatką będzie Morawska-Stanecka, odpowiedział, że taka informacja zostanie podana po jej ustaleniu. Źródło: ""Rzeczpospolita"", PAP",Gabriela Morawska-Stanecka,
https://wiadomosci.onet.pl/kraj/rzeczpospolita-spor-o-usadzenie-poslow-na-sali-obrad-w-sejmie/sf93wnv,Spór o usadzenie posłów na sali obrad w Sejmie,"Partie polityczne nie mogą się dogadać w kwestii podziału miejsc w ławach przy Wiejskiej. Dotychczasowe podziały na stronę lewą i prawą okazały się niewystarczające - podaje ""Rzeczpospolita"".","Pierwsza runda negocjacji ws. podziału miejsc na sali plenarnej sprawiła, że wszyscy posłowie zakończyli rozmowy niezadowoleni. Kancelaria Sejmu chciała usadzić kolejno, zaczynając od prawej: PiS, PSL, PO i Lewicę. Konfederacji urzędnicy zaproponowali miejsca w tylnych rzędach, co stało się przyczyną konfliktu. Jak przypomina ""Rz"", od czasu rewolucji francuskiej zwyczajowo lewica siedzi po lewej stronie, a prawica - po prawej. W polskim Sejmie ta zasada obowiązywała do 2015 r., ale wtedy do Sejmu nie dostało się SLD. Zaproponowano więc, by od prawej siedziały kolejno kluby od największego do najmniejszego. ""Dlatego we wtorek Kancelaria Sejmu zaproponowała przedstawicielom klubów i kół wariant, w którym znów po lewej stronie siedzi lewica. A co z Konfederacją? Urzędnicy zaproponowali jej rzeczywiście miejsca z prawej strony od PiS i obok ław rządowych, tyle że... w tylnych rzędach"" - podaje ""Rz"". Nie zaakceptowano też wariantu usadzenia pojedynczych posłów Konfederacji w kolejnych rzędach. Równocześnie podczas negocjacji podkreślano, że Konfederacja nie jest klubem, tylko kołem, więc ma mniejsze prawa. Problemem jest także podział pomieszczeń w Sejmie. Np. nikt nie chce zajmować pokoju 143, który uchodzi za pechowy: od co najmniej 1997 r. każdy klub, który go zajmował, przegrywał wybory do Sejmu. Były to: Unia Wolności, Unia Pracy, Samoobrona, SDPL i Ruch Palikota. Źródło: ""Rzeczpospolita""",,
https://wiadomosci.onet.pl/kraj/sondaz-kantar-wzrost-notowan-konfederacji-koalicji-i-lewicy/9dts9c5,"Sondaż Kantar: wzrost notowań Konfederacji, Koalicji i Lewicy","Na Prawo i Sprawiedliwość chciałoby zagłosować 39 proc. Polaków. Rządząca partia jako jedyna traci poparcie, wyraźnie zyskuje Konfederacja, Koalicja Obywatelska oraz Lewica - wynika z badania Kantar przeprowadzonego w dniach 11-16 października.","W porównaniu do sondażu z września poparcie dla PiS zmniejszyło się o 1 pkt proc. Na KO swój głos chciałoby oddać 27 proc. badanych. To o 3 pkt proc. więcej niż miesiąc wcześniej. Taki sam wzrost odnotowała Lewica, która zamyka podium z wynikiem 14 proc. poparcia. W Sejmie znalazłoby się również Polskie Stronnictwo Ludowe - Koalicja Polska oraz Konfederacja, obydwa ugrupowania z wynikiem 7 proc. Jednak w porównaniu z wrześniowym sondażem PSL+Kukiz'15 zyskało tylko 1 pkt proc., natomiast koalicja z udziałem partii KORWiN i Ruchu Narodowego aż 5 pkt proc. Znacznie zmalała liczba osób niezdecydowanych. W październiku jedynie 6 proc. ankietowanych, którzy zadeklarowali udział w wyborach nie potrafiło powiedzieć, na kogo oddaliby głos. To o 11 pkt proc. mniej niż we wrześniu. Chęć udziału w wyborach do Sejmu zadeklarowało łącznie 65 proc. ankietowanych, z czego 33 proc. z nich wyraziło zdecydowanie w tej kwestii. Łącznie 27 proc. badanych zadeklarowało, że nie weźmie udziału w głosowaniu, z czego 12 proc. wyraziło tego pewność. PiS największym poparciem cieszy się wśród osób powyżej 65 roku życia - 51 proc. KO popiera 40 proc. osób w przedziale wiekowym 35-44 lata. Lewica cieszy się największym poparciem wśród osób w wieku 18-24 lata - 28 proc., zaś PSL wśród wyborców w przedziale wiekowym 24-34 lata - 13 proc. Spośród osób w przedziale wiekowym 24-34 lata najwięcej wyborców ma również Konfederacja - 14 proc. Sondaż został przeprowadzony przez Kantar w dniach 11-16 października na reprezentatywnej grupie 986 mieszkańców Polski w wieku 18 i więcej lat. Preferencje partyjne badano w grupie 650 osób deklarujących udział w wyborach.  ""Wyniki badania preferencji partyjnych zrealizowanego (11-16 X) w okolicy wyborczej niedzieli oddają układ sceny politycznej zgodny z rezultatami głosowania z 13 października 2019 r."" - napisano w komentarzu dołączonym do sondażu ośrodka Kantar. ""W porównaniu z wynikami badania wrześniowego, możemy w tym miesiącu odnotować wzrost poparcia Konfederacji, a także Koalicji Obywatelskiej i Lewicy. W kolejnych badaniach zobaczymy, czy Konfederacja będzie umacniać swoją pozycję. Zdobyty w wyborach do Sejmu rezultat tego ugrupowania był sporym zaskoczeniem dla wielu komentatorów. Konfederacja ma największe poparcie wśród dwudziesto- i trzydziestolatków. Czy będzie to wierny elektorat – zobaczymy"" - czytamy. ""W komentarzach powyborczych doceniano także efekty osiągnięte przez PSL/Kukiz’15. Wynik tego »duetu« jest również zbudowany w znaczącym stopniu przez młodych wyborców"" - zauważa Kantar. ""Chociaż jeszcze kilka miesięcy do wyborów prezydenckich, to warto już teraz zastanowić się, który kandydat zdobędzie głosy młodych"" - pisze pracownia w komentarzu.",Sala posiedzeń Sejmu,
https://wiadomosci.onet.pl/kraj/zandberg-o-przyszlosci-lewicy-w-sejmie/dt90xwc,Zandberg: trwają rozmowy o możliwych wariantach współpracy Lewicy w Sejmie,"Na początku listopada będzie znana formuła reprezentacji Lewicy Razem w Sejmie - powiedział lider partii Adrian Zandberg. Podkreślił, że w tej sprawie muszą się wypowiedzieć Rada Krajowa, która została zwołana na weekend, a także Zarząd Krajowy, który ma się zebrać w przyszłym tygodniu.","Komitet Wyborczy Sojuszu Lewicy Demokratycznej, który utworzyli SLD, Wiosna i Lewica Razem, zdobył w wyborach do Sejmu 12,56 proc., co przełożyło się na 49 mandatów, w tym 6 dla przedstawicieli Lewicy Razem. W weekend w Warszawie zbierze się na dwudniowym posiedzeniu Rada Krajowa partii, która - jak przekazał Zandberg - podsumuje wybory parlamentarne. Z kolei na początku tygodnia, najpewniej w poniedziałek, zbierze się w tej sprawie także Zarząd Krajowy Lewicy Razem. - Będziemy rozmawiali o formule w jakiej Razem będzie funkcjonowało w przyszłym Sejmie. Trwają rozmowy o możliwych wariantach współpracy. Myślę, że decyzji należy się spodziewać w pierwszych dniach listopada - powiedział Zandberg. Wśród innych tematów, którymi zajmą się Rada Krajowa i Zarząd Krajowy Lewicy Razem są także pierwsze projekty ustaw, które parlamentarzyści tego ugrupowania będą składać w Sejmie. Zarządy Wiosny i SLD zdecydowały już, że chcą tworzyć wspólny klub partii lewicowych, które dostały się do parlamentu.",Adrian Zandberg odbierający zaświadczenie o wyborze na posła,
https://wiadomosci.onet.pl/kraj/sondaz-ipsos-dobry-wynik-lewicy/k58etgr,Sondaż IPSOS po wyborach: Lewica zyskuje poparcie,"Dwa tygodnie po wyborach zbadano, jak wygląda poparcie dla partii politycznych. Wygrywa PiS z wynikiem 41 proc. Zadowolona może być też Lewica, która poprawiła swój wynik o 2,56 pkt proc. - wynika z badań IPSOS dla Oko.press,","Drugie miejsce zajęła KO, na którą swój głos chce oddać 23 proc. pytanych. Podium zamyka Lewica z poparciem na poziomie 15 proc. Na PSL-Kukiz'15 chce zagłosować 9 proc. respondentów, na Konfederację - 7 proc. PiS traci 1,57 pkt proc. i schodzi poniżej „granicy władzy”, którą OKO.press wyliczyło na 43 proc. Najwięcej traci Koalicja Obywatelska – 3,09 pkt proc. Najwięcej zyskuje Lewica + 2,56 pkt, PSL z Kukiz 15 – poprawia wynik o + 1,07 pkt, a Konfederacja o + 0,88 pkt proc.",Robert Biedroń,
https://wiadomosci.onet.pl/kraj/przemyslaw-wipler-konfederacja-bylaby-dla-pis-trudnym-koalicjantem/elv1c9s,Przemysław Wipler: Konfederacja byłaby dla PiS trudnym koalicjantem,"- Gdyby Prawu i Sprawiedliwości brakowało głosów do większości, (Konfederacja - red.) byłaby potencjalnym, ale pewnie dosyć trudnym koalicjantem - powiedział Przemysław Wipler w rozmowie z ""Rzeczpospolitą"". Jego zdaniem, jeśli PiS w walce o głosy zwolenników Konfederacji skręci w prawo, to ""odsłoni się w centrum"" i ""będzie punktowany z lewej strony"".","Zdaniem Wiplera, w poprzedniej kadencji PiS obawiał się utraty głosów na rzecz formacji Pawła Kukiza. Teraz, mówił Wipler, partia Jarosława Kaczyńskiego może tracić poparcie na rzecz większej liczby ugrupowań. Zdaniem byłego posła, socjalny elektorat PiS może wybrać lewicę, wyborcy z wsi i małych miejscowości mogą opowiedzieć się za Koalicją Polską PSL i Kukiz'15, a osoby o prawicowych, wolnościowych poglądach i przedsiębiorcy mogą poprzeć Konfederację. - To jeden z trzech frontów podstawowych, którymi musi zarządzić Prawo i Sprawiedliwość. To będzie bardzo poważne pole starcia - ocenił były poseł w rozmowie z ""Rzeczpospolitą"".",Przemysław Wipler,
https://wiadomosci.onet.pl/kraj/krzysztof-smiszek-niech-prezydent-opowie-swoj-zart-barackowi-obamie-i-przy-nim-sie/5m8g6cm,Krzysztof Śmiszek: niech prezydent opowie swój żart Barackowi Obamie i przy nim się śmieje,"– Pierwszym, który wbije nóż w plecy Jarosławowi Kaczyńskiemu, będzie Zbigniew Ziobro. Uważam, że Kaczyński wychował sobie żmiję na własnej piersi. Za bardzo wzmocnił Ziobrę. Historia, która powtarza się w każdej epoce, począwszy od starożytności, mam tu na myśli ojcobójstwo, jest bardzo możliwa w ciągu najbliższych czterech lat – mówi w wywiadzie dla Onetu Krzysztof Śmiszek, wybrany na nowego posła Lewicy.","*** Tomasz Pajączek, dziennikarz Onetu: Jak wygląda powyborcza rzeczywistość na lewicy? Krzysztof Śmiszek, poseł elekt, Wiosna: Wygląda bardzo dobrze. Mamy dowód na to, że Polacy dają premię tym, którzy się łączą, potrafią współpracować i potrafią schować do kieszeni swoje zaszłości, pretensje, ale i część ambicji, bo każdy z liderów ma przecież duże, a w porozumieniu trzech partii trzeba te ambicje temperować. Wiośnie powinno być łatwiej, bo wasz lider nie startował. Są takie momenty historyczne, kiedy każdy rozumie, że jeśli się czegoś nie zrobi, to później można tylko pisać książki o tym, jak to nie wyszło. Myślę, że nasi partnerzy zrozumieli tę chwilę i teraz jako Lewica jesteśmy na fali wzrostowej. To połączenie pokazało, że jeśli się mądrze zaplanuje strategię, to Polacy to doceniają. A po wyborach Lewica nadal jest razem czy każdy patrzy już w swoją stronę? Ciągle jesteśmy odrębnymi partiami. Mieliśmy sojusz na wybory. Trudno powiedzieć, co wydarzy się za kilka tygodni. Natomiast w Wiośnie podjęliśmy już decyzję, że chcemy być w klubie ze wszystkimi lewicowymi partiami. Jesteśmy także otwarci na rozpoczęcie dyskusji na temat szerszego porozumienia, bardziej stałego, w formie jednego ugrupowania albo federacji partyjnej. Wysyłamy bardzo jasny sygnał do Lewicy Razem i SLD. Wiemy, że po stronie naszych przyjaciół z SLD jest podobne myślenie. Już teraz powinniśmy myśleć, jak wygrać wybory za cztery lata. Nie wiemy, co planują koledzy z Razem. Na pewno jednak będziemy z nimi współpracować programowo. *** *** Pierwsze posiedzenie nowego Sejmu odbędzie się 12 listopada, w najpóźniejszym możliwym terminie. Jak pan myśli, co planuje PiS? PiS korzysta z możliwości jak najdłuższego rządzenia. Można przecież było zwołać posiedzenie nowego Sejmu w tym tygodniu albo przyszłym, ale przecież lepiej porządzić w starym składzie miesiąc dłużej i dalej realizować swoją politykę. Nie jest to eleganckie, ale dopuszczalne prawem. Druga rzecz jest taka, że do 12 listopada może się jeszcze wiele zdarzyć. Być może to posiedzenie, które było przerwane i kontynuowane 15 i 16 października, nie było ostatnim. Mówi się, że PiS jest gotowy na zwołanie kolejnego posiedzenia Sejmu i Senatu np. w kwestii NIK-u. Osobiście nie wierzę, że PiS-owi zależy na odwoływaniu i powoływaniu nowego prezesa NIK-u. Uważam, że robią dobrą minę do złej gry. Niby bardzo się martwią, że Marian Banaś sprawuje dalej funkcję, a tak naprawdę chodzi o to, żeby na niej pozostał, bo jak sądzę, już mają na niego haki i przez sześć lat może on ich kryć i realizować ich interesy. A już z pewnością nie będzie przeszkadzał pisowskiej władzy. Myśli pan, że chodzi tylko o sprawę z prezesem NIK? PiS jest nieprzewidywalny, pokazał już, że nie dba o żadne procedury, więc bez żadnego trybu, ""bo im się należy"" może zwołać jeszcze kolejne posiedzenie, np. ws. nowelizacji budżetu, bo jak widzimy budżet się nie spina. 13. i 14. emerytura nie jest wpisana do budżetu, więc nie wiadomo, co będą robili. Czy Jarosław Gowin albo Zbigniew Ziobro mogą się postawić Jarosławowi Kaczyńskiemu? Bez nich PiS ma tylko 199 mandatów. Myślę, że bardziej nieprzewidywalnym partnerem jest Zbigniew Ziobro, który w swojej ekipie ma młode wilki, które skoczą za nim w ogień. Już raz rebelię Ziobro zrobił. Ma w tym doświadczenie, więc dlaczego nie miałby zrobić tego po raz kolejny? Nie wierzę jednak w to, że Zjednoczona Prawica rozsypie się już na samym początku nowej kadencji, aczkolwiek mam takie poczucie, że to pyrrusowe zwycięstwo, które odnieśli – przegrana w Senacie i tylko 5-mandatowa zaliczka w Sejmie – pokazuje, że jest to krucha większość. Zawsze, kiedy sondaże spadają, zaczynają się ruchy odśrodkowe. Jeśli więc PiS-owi będzie spadało poparcie, a Lewicy będzie rosło, to się zaczną. Pierwszym, który wbije nóż w plecy Jarosławowi Kaczyńskiemu, będzie Zbigniew Ziobro. Uważam, że Kaczyński wychował sobie żmiję na własnej piersi. Za bardzo wzmocnił Ziobrę. Oddał mu Ministerstwo Sprawiedliwości, przez co Ziobro ma właściwie nieograniczony dostęp do wszystkich postępowań sądowych i prokuratorskich. Historia, która powtarza się w każdej epoce, począwszy od starożytności, mam tu na myśli ojcobójstwo, jest bardzo możliwa w ciągu najbliższych czterech lat. A scenariusz, który zakłada, że Jarosław Gowin dogaduje się z opozycją i zostaje premierem, jest w ogóle możliwy, czy to political-fiction? Nie wiem, z kim na tej opozycji Jarosław Gowin miałby się porozumiewać, bo na pewno nie z nami. Jak moglibyśmy z nim rozmawiać? Przecież Gowin to konserwatysta, który przez ostatnie cztery lata, wprawdzie się nie cieszył, ale firmował wszystkie procesy dotyczące łamania konstytucji, naruszania praworządności. Milczał, kiedy były łamane prawa człowieka, kiedy szczuto na mniejszości, więc nie wiem, o czym Lewica miałaby z nim rozmawiać. Być może Platforma będzie rozmawiać z Gowinem, wszak to ich człowiek. Czasami jest tak, że ten, który jest najcichszy, wygrywa na końcu. *** *** Jak pan myśli, jak się zakończy sprawa z Marianem Banasiem? Mam swoją teorię. Sprawa zakończy się tak, że Banaś będzie prezesem NIK-u przez najbliższe sześć lat. To stanowisko w kontekście swojej niezależności jest mocno chronione przez konstytucję i bardzo dobrze. Tylko niestety zdarzył się wypadek przy pracy i na tak ważne stanowisko powołano niewłaściwą osobę. Jestem daleki od entuzjastycznej oceny Lecha Kaczyńskiego, ale jednak był on dobrym prezesem NIK-u, wzmacniał kolegialność tej izby i ta instytucja pod jego sterami działała bardzo dobrze. Prezesa NIK-u jest bardzo trudno odwołać. PiS może dziś tylko prosić pana Banasia, żeby ustąpił. Ale on tego nie zrobi. Po pierwsze, nie ma gdzie pójść, a po drugie uważam, że ma ciche przyzwolenie Jarosława Kaczyńskiego, by został. Moim zdaniem Kaczyński powiedział Banasiowi tak: słuchaj, będziemy cię obserwować przez trzy tygodnie, wszystko ucichnie, a w komitywie pozostaniemy przez sześć lat. Kwiatkowski, poprzednik Banasia, pozostawił ciekawy plan kontrolny na najbliższe lata, a to dosyć wrażliwe kwestie dla PiS-u. Po co ma przychodzić ktoś inny, kto będzie kontynuował te plany? Banaś potrzebny jest po to, by co roku dawać pieczątkę, że w państwie PiS jest wszystko okej. A może jednak PiS znajdzie sposób, żeby odwołać Banasia, np. zwykłą ustawą? Jak można zwykłą ustawą odwołać prezesa NIK-u, skoro chroni go konstytucja? W państwie PiS można jednak rozporządzeniem zmieniać konstytucję. Grzebanie przy tym temacie, to będzie pożywka dla mediów, żeby przez kolejne tygodnie pisać o Banasiu. Moim zdaniem nic z tego nie wyjdzie. Marian Banaś sam nie ustąpi? Gdybym był Banasiem, to bym nie ustąpił. On ma teraz sześć lat spokoju, a za cztery lata może się skończyć PiS. Nie sądzę, żeby teraz podał się do dymisji. Zresztą wydając harde oświadczenie, dał jasno do zrozumienia, że nie zamierza tego robić. Jaka jest szansa, że nikt nie pęknie i opozycja utrzyma przewagę w Senacie? Mogę mówić jedynie za senatorów Lewicy. Oni nie byli kuszeni, bo PiS wie, że nie ma po co do nich nawet podchodzić. Wierzę w zapewnienia Kosiniaka-Kamysza, że PSL-owcy się nie złamią. Nie wyobrażam sobie, by niezależni senatorowie mogliby dać się przekonać PiS-owi. Uważam, że po tym, co się stało z radnym Wojciechem Kałużą, który stał się symbolem korupcji politycznej, to nie sądzę, by którykolwiek z senatorów opozycji dał się przekupić. Protest wyborczy PiS ws. ponownego przeliczenia głosów w sześciu okręgach w wyborach do Senatu to sygnał, że rozmowy z senatorami opozycji nie przebiegają po ich myśli? Oczywiście, powiedziała to już dobitnie nasza wiosenno-lewicowa senatorka Gabriela Morawska-Stanecka. Nikt prawdopodobnie nie dał się złamać i mamy wnioski o ponowne przeliczenie głosów. To bardzo niebezpieczne. Bo w normalnych czasach wniosek taki musi być uzasadniony konkretnym powodem. Dziś wiemy, że protesty te będzie rozpatrywała nowa izba w Sądzie Najwyższym, która składa się z sędziów powołanych już za ""dobrej zmiany"". Dziś jak na dłoni widać, po co PiS tak szybko zamachnął się na sądy. Dziś mogę powiedzieć tym wszystkim znajomym, ale także publicystom i symetrystom, którzy wyśmiewali opozycję broniącą niezawisłości sędziów: połączcie fakty! Macie pewność, że te kuriozalne wnioski zostaną odrzucone? *** *** Co jest złego w edukacji seksualnej? W edukacji seksualnej nie ma nic złego. Widzę jednak, że ta kwestia jest wykorzystywana przez politycznych bigotów. Kaczyński stał się zakładnikiem pewnych radykalnych grup. Bije pianę, bo musi ją bić. Tańczy tak, jak grupy radykałów mu grają. Teraz tym bardziej Kaczyński będzie bić pianę, ponieważ wyrosła mu wprawdzie niewielka, ale krzykliwa konkurencja w Sejmie – 11 konfederatów po prawej stronie. Dotąd było tak, że na prawo od PiS-u nie było już niczego. Dla Konfederacji to PiS jest największym wrogiem, bo tylko im są w stanie zabrać głosy. PiS ma problem z Konfederacją. Nie wie, jak ich ugryźć, bo oni mówią to, co politycy PiS sami chcieliby powiedzieć, mając na ustach katolicko-narodowe poglądy. Sam projekt liczy natomiast jedynie cztery paragrafy. Ale jak go czytam, to załamuję ręce. Dlaczego? Na kilku poziomach ten projekt jest bardzo niebezpieczny. Na poziomie legislacyjnym to zwykły bubel, ponieważ posługuje się zwrotami, które można interpretować w sposób bardzo niejednoznaczny. W projekcie wnioskodawcy posługują się terminem ""małoletni"". Małoletnia to osoba poniżej 18. roku życia. Zgodnie z kodeksem karnym możliwość rozpoczęcia legalnego współżycia seksualnego zaczyna się po ukończeniu 15 lat. Co zatem z osobami pomiędzy 15. a 18. rokiem życia? Jeśli będziemy uczyć 17-latkę, jak odpowiednio posługiwać się środkami antykoncepcyjnymi, to znaczy, że promujemy niewłaściwe zachowania i możemy za to trafić do więzienia? Przecież to jest chore. Widziałem już parę takich ustaw: w Mołdawii, na Litwie i w Rosji. One miały podobno dobre intencje. Mówiły, że za cel stawiają sobie ochronę małoletnich przed pornografią. Wiemy jednak, że radykalne grupy wprowadzały je po to, żeby zastraszać nauczycieli i środowisko LGBT. Jak się idzie za rękę z osobą tej samej płci w Moskwie czy w Sankt Petersburgu, to można iść do więzienia. Myślę, że jeśli ta ustawa wejdzie w życie, to będziemy mieć do czynienia z masowymi doniesieniami na policję i prokuraturę radykalnych grup przeciwko edukatorom seksualnym i nauczycielom. Zawsze znajdzie się ktoś, komu nie spodoba się, że nauczyciel mówi, że istnieje takie coś jak prezerwatywa. Edukacja seksualna została zrównana z propagowaniem pedofilii? To jest tym bardziej obrzydliwe. To, co Kaczyński ręka w rękę robi z takimi organizacjami jak Ordo Iuris, to jest ohydna manipulacja polegająca na łączeniu edukacji seksualnej z pedofilią. Stawiam pytanie jako prawnik. Po co uchwalać taką ustawę, skoro pedofilia już jest ścigana, a przestępstwem jest także pochwalanie jakiegoś przestępstwa? Jeśli wyszedłbym na ulicę i zacząłbym zachęcać innych do obrabowania sklepu, to popełniłbym przestępstwo. Po co zatem do kodeksu karnego wkładać kolejne przepisy, które powodują mętlik prawny? Chodzi o wzmożenie paniki moralnej. *** *** Słyszał pan AGH-owski żart prezydenta Andrzeja Dudy? Słyszałem. Było to strasznie słabe. Andrzej Duda nie jest najlepszym opowiadaczem dowcipów i sam śmieje się z nich najgłośniej. Żart opowiedziany przez prezydenta trąci trochę ksenofobią i wyższością nad innymi. W XXI wieku to niedopuszczalne. Niech prezydent opowie swój żart Barackowi Obamie i przy nim niech się śmieje. Myślę, że miałby nieco większy problem i szybko wstrzymałby się z takimi żartami. Kogo Lewica pośle do boju w wyborach prezydenckich? Lewica na pewno wyśle kogoś do boju. Mamy z kogo wybierać. A to będzie ten, który nie startował w tych wyborach? Tego jeszcze nie wiemy. A kiedy się dowiemy, czy waszym kandydatem będzie Robert Biedroń, czy ktoś inny? W listopadzie trzeba będzie podjąć tę decyzję, żeby mieć pół roku na przygotowanie kandydata na wybory. W kontekście wyborów prezydenckich dziwią mnie nawoływania Grzegorza Schetyny, by cała opozycja wystawiła wspólnego kandydata już w pierwszej turze. Jak na osobę, która przegrywa kolejne już wybory, to ja bym się zastanowił nad graniem lidera opozycji. Schetyna nie odnajduje się w roli osoby, która przegrywa. Nie potrafi z nikim rozmawiać i myśli, że narzucanie narracji opozycji będzie się ciągle spełniało. Otóż nie. To już jest historia. Dzisiaj oprócz KO o Senacie będą współdecydować PSL, Lewica i senatorowie niezależni, a jeśli chodzi o prezydenta, to nie po to Lewica poszła sama do wyborów parlamentarnych, i zrobiła całkiem przyzwoity wynik, żeby nie wystawić swojego kandydata i poprzeć kogoś, kogo proponuje Grzegorz Schetyna. W drugiej turze na pewno będziemy rozmawiać, bo jesteśmy demokratami i nie poprzemy kandydata PiS-u. Jestem przekonany, że jeśli wystawimy dobrze przemyślanego kandydata, to jesteśmy w stanie zawalczyć z Dudą tak, jak Duda zawalczył z Bronisławem Komorowskim. Co dla PiS oznaczałaby ewentualna porażka w wyborach prezydenckich? Po przegranym Senacie, porażka w wyborach prezydenckich byłaby hamulcem dla PiS-u. Kaczyński nie byłby w stanie odrzucić weta prezydenta, bo nie ma odpowiedniej liczby posłów. Od tej porażki zacząłby się proces rozbijania wewnętrznego. To będzie koniec PiS-u. Niezależnie, czy tak się stanie, ja i tak uważam, że najdalej za cztery lata PiS upadnie.",Krzysztof Śmiszek,
https://wiadomosci.onet.pl/kraj/wybory-parlamentarne-2019-rzecznik-sn-ocenia-protesty-wyborcze/2bc3yef,Rzecznik Sądu Najwyższego ocenia protesty wyborcze PiS i opozycji,"Rzecznik Sądu Najwyższego Michał Laskowski stwierdził na antenie TOK FM, że protesty wyborcze PiS są ""mało konkretne"". W jego ocenie konkretne uchybienia wskazała Koalicja Obywatelska. Chodzi o uwagi dotyczące logo przy nazwiskach kandydatów.","W proteście wyborczym trzeba przestawić jakiś zarzut poparty okolicznościami, z których wynika, że doszło do błędu - podkreślił dziś w TOK FM rzecznik Sądu Najwyższego, sędzia Michał Laskowski. W jego ocenie protesty złożone przez PiS są - na pierwszy rzut oka - mało konkretne. Sędzia Laskowski podkreślił w TOK FM, że w protestach wyborczych musi istnieć jakiś ""punkt zaczepienia"". - Trzeba przedstawić jakiś zarzut, poparty jakimiś okolicznościami - wskazać je - z których wynika, że doszło do jakiegoś błędu - powiedział. Sędzia zastrzegł, że podstawą do złożenia protestu nie powinna być ani ciekawość, ani chęć bycia pewnym. Rzecznik SN zaznaczył, że nie wie, jakie będą decyzje składów sędziowskich, rozpoznających te protesty, ale dotychczas wymagano konkretów, żeby przyjąć protest do rozpoznania. Sędzia został zapytany, czy podstawą do sprawdzenia jest przypadek z Koszalina, gdzie o zdobyciu mandatu senatora przez Stanisława Gawłowskiego zadecydowała niewielka różnica głosów. Protest w tej sprawie złożyło PiS. - Nie chcę uprzedzać decyzji sądu, ale wydaje mi się, że nie - odpowiedział. - Protesty PiS dla mnie, tak na pierwszy rzut oka, są mało konkretne. To jest takie stwierdzenie: ""No, było sporo głosów nieważnych"". Chociaż to ""sporo"" to jest też przesada, bo to była taka średnia Polska - zaznaczył rzecznik SN. Zdaniem sędziego Laskowskiego konkretne uchybienie wskazano w proteście Koalicji Obywatelskiej dotyczącym Pabianic. Tam logo KO wdrukowano w ramkę po prawej stronie kandydata, a odpowiednia kratka była po lewej stronie. Z kolei instrukcja nakazywała wpisać znak ""X"" w kratce przy nazwisku. Według sędziego dla części osób mogło nie być jasne, która kratka jest właściwa. Inny konkretny zarzut, w ocenie Laskowskiego, to umieszczenie logo KW SLD przy nazwisku KW Polska Lewica w okręgu nr 2. Ten protest również złożyła KO. W Sądzie Najwyższym zarejestrowano już 62 protesty przeciwko ważności wyborów. Termin na ich składanie upłynął wczoraj o godz. 16, pocztą można było wnosić je do północy. Rozpatrywanie protestów wyborczych należy do kompetencji nowo utworzonej Izby Kontroli Nadzwyczajnej i Spraw Publicznych SN. Zgodnie z procedurą SN zwraca się do PKW o wyjaśnienia i materiały w sprawie protestów. Następnie PKW przygotowuje i przyjmuje stanowisko w sprawie zgłoszonych protestów. SN rozpatruje protesty w składzie trzech sędziów w postępowaniu nieprocesowym i wydaje opinię w formie postanowienia w sprawie protestu. Może jednak skierować rozpoznanie protestu na rozprawę. Po rozpoznaniu protestu wydaje opinię w sprawie zasadności zarzutów i ewentualnie, czy miały wpływ na wynik wyborów. Po rozpoznaniu wszystkich protestów - na podstawie sprawozdania z wyborów przedstawionego przez PKW oraz opinii w sprawie protestów - SN rozstrzyga o ważności wyborów. Rozstrzygnięcie ma formę uchwały podjętej w składzie całej Izby Kontroli Nadzwyczajnej i Spraw Publicznych, nie później niż w 90 dniu po dniu wyborów. Dopiero w tej uchwale można ewentualnie zawrzeć rozstrzygnięcie w sprawie nieważności wyborów w określonym zakresie. Według Kodeksu wyborczego ""SN, podejmując uchwałę o nieważności wyborów (...), stwierdza wygaśnięcie mandatów w zakresie unieważnienia oraz postanawia o przeprowadzeniu wyborów ponownych lub o podjęciu niektórych czynności wyborczych, wskazując czynność, od której należy ponowić postępowanie wyborcze"".",Sędzia Michał Laskowski,
https://wiadomosci.onet.pl/kraj/protest-ws-wyborow-do-senatu-tychy-pis-chce-ponownego-liczenia-glosow/p6zmn0y,PiS chce przeliczenia głosów do Senatu w Tychach,"PiS nie odpuszcza walki o Senat i domaga się ponownego przeliczenia głosów w kilku okręgach wyborczych m.in. w Tychach na Śląsku. Kandydatka Lewicy wygrała tam różnicą zaledwie 2349 głosów. PiS ma wątpliwości, bo różnica między kandydatami była mniejsza, niż liczba nieważnych głosów. Wniosek w tej sprawie wpłynął już do Sądu Najwyższego.","Prawo i Sprawiedliwość ma obecnie 48 senatorów. Wsparcia może szukać w Olsztynie, gdzie mandat zdobyła niezależna, ale popierana przez PiS Lidia Staroń. To jednak wciąż za mało. Partia Jarosława Kaczyńskiego potrzebuje dwóch senatorów, aby odzyskać większość w Senacie. Wczoraj PiS złożyło sześć wniosków o unieważnienie wyborów do Senatu, gdzie kandydaci Zjednoczonej Prawicy przegrali niewielką różnicą głosów. Jednym z takich miejsc jest okręg 75 na Śląsku, obejmujący Tychy, Mysłowice oraz powiat bieruńsko-lędziński. Wygrała tam Gabriela Morawska-Stanecka (startowała j komitetu Lewicy). Jako wspólna kandydatka opozycji pokonała rywala z Prawa i Sprawiedliwości, ubiegającego się o kolejną kadencję Czesława Ryszkę. Morawska-Stanecka otrzymała 64 172 głosy (50,93 proc.), a jej konkurent 61 823 głosy (49,07 proc.). Różnica wyniosła 2349 głosów.  Powodem wniesienia protestu wyborczego do Sądu Najwyższego – jak wyjaśniają przedstawiciele PiS – jest fakt, że różnica między kandydatami była mniejsza niż liczba nieważnych głosów w tym okręgu wyborczym. Było ich 3749, w tym 1302 z powodu postawienia znaku X przy obydwu kandydatach, a 2447 osób wrzuciło do urny czystą kartę. W sumie oddano 129 tysięcy głosów. – Składamy protesty, bo w tych okręgach dużo było głosów nieważnych, a różnice między wynikami kandydatów niewielkie – tłumaczyła wczoraj w rozmowie z Onetem rzeczniczka PiS Anita Czerwińska. Jak wyglądał rozkład głosów? Kandydatka Lewicy zdobyła mandat, dzięki wygranej w większych miasta: w Mysłowicach (52,54 proc. oddanych głosów) i Tychach (55,51 proc.). W tym ostatnim mieście oddano też najwięcej głosów nieważnych - blisko 2 tys. Kandydatka Lewicy przegrała natomiast znacznie w powiecie bieruńsko-lędzińskim, gdzie uzbierała zaledwie 39 proc. głosów poparcia. Najniższe miała w gminie Bojszowy, gdzie jej rywal zdobył dwa z trzech oddanych głosów. To potwierdza, że PiS przegrywa w większych ośrodkach i wygrywa w Polsce powiatowej. Cztery lata temu rozkład głosów między większymi i mniejszymi miejscowościami w tym okręgu wyglądał prawie identycznie. Ostatecznie mandat zdobył jednak kandydat PiS - Czesław Ryszka. W 2015 roku różnica między kandydatami była jeszcze mniejsza niż podczas tegorocznych wyborów. Ryszka wygrał wyścig o włos. Zdobył 54 718 głosów (50,48 proc.) i pokonał Marka Spyrę z PO – różnica wyniosła 1042 głosy. Nieważnych głosów stwierdzono aż 6818. Dotychczasowy senator PiS z Tychów, który przed tygodniem mówił, że ""werdykt wyborców przyjmuje ze spokojem"", teraz postanowił nie odpuszczać. – Różnica głosów pomiędzy mną a kandydatką SLD jest niewielka, a dużo było głosów nieważnych, bo ponad 5 tys. (w rzeczywistości jest ich 3749 – red.). Jest to sprawa, którą należy się zająć. Mamy grupę ludzi, którzy to analizują – powiedział w rozmowie z ""Dziennikiem Zachodnim"" Czesław Ryszka. Inaczej sprawę widzi senator-elekt Gabriela Morawska-Stanecka. Uważa, że próba unieważnienia wyników wyborów w jej okręgu to skandal. – To próba podważenia demokratycznych wyborów i werdyktu mieszkańców. PiS robi to, ponieważ nie ma większości w Senacie. Pociesza mnie tylko to, że to dowód na to, że PiS-owi nie udało się przeciągnąć na swoją stronę żadnego z senatorów opozycji – komentowała tuż po ogłoszeniu stanowiska PiS w tej sprawie. – Takie postępowanie PiS-u budzi masę wątpliwości. To jest grzebanie przy wyborach i zmiana reguł gry w trakcie gry. Cała ta ""zabawa"" jest bardzo podejrzana. Jednoznaczne skojarzenia budzi też kontekst składania tych wniosków. To ""dopychanie"" kolanem, żeby tylko uzyskać większość w Senacie. Wnioski PiS są nietrafione. Nie odnoszą się do nieprawidłowości w procesie wyborczym, tylko do kompetencji komisji wyborczych. To podważenie prestiżu i wiarygodności kolejnej instytucji – ocenia w rozmowie z Onetem Tomasz Słupik, politolog z Uniwersytetu Śląskiego. Zdaniem specjalisty fakt, że sprawą protestów wyborczych zajmie się Izba Kontroli Nadzwyczajnej i Spraw Publicznych Sądu Najwyższego, którą utworzyło PiS po wyborach, a jej sędziów nominowała kontrolowana przez PiS Krajowa Rada Sądownictwa, przysporzy kolejnych dyskusji proceduralnych i ideologicznych. – Tego typu działanie nie tylko w Polsce wywoła falę niezadowolenia. Jesteśmy na najlepszej drodze, żeby być kolejną Turcją czy Rosją. To będzie kolejny kryzys wizerunkowy, spór na arenie międzynarodowej, który może zakończyć się konsekwencjami, włączenie z zablokowaniem środków unijnych dla Polski. PiS sobie nie zdaje sprawy, że z tej zabawy zapałkami może wybuchnąć niezły pożar – ocenia. Przypomnijmy, że Sąd Najwyższy rozpatruje wniesione protesty w składzie trzech sędziów nowo utworzonej Izby Kontroli Nadzwyczajnej i Spraw Publicznych SN i wydaje opinię w formie postanowienia. Rozstrzygnięcie ma formę uchwały podjętej w składzie całej Izby, nie później niż w 90 dniu po dniu wyborów.",Gabriela Morawska-Stanecka Fot Paweł Pawlik,
https://wiadomosci.onet.pl/kraj/sondaz-czy-lewica-powinna-utworzyc-jeden-klub-parlamentarny/hwfedzg,Sondaż: czy Lewica powinna utworzyć jeden klub parlamentarny?,"Polacy są niejednoznaczni w ocenie, czy Lewica powinna utworzyć jeden klub w Sejmie - wynika z sondażu SW Research dla ""Rzeczpospolitej"".","W wyborach parlamentarnych Lewica zdobyła 12,56 proc. głosów i 49 mandatów w Sejmie. Z list Sojuszu Lewicy Demokratycznej kandydowali też przedstawiciele Wiosny oraz Razem. Media informowały, że ugrupowanie Adriana Zandberga ma założyć po wyborach osobne koło. Dziś ma zapaść decyzja w tej sprawie. - Warianty są dwa. Będzie klub i koło partii Razem lub będzie jeden klub - zapowiadał szef SLD Włodzimierz Czarzasty. Uczestników sondażu SW Research dla ""Rzeczpospolitej"" zapytano: ""Czy partie tworzące Lewicę powinny utworzyć własne kluby/koła w Sejmie?"". Grupa 37,1 proc. ankietowanych na tak postawione pytanie odpowiedziało: ""tak"". Innego zdania jest 24,6 proc. respondentów. Aż 38,3 proc. ankietowanych nie ma zdania w tej sprawie. Źródło: ""Rzeczpospolita""","R. Biedroń, A. Zandberg i W. Czarzasty",
https://wiadomosci.onet.pl/kraj/sondaz-poparcia-dla-partii-tydzien-po-wyborach-ko-i-pis-traca/9cxyh66,Sondaż poparcia dla partii tydzień po wyborach. KO i PiS tracą,"Polityczny pejzaż tydzień po wyborach raczej się nie zmienia, choć punkty tracą dwie największe partie. Wysokie oceny prezydenta i premiera - pisze dzisiejsza ""Rzeczpospolita"", publikując sondaż IBRiS.","Gdyby wybory odbyły się 18-19 października, PiS wygrałoby je z wynikiem 41,3 proc. - czytamy w ""Rzeczpospolitej"". ""To mniej niż uzyskało w wyborach kilka dni wcześniej"" - przypomina dziennik. ""Zgodnie z sondażem przeprowadzonym przez IBRIS na zlecenie »Rzeczpospolitej« spadek nastrojów wyborców dotyczy zresztą wszystkich partii, które notują gorsze wyniki niż w realnym głosowaniu"" - zaznacza dziennik. ""Najmniejsza różnica dotyczy Lewicy, ale np. KO traci w sondażu ponad 6 punktów, a Koalicja Polska (PSL i Kukiz'15) - niespełna 2"" - dodaje ""Rzeczpospolita"". Gazeta ocenia, że ""być może ta zniżka nastrojów wynika ze zmęczenia kampanią i opadnięciem emocji, które jej towarzyszyły"". ""Niższa jest bowiem także deklarowana frekwencja - 53,8 proc. - od tej, którą realnie wyborcy nabili 13 października - 61,4 proc."" - pisze dziennik. Z sondażu IBRIS dla ""Rzeczpospolitej"" wynika również, że ""oceny pracy Mateusza Morawieckiego i Andrzeja Dudy utrzymują się na wysokim poziomie"". ""Szefa rządu pozytywnie (zdecydowanie dobrze lub raczej dobrze) ocenia 52 proc. badanych, a prezydenta 58,2 proc."" - podaje dziennik.",Sondaż po wyborach. Na kogo dziś zagłosowaliby Polacy?,
https://wiadomosci.onet.pl/kraj/wybory-parlamentarne-2019-rozmowa-z-jolanta-banach-z-sld/1l0p3gz,Metoda D'Hondta nie bierze jeńców. Najlepiej wie o tym Jolanta Banach z SLD,"To chyba jedna z najbardziej pechowych ofiar metody D'Hondta - znana pomorska lewicowa działaczka Jolanta Banach nie dostała się do Sejmu i to mimo że zdobyła o kilkanaście tysięcy głosów więcej niż jeden z polityków PO, który ten mandat uzyskał. Z działaczką Lepszego Gdańska rozmawiamy też o projekcie ustawy ws. powołania komisji wyjaśniającej pedofilskie przestępstwa w Kościele. Jest też wątek Grzegorza Schetyny i ewentualnej kłótni o pieniądze wewnątrz SLD.","Piotr Olejarczyk, Onet. Czuje się pani najbardziej pechową kandydatką do Sejmu w tych wyborach? Zdobyła pani ponad 22 tysiące głosów i nie dostała się pani do parlamentu. Jerzy Borowczak z Koalicji Obywatelskiej dostał ponad 5 tys. głosów i mandat uzyskał. Jolanta Banach, ""dwójka"" na gdańskiej liście Lewicy do Sejmu: Tak. Bo przy tej liczbie głosów brak mandatu to jest pechowy wynik, nie da się tego ukryć. Cieszy natomiast duże poparcie i jest to dla mnie źródłem radości i satysfakcji. Ale nie ma tego, co jest ważne w działalności społecznej, to znaczy instrumentu sprawczego. A jest nim niewątpliwie mandat. Dla aktywistów społecznych mandat ten jest potrzebny w jednym celu. Dla wzmocnienia skuteczności. Nie dostała się pani do Sejmu, bo taką obecnie mamy ordynację wyborczą. SLD mocno kiedyś optowało za metodą D'Hondta. Taka decyzja pokutuje do dziś i za jej sprawą ważna lewicowa działaczka nie dostaje się do Sejmu. Kiedy SLD cieszyło się 40-procentowym poparciem, rzeczywiście optowało za metodą D'Hondta. Ale trzeba pamiętać, że działo się to w rzeczywistości, gdzie scena polityczna była dosyć rozdrobniona. Duże formacje polityczne, takie jak Unia Wolności czy Akcja Wyborcza Solidarność szybko się rozpadały. I na ten czas ta metoda przeliczania głosów miała swoje uzasadnienie, bo stabilizowała scenę polityczną. Chociaż oczywiście była korzystna dla SLD. Natomiast w dzisiejszej rzeczywistości należy zadać sobie pytanie, czy obecna scena polityczna jest narażona na dużą niestabilność formacji politycznych? Czy też może dzisiaj się stabilizuje? Czytaj więcej: Jak powstaje podział mandatów w Sejmie? Co to jest metoda d'Hondta? I jak pani odpowiada na te pytania? Trzeba byłoby o to zapytać ekspertów, politologów i przyjrzeć się tendencjom wyborczym od wielu lat. Jeżeli scena polityczna się stabilizuje, to może rzeczywiście warto pomyśleć o korekcie tej ordynacji. By była bardziej reprezentatywna. Jest pani jedną z ważniejszych twarzy projektu ustawy ws. powołania Komisji Prawdy i Zadośćuczynienia, która ma się zajmować wyjaśnieniem pedofilskich przestępstw Kościoła. Nie dostała się jednak pani do Sejmu, czy procedowanie tej ustawy jest zagrożone? Ten projekt może być zagrożony z powodu większości parlamentarnej, którą ma Prawo i Sprawiedliwość. W żadnym wypadku nie zależy on jednak od mojego mandatu. Po pierwsze, jest reprezentacja lewicy w Sejmie. Ta reprezentacja lewicy ma inicjatywę poselską, więc może wnieść projekt ustawy. W trakcie kampanii politycy i polityczki Platformy Obywatelskiej zapowiadali, że ten projekt ustawy poprą, np. pani poseł Małgorzata Chmiel. Poprą np. poprzez włączenie się w zbieranie podpisów pod obywatelskim projektem tej ustawy. Możliwość wniesienia ustawy o powołaniu Komisji Prawdy i Zadośćuczynienia ma więc dwa scenariusze. Jakie? Poprzez inicjatywę obywatelską i inicjatywę poselską. Po wyborach są możliwe obie te opcje. Mogą wnieść ten projekt politycy Lewicy wspólnie z posłami Koalicji Obywatelskiej. Ale powodzenie tego projektu, w każdym przypadku zależy od większości parlamentarnej, czyli od zachowania posłów Prawa i Sprawiedliwości. Można spekulować, że PiS nie poprze tego projektu? Można, oczywiście. Z dużą dozą prawdopodobieństwa można spekulować, że projekt ten nie będzie miał powodzenia. W minionej kadencji PiS uchwaliło swoją ustawę o powołaniu podobnej komisji, która jednak niczego nie wyjaśnia, niczego nie załatwia i nie dotyka istoty problemu, czyli ukrywania przez Kościół katolicki nadużyć seksualnych, popełnianych wobec nieletnich. Jeśli taką ustawę przyjęto, to nie po to, by się zmierzyć z problemem. Tylko po co? Tylko po to, by ten problem ukryć. Można się więc spodziewać, że projekt przygotowany przez niezależnych ekspertów będzie projektem wątpliwym dla PiS. Ale ja chcę powiedzieć, że jakikolwiek namysł nad problemem ukrywania pedofilii w Polsce był możliwy dzięki naszej inicjatywie. I to jest nieodwracalny trend, nieodwracalna droga. A nie sądzi pani, że ten Sejm będzie bardziej konserwatywny od tego poprzedniego? Mówimy o dwóch różnych rzeczach. Pan mówi o trendzie sejmowym, ja mówię o trendzie społecznym. Nastrój społeczny wyraził się w tym, że opozycja (z wyjątkiem Konfederacji) ma większe poparcie niż PiS. Oczywiście w samym Sejmie mamy do czynienia ze zjawiskiem pewnej polaryzacji. Dostała się bardzo wyraźna w swoich poglądach lewica, ale z drugiej strony mamy Konfederację i PSL, który ustami swoimi przywódcy mówi, że nie będzie żadnej rewolucji obyczajowej. Zgodzi się pani, że ten Sejm jest lepszy od poprzedniego? Chodzi mi o to, że w tym Sejmie właściwie wszystkie środowiska są reprezentowane. Zdecydowanie tak. Ten Sejm nie będzie już tak spolaryzowany jak poprzedni. Chociaż przypominam, że tamten Sejm też był różnoraki. Była Nowoczesna, PSL. Ale z drugiej strony nie było przedstawicieli partii Razem czy Konfederacji, czyli dwóch skrajnie różnych środowisk politycznych. Ja się z panem zgadzam. Wyrazistość podziałów jest trochę większa niż w poprzednim parlamencie. Natomiast liczebność ugrupowań prezentujących różne spektrum poglądów liberalnych i centrowych jest taka sama. Dla mnie najważniejsze jest to, że jest w Sejmie lewica. Chociaż chciałam przypomnieć, że także w tamtej kadencji były znakomite posłanki, np. Joanna Scheuring-Wielgus, które w kwestiach praw człowieka czy poglądów na zdrowie reprodukcyjne nie różniły się niczym od lewicy. Lewica przetrwa w tym Sejmie jako jedno ugrupowanie czy się rozpadnie? Lewica musi przetrwać. Ja w ogóle nie biorę pod uwagę scenariusza, w którym te trzy ugrupowania nie tworzą jednolitej formacji. Nie wyobrażam sobie tego. Ale widziała pani te doniesienia medialne, że SLD nie chce dzielić się z pozostałymi lewicowymi ugrupowaniami pieniędzmi z subwencji? Tak, widziałam wszystkie te doniesienia. Uważam, że one nie polegają na prawdzie. Skąd taka pewność? Też rozmawiam ze swoimi koleżankami i kolegami z Warszawy, z różnych lewicowych ugrupowań. I nie ma tam takiego imperatywu zaznaczania swojej odrębności i tożsamości. W przestrzeni publicznej będzie się pojawiało wiele takich dywagacji, bo to jest medialnie interesujące. Ale nie wyobrażam sobie, aby ludzie, którzy mają jakąkolwiek odpowiedzialność za nasz kraj i za los lewicy, podjęli decyzję o tym, że w Sejmie powstają trzy różne kluby. Czy dla lewicy lepiej, gdy Platformą Obywatelską zawiaduje Grzegorz Schetyna, o którym coraz głośniej się mówi, że jest słabym liderem? Ja słabo znam sytuację wewnętrzną Koalicji Obywatelskiej. Nie jestem aż tak arogancka, by dokonywać samodzielnie tej analizy, zwłaszcza personalnej. Sukces ma zawsze wielu ojców, a porażka tylko jednego. Dla mnie w tej kampanii było oczywiste, że Koalicji Obywatelskiej brakowało wyrazistości i jednoznaczności w wielu kwestiach. I tak naprawdę nie wiadomo było, do kogo kieruje swoją ofertę. Nie wiem, jaki rodzaj oferty w tych wyborach kierowała Koalicja. A szkoda. Mnie zależy na tym, aby opozycja wobec tej bardzo radykalnej prawicy (Konfederacji), ale i wobec PiS, zyskiwała na znaczeniu i zyskiwała poparcie wyborców. Co dalej z Jolantą Banach? (Śmiech) Ale w sensie politycznym? Oczywiście. Jak pan wie, nadal istnieje Stowarzyszenie Lepszy Gdańsk, którego jestem przewodniczącą. Zamierzamy dalej prowadzić swoją pracę, zwłaszcza że mamy do zrealizowania porozumienie podpisane ze śp. prezydentem Adamowiczem. To jest także zobowiązanie wobec mieszkańców. Na brak pracy społecznej nie narzekam. Już dzień po wyborach i po otrzymaniu mnóstwa gratulacji zostałam zobowiązana do wyjaśnienia i pomocy w wielu kwestiach. Ludzie zgłaszali się do mnie ze swoimi problemami. Posłowie ziemi gdańskiej zadeklarowali daleko idącą współpracę, więc w dobrej wierze będę wykorzystywała biura poselskie, aby różne problemy mieszkańców naszego regionu załatwiać. A z panią poseł Beatą Maciejewską też będzie pani współpracować? Tak. Nie ma pani trochę żalu? Gdyby to pani była „jedynką” na gdańskiej liście lewicy do Sejmu, a nie pani Maciejewska, to pewnie to Jolanta Banach zostałaby nową posłanką.",Jolanta Banach,
https://wiadomosci.onet.pl/tylko-w-onecie/kim-jest-wlodzimierz-czarzasty-przypominamy/21ccyk3,Kim jest Włodzimierz Czarzasty? Przypominamy,"Polska usłyszała o nim w 2003 r., gdy wybuchła afera Rywina. Czarzasty, wtedy członek KRRiT, miał należeć do ""grupy trzymającej władzę"". ""GTW"" miała przez Lwa Rywina żądać od Agory łapówki w zamian za zmiany w prawie medialnym pozwalające na zakup telewizji. Komisja śledcza ani prokuratura nie udowodniły spisku. Na dwa lata skazano Rywina. Był to początek upadku SLD, które w kolejnych wyborach uzyskiwało coraz mniejsze poparcie, aż do 2015 r., gdy Sojusz stracił miejsce w Sejmie. Teraz wraca w koalicji z Razem i Wiosną.",,,
https://wiadomosci.onet.pl/kraj/gabriela-morawska-stanecka-z-wiosny-senatorem/dvm01c3,Gabriela Morawska-Stanecka z Wiosny senatorem,Gabriela Morawska-Stanecka wygrała o włos z konkurentem z PiS w okręgu śląskim. Jest też jedyną przedstawicielką Wiosny Roberta Biedronia w Senacie.,"Gabriela Morawska-Stanecka wygrała w wyborach do Senatu w okręgu wyborczym nr 75 obejmującym Tychy, Mysłowice oraz powiat bieruńsko-lędziński na Śląsku. Pokonała rywala z Prawa i Sprawiedliwości, ubiegającego się o kolejną kadencję Czesława Ryszkę. Morawska-Stanecka startowała jako przedstawicielka Lewicy, otrzymała 64 172 głosy (50,93 proc.), a jej konkurent 61 823 głosy (49,07 proc.).  Morawska-Stanecka początkowo była zapowiadana jako kandydatka Lewicy w okręgu sosnowieckim. Po wewnętrznych przepychankach, musiała jednak ustąpić miejsca Joannie Sekule (również zdobyła mandat) z KO, o której miejsce walczyć miał zaciekle Arkadiusz Chęciński, prezydent Sosnowca i szef kampanii KO na Śląsku. Z tego też powodu ze startu w wyborach musiał zrezygnować Maciej Gramatyka, wiceprezydent Tychów. Nowo wybrana pani senator jest jednocześnie jedynym przedstawicielem Wiosny Roberta Biedronia (partia stworzyła z Razem i SLD wspólny blok wyborczy) w Senacie. Zasiada też w zarządzie partii Biedronia, jest również wiceprezeską do spraw prawno-legislacyjnych. – Jestem prawniczką, a nie polityczką. Ale po licznych protestach ulicznych w obronie konstytucji, sądownictwa, pora wejść realnie do polityki. Aby coś zmienić, trzeba wejść do polityki, odrzucić strefę komfortu, pójść na wybory i kandydować – mówiła podczas przedwyborczej konwencji Lewicy w Katowicach.",Jakub Kaczmarczyk,
https://wiadomosci.onet.pl/kraj/nowy-posel-lewicy-odbierzemy-wladze-pis/kemvc6d,"Andrzej Szejna: rozpoczynamy kampanię, która zakończy się odebraniem władzy PiS","- Brak wartości lewicowych w polskiej polityce przez cztery lata zdecydowanie uprościł Prawu i Sprawiedliwości ugruntowanie swojej pozycji. My chcemy tę pozycję troszkę rozchwiać – mówi Onetowi Andrzej Szejna, szef świętokrzyskiego SLD, który już niebawem zasiądzie w Sejmie.","Piotr Rogoziński (Onet): Sporo było emocji podczas wieczoru wyborczego w sztabie SLD w Kielcach. Kolejna cenna chwila do kolekcji dla Andrzeja Szejny? Andrzej Szejna: Zdecydowanie emocji było sporo. Na szczęście były to tylko emocje pozytywne. Po kilku latach nieobecności w Sejmie, zobaczenie pierwszych sondażowych wyników było dla mnie ogromnie wzruszające. Takie chwile się pamięta i to bardzo długo. Częste zwycięstwa powodują, że człowiek przyzwyczaja się do bycia zwycięzcą. Na pewno zapamiętam ten moment. Spodziewał się pan, że zdobędzie ponad 24 tys. głosów? Lepsi w dużym okręgu, jakim jest region świętokrzyski, byli tylko Zbigniew Ziobro, Anna Krupka i Bartłomiej Sienkiewicz. Szczerze mówiąc – nie spodziewałem się. Zarówno ja, jak i cały mój sztab liczyliśmy na wynik zapewniający mandat, ale gdy PKW podawała następne częściowe wyniki, a liczba głosów oddanych na mnie ciągle rosła, nie potrafiłem w to uwierzyć. Przy okazji chciałbym podziękować każdemu wyborcy, który zaufał mi i oddał głos na mnie oraz całemu zespołowi, który pracował na ten wynik oraz mojej szefowej sztabu Małgorzacie Marenin. Czy ma pan niedosyt, poczucie, że wynik Lewicy mógł być jeszcze odrobinę lepszy? Niektóre sondaże dawały wam nawet ponad 15 proc. Nie od razu Rzym zbudowano. Układu sił w polityce nie da się zmienić jedną kampanią. Jesteśmy zadowoleni z tego wyniku, przyjmujemy go z pokorą i mogę w tym momencie obiecać, że praca dopiero się zaczęła. Lewica i ja rozpoczynamy teraz następną kampanię, czteroletnią, która moim zdaniem zakończy się odebraniem władzy Prawu i Sprawiedliwości.  W Świętokrzyskiem też pewnie była ochota na drugi mandat. Oczywiście, tym bardziej, że mieliśmy świetną listę. Niestety, nie udało się. Czy nas to demotywuje? Nie. Mam zgrany zespół, który będzie pracował przez kolejne cztery lata, aby podczas następnych wyborów walka nie toczyła się o dwa, ale być może o trzy czy cztery mandaty. Po co Lewica wraca do Sejmu? Przede wszystkim, by lewicowa część społeczeństwa miała swoją reprezentację w Sejmie. Brak wartości lewicowych w polskiej polityce przez cztery lata zdecydowanie uprościł Prawu i Sprawiedliwości ugruntowanie swojej pozycji. My chcemy tę pozycję troszkę rozchwiać poprzez pokazywanie, że Lewica też ma plan na rozwój Polski. PiS nadal ma większość. Nie obawia się pan, że tak jak podczas ostatniej kadencji, opozycja będzie się sprzeciwiała różnym pomysłom, zgłaszała swoje projekty uchwał, a PiS i tak konsekwentnie będzie rządziło po swojemu? Rolą opozycji jest kontrola rządu. Prawo i Sprawiedliwość posługuje się wypaczonym znaczeniem słowa ""demokracja"". Według polityków PiS-u, demokracja to rządy większości. Natomiast nasza definicja to ""rządy większości, ale z poszanowaniem praw mniejszości"". Mniejszość (sejmowa i nie tylko) nie powinna być spychana na margines, z prostego powodu – my również zostaliśmy wybrani przez naród i mamy mandat do reprezentowania obywateli. Jak ważna dla opozycji będzie większość w Senacie? Powiedziałbym, że ta większość jest kluczowa dla zapewnienia prawidłowego trybu ustawodawczego. Prawo powinno być tworzone w sposób racjonalny i raczej powolny, by uniknąć wprowadzania prawa złego, niedokładnego. W kończącej się kadencji Sejm potrafił uchwalić ustawę, a następnie ją kilka razy nowelizował. Większość w Senacie pozwoli spowolnić ten proces, umożliwi szerszą debatę nad każdą ustawą i uniemożliwi, użyje popularnego słowa, ""przepychanie ustawy"" przez obie izby. Prezes PiS już zapowiedział, że Senat i tak nie zablokuje pracy Sejmu. Sejm może odrzucić poprawki Senatu odpowiednią większością. Zatem podejrzewam, że prezes Kaczyński wie co mówi. Mimo wszystko większość opozycji w Senacie zdecydowanie spowolni proces legislacyjny i zwiększy kontrolę nad tworzonym prawem. Lewica myśli już o przyszłorocznych wyborach prezydenckich? Czy myślimy o wyborach? Tak, ale proszę wziąć pod uwagę, że obecnie jesteśmy w okresie powyborczym. Poczekajmy, aż wszystko się wykrystalizuje, zakończmy sprawy związane z wyborami do Sejmu i myślę, że wtedy będzie odpowiedni czas na planowanie strategii na wybory prezydenckie. Ale ma już pan swojego kandydata, który będzie w stanie powalczyć z prezydentem Andrzejem Dudą? Na Lewicy jest wiele kompetentnych osób, które z godnością mogłyby piastować ten urząd, ale jak wspomniałem, przyjdzie dopiero czas na konkretne kandydatury. Bierze pan pod uwagę to, że wróciliście do Sejmu tylko na jedną kadencję?",Andrzej Szejna i Marcin Chłodnicki,
https://wiadomosci.onet.pl/kraj/memy-co-mozna-a-co-nie-mozna-wysmiewac/e1d9yzf,"Memy. Co można, a co nie można wyśmiewać?","Nawet polityk z pierwszych stron gazet jest chroniony przed naruszeniem jego dóbr osobistych i godności. Trzeba się liczyć z zapłatą grzywny i przeprosinami - informuje ""Rzeczpospolita"".","Premier łudząco podobny do Harry’ego Pottera i podpis „Mateusz Morawiecki i Komnata Obietnic”. To jeden z memów wyborczych, od których roi się w internecie. Dziś memami komentuje się praktycznie wszystko. Nie wszystko jest jednak dozwolone. W sądach zapadają wyroki. Często skazujące. Sąd Okręgowy Warszawa-Praga uznał, że zamieszczenie cudzego zdjęcia z prześmiewczym podpisem, choćby na portalu satyrycznym, jest formą zniesławienia. Poszkodowanym był prezes organizacji społecznej zrzeszającej niepełnosprawnych. Na prywatnym profilu na Facebooku (Fb) zamieścił zdjęcie z Pałacu Prezydenckiego. Inna niepełnosprawna opublikowała to zdjęcie na portalu demotywatory.pl z podpisem: „Lanserstwo. Nowa moda XXI wieku, świnie wciąż głodne, a koryto wąskie”. Sąd apelacyjny nakazał jej zapłacić grzywnę oraz zamieścić przeprosiny na Fb i na portalu dla niepełnosprawnych. Sąd Apelacyjny w Białymstoku w trybie wyborczym utrzymał pod koniec września postanowienie o usunięcie mema. Było to zdjęcie z przerobionym banerem ubiegającej się o reelekcję w wyborach samorządowych burmistrz Łap. W memie zamiast hasła „serce dla Łap” umieszczono napis „pomagam tylko swoim”, a za zdjęciem kandydatki był wizerunek proboszcza łapskiej parafii i ręka z wachlarzem banknotów. Sąd uznał m.in., że osoba, która ten mem zamieściła, nie wykazała, że płynące z niego informacje są prawdziwe. – Prawo autorskie przewiduje możliwość korzystania z cudzych utworów m.in. na potrzeby parodii lub karykatury. Większość memów będzie mogła być zakwalifikowana właśnie jako forma parodii lub karykatury. Istnieje więc podstawa prawna do ich legalnego tworzenia – mówi Karol Wątrobiński, radca prawny specjalizujący się w prawie nowych technologii. – Celebryci, politycy, aktorzy i inne osoby publiczne muszą się liczyć z tym, że ich wizerunek nie jest tak ściśle chroniony jak osób prywatnych. Mówi o tym art. 81 ust. 2 pkt 1 prawa autorskiego – wyjaśnia dr Paweł Litwiński, partner w kancelarii Barta Litwiński. Prawnicy są zgodni, że jeżeli politykowi zostało zrobione zdjęcie w czasie, kiedy wykonywał swoje obowiązki, można je potem wykorzystać jako mem. Nie może więc on protestować, kiedy w internecie zobaczy opatrzone złośliwym podpisem zdjęcie, na którym widać, że wypił za dużo alkoholu albo ubrał się niestosownie do chwili czy mówił niedorzeczności, bo i to się zdarza. Marne szanse ma również celebryta czy aktor, który np. pokazuje się na gali zbyt skąpo ubrany i można dokładnie obejrzeć to, czego nie powinno być widać. Źródło: ""Rzeczpospolita""",Memy po wyborach parlamentarnych 2019,
https://wiadomosci.onet.pl/tylko-w-onecie/atak-turcji-na-kurdow-w-syrii-maciej-konieczny-razem-komentuje/pbr4cjy,Maciej Konieczny o solidarności z Kurdami: to kwestia elementarnej przyzwoitości,"W kulminacyjnym momencie wieczoru wyborczego Lewicy nad głowami liderów pojawiła się plansza z kurdyjską flagą i hasłami Ratujmy Kurdów oraz Save Rojava. Za ten gest solidarności odpowiada Maciej Konieczny, poseł partii Razem, który w krótkiej rozmowie z Onetem wyjaśnia jak wobec Turcji, która zaatakowała Kurdów, powinna zachować się Polska.","Maciej Konieczny podkreśla, że planszę na wieczór wyborczy przyniosła Bożena Przyłuska, działaczka Ogólnopolskiego Strajku Kobiet. - Trump wycofuje swoje wojska, Ameryka zdradza sojuszników, było więc dla mnie oczywiste, że w momencie, gdy wszystkie kamery skierowane są na nas - trzeba pokazać solidarność - mówi Konieczny. - Wielokrotnie wyrażaliśmy solidarność z Kurdami i kurdyjską lewicą jako Partia Razem - przekonuje. - Wielokrotnie bywałem na demonstracjach prokurdyjskich, chcę przenieść moje działania na poziom parlamentarny - dodaje Konieczny, który dostał się do parlamentu z list Lewicy. Co więc zamierza robić w parlamencie w tej sprawie? - Wystąpienia, wywieranie presji, być może nawet współpraca z rządem, by tę presję wspólnie wywierać - wylicza. - Jesteśmy w NATO, a Turcja to nasz sojusznik i ten nasz sojusznik dokonuje inwazji z oczywistym planem czystki etnicznej - argumentuje i jednocześnie chwali Polski rząd za dotychczasową postawę. - Jak dotąd Polska prowadziła wobec USA politykę na kolanach, bardzo się więc cieszę, że nasze stanowisko jest - jak do tej pory jednoznaczne - mówi. Polska potępiła na Radzie Bezpieczeństwa ONZ agresję Turcji wraz z innymi państwami. Wspólna rezolucja jednak nie powstała, bo - według doniesień - zablokowały ją Ameryka i Rosja. A według Koniecznego obecnie potrzebna jest presja dyplomatyczna i groźba sankcji wobec Turcji. - Prawica lubi straszyć na potrzeby wewnętrzne islamskim ekstremizmem, jeśli ktoś skutecznie walczył z tym barbarzyństwem to właśnie Kurdyjki i Kurdowie. A jeśli ktoś chce na poważnie bronić demokratycznych wartości, to powinien być solidarny z Kurdami - mówi. - To kwestia elementarnej przyzwoitości - stwierdza i liczy na konsekwentnie wyraziste stanowisko polskiego rządu. - Cieszy mnie też stanowisko Donalda Tuska - dodaje i podkreśla: Ale potrzeba więcej. Partia Razem wydała dziś specjalne oświadczenie. ""Turecki atak na Rożawę po wycofaniu się amerykańskich wojsk z regionu otwiera kolejny rozdział w historii regionu — rozdział pełen krwi i przemocy"" - napisano. Zieloni z kolei zawezwali do bojkotu Turcji. ""Donald Trump dobitnie pokazał, że w razie zagrożenia możemy po raz kolejny w historii pozostać na lodzie. Jego decyzja podważa zaufanie nie tylko do samych Stanów Zjednoczonych, ale i do wiarygodności względem NATO"" - piszą Zieloni. ""Z oburzeniem przyjęliśmy także informację, iż Turcja – państwo członkowskie NATO, paktu którego częścią jest i Polska – dopuściła się nieusprawiedliwionego wkroczenia na teren sąsiedniego i suwerennego państwa. Inwazję turecką na terytorium północnej Syrii uważamy za nielegalną i skierowaną tylko i wyłącznie przeciwko ludności kurdyjskiej, która zamieszkuje ten teren. Kurdowie dotychczas dzielnie i z sukcesami walczyli z Państwem Islamskim. Stworzona przez nich autonomiczna władza – Rożawa – jest wyjątkowym na skalę światową systemem rządów, opartym na demokracji bezpośredniej, równości płci oraz suwerenności żywnościowej, który tym bardziej potwierdza, że Kurdowie zasługują na niepodległe państwo"" - czytamy w dalszej części. Turcja od środy prowadzi inwazję wojskową w północno-wschodniej Syrii. Atak jest wymierzony w siły kurdyjskich Ludowych Jednostek Samoobrony (YPG), które Ankara uważa za terrorystów; są one jednak wspierane przez Zachód i stanowią trzon Syryjskich Sił Demokratycznych (SDF), które odegrały decydującą rolę w pokonaniu Państwa Islamskiego w Syrii; SDF kontrolują obecnie większość północnych terenów tego kraju. Według kurdyjskich agencji informacyjnych SDF zawarło porozumienie z Asadem oraz Rosją. Doniesienia te potwierdzają syryjskie rządowe media. Kurdowie liczą, że obecność rządowych sił powstrzyma zajęcie Kobane i Manbidż przez nacierających Turków i ich sojuszników. Polacy pomagają Syryjczykom na miejscu od lat. Możesz wesprzeć działania polskich fundacji. Przejdź na stronę Polskiego Centrum Pomocy Międzynarodowej, Polskiej Misji Medycznej lub Polskiej Akcji Humanitarnej i wpłać dowolną kwotę na rzecz ofiar syryjskiej wojny. Liczy się każda złotówka! https://pcpm.org.pl/pomoc // https://www.pmm.org.pl/pl/gdzie-pomagamy/syria/ // https://www.pah.org.pl/syria/",Maciej Konieczny,
https://wiadomosci.onet.pl/tylko-w-onecie/wyniki-wyborow-2019-ile-pieniedzy-dostana-partie-polityczne/j84z2hb,PiS dostanie 100 mln od państwa,Niemal 100 mln z budżetu państwa trafi do kasy PiS w ciągu najbliższej kadencji Sejmu. To rekordowa suma odkąd zostały zredukowane subwencje finansowe dla największych partii.,"Po prezentacji oficjalnych wyników wyborów przyszedł czas na podział budżetowych pieniędzy. Zasada jest prosta — im większa partia, tym więcej pieniędzy. Oczywiście, najwięcej dostanie PiS, bo wynik tej partii jest znacznie lepszy od pozostałych ugrupowań. Wedle obliczeń Państwowej Komisji Wyborczej, do kasy partii Jarosława Kaczyńskiego będzie trafiać co rok po 23,5 mln zł. I tak przez 4 lata kadencji. W sumie daje to niemal 100 mln zł — tyle nie zainkasowała żadna partia, odkąd w 2010 r. zredukowane zostały subwencje z budżetu państwa dla partii politycznych. W mijającej kadencji PiS dostawało znacznie mniej — po 18,5 mln zł rocznie. Platforma też dostanie więcej. Co roku do jej kasy trafi 19,8 mln, podczas gdy do tej pory otrzymywała 15,5 mln.  Z długów po kampanii wyborczej w 2015 r. wyjdzie wreszcie SLD. Do kasy partii Włodzimierza Czarzastego trafi rocznie 11,5 mln zł. Teoretycznie Czarzasty powinien się podzielić pieniędzmi z Wiosną Roberta Biedronia i partią Razem Adriana Zandberga. Tenorzy lewicy publicznie milczą o pieniądzach, ale bez wątpienia podział kasy był elementem ich negocjacji dotyczących wspólnego startu. Inna przez lata zadłużona partia — PSL — otrzyma niemal 8,4 mln rocznie. Czy ludowcy podzielą się z Pawłem Kukizem, który wystawił swych ludzi na ich listach? — Na razie nie rozmawiamy o pieniądzach — przekonuje nas jeden z liderów PSL. — Czekamy, aż Paweł pojawi się w Warszawie. Wtedy będziemy rozmawiać w sprawie wspólnego klubu w Sejmie i pieniędzy. Prawdziwe eldorado czeka Konfederację. Ugrupowanie, składające się w większości z polityków działających przez lata bez publicznych subwencji, teraz zainkasuje ponad 6,8 mln zł rocznie. To może być główne spoiwo tego ugrupowania, które jest różnorodne i w wielu kwestiach podzielone. W idealnej sytuacji znalazły się dwa ugrupowania kanapowe — Partia Zieloni oraz Inicjatywa Polska Barbary Nowackiej. Do wyborów poszły one w koalicji z PO jako Koalicja Obywatelska. Podpisując dokument o współpracy, wszystkie te partie określiły od razu, jak podzielą się państwowymi pieniędzmi — i zgłosiły tę umowę do PKW. Dzięki temu wiemy, że Zieloni dostaną 1,5 proc. z pieniędzy całej Koalicji Obywatelskiej, czyli co roku ponad 300 tys. zł. Z kolei partia Nowackiej dostanie pół procent — czyli rocznie ponad 100 tys. zł. Z umowy znajdującej się w PKW wynika, że ani grosza z pieniędzy Koalicji Obywatelskiej nie dostanie Nowoczesna, która także ją tworzyła. Partia ma wielomilionowe długi z mijającej kadencji i bez subwencji ich nie spłaci. Decyzja lidera PO Grzegorza Schetyny o tym, by nie dać Nowoczesnej ani grosza oznacza po prostu, że zapadła polityczna decyzja o likwidacji tej partii i wcielenia jej członków do Platformy. Paradoksalnie, bez grosza zostały także partie Zbigniewa Ziobry i Jarosława Gowina, które współtworzą zwycięską Zjednoczoną Prawicę. Lider PiS Jarosław Kaczyński tak jak cztery lata temu nie dał im ani grosza z wielomilionowej puli PiS. A to oznacza, że przez całą kadencję to Kaczyński będzie miał wyłączną pieczę nad kasą obozu władzy.",Jarosław Kaczyński będzie miał wyłączną pieczę nad kasą obozu władzy,
https://wiadomosci.onet.pl/tylko-w-onecie/wyniki-wyborow-krzysztof-smiszek-o-rzadach-pis/me4mebl,"Krzysztof Śmiszek w ""Onet Rano."": PiS skończy z hukiem","- To żółta kartka dla Prawa i Sprawiedliwości. Jestem przekonany, że za cztery lata skończą się ich rządy. Senat jest w rękach opozycji, a w rękach Kaczyńskiego w Sejmie tylko pięć mandatów więcej. Jak zacznie im spadać, oni wszyscy będą uciekać - powiedział Krzysztof Śmiszek, nowy poseł Lewicy, w programie “Onet Rano.”, komentując wyniki wyborów parlamentarnych.","Mówiąc o sukcesie lewicy i powrocie do Sejmu, gość Kędzierskiego podkreślił: Jestem przekonany, że to jest początek budowania fajnej, progresywnej lewicy. Lewica wytrwa w jedności? - Wierzę, że będzie jeden klub. Nawet jeśli zdarzyłoby się, że Razem - które wprowadziło sześciu posłów - będzie osobno, nie wyobrażam sobie, że w podstawowych kwestiach będą głosowali inaczej - tłumaczył gość Piotra Kędzierskiego. Zapewnił, że zrobi wszystko, żeby powstał jeden klub. - Jeśli będziemy mieć 50 posłów, argument legislacyjny będzie bardziej słyszalny - argumentował.",,
https://wiadomosci.onet.pl/kraj/poslowie-sld-lewicy-w-sejmie-wyniki-wyborow-kto-z-lewicy-w-sejmie/kdjv02f,"Posłowie SLD, którzy znajdą się w Sejmie. Lista posłów Lewicy","Znamy pełne wyniki wyborów parlamentarnych. Trzecie miejsce w wyborach zajął SLD (Lewica). W parlamencie z Lewicy zasiadali będą m.in. Włodzimierz Czarzasty i Adrian Zandberg. Prezentujemy pełną listę kandydatów SLD (Lewicy), którzy znajdą się w Sejmie.","SLD (Lewica) będzie miał 49 posłów w Sejmie! Najwięcej posłów do parlamentu wprowadziło PiS, które zdobyło 235 mandatów. Podział reszty mandatów w Sejmie prezentuje się następująco: KO - 134, PSL - 30, Konfederacja - 11, KO - 134, Mniejszość Niemiecka - 1 CZYTAJ WIĘCEJ: Oficjalne wyniki wyborów. Relacja na żywo SLD (Lewica) w Sejmie będzie reprezentowane przez 49 posłów. Mandat wywalczyli: POLECAMY: Lista posłów PiS, którzy znajdą się w Sejmie SLD (Lewica) będzie miała swoich przedstawiceli w Sejmie - inaczej niż w latach 2015-2019. W wyborach do Sejmu w 2015 r. na wszystkie listy wyborcze oddano w skali kraju 15 mln 200 tys 671 ważnych głosów. W tym roku takich głosów oddano łącznie 18 mln 470 tys. 710. To o 3 mln 270 tys 039 więcej głosów ważnych. Przed czteroma laty ugrupowania lewicowe startując z osobnych komitetów nie przekroczyły progu wyborczego. Partia Razem zdobyła wtedy 550 tys. 349 głosów (3,62 proc.), zaś koalicja Zjednoczona Lewica (SLD=TR+PPS+UP+Zieloni) - 1 mln 147 tys. 102 głosy (7,55 proc.). W tym roku komitet wyborczy SLD skupiający również Wiosnę i Lewicę Razem zdobył 2 mln 319 tys. 946 głosów, czyli 12,56 proc. Lewica zyskała 622 495 głosów w porównaniu z wyborami w 2015 r. CZYTAJ WIĘCEJ: Lista posłów Koalicji Obywatelskiej, którzy znajdą się w Sejmie",Posłowie SLD (Lewicy) w Sejmie. Wyniki wyborów. Kto z Lewicy w Sejmie?,
https://wiadomosci.onet.pl/tylko-w-onecie/wyniki-wyborow-krzysztof-smiszek-o-powrocie-lewicy-i-wyniku-wyborczym/gtnycxq,"Śmiszek w ""Onet Rano."" o powrocie lewicy: to dobry news dla Polaków","- Te prawie 44 tys. głosów dla mnie ogromny prezent, ale i ogromne zobowiązanie. Jestem wzruszony. Chcę ten mandat wypełnić fajną treścią - powiedział w “Onet Rano.” Krzysztof Śmiszek, nowy poseł Lewicy w Sejmie. - Rzadko jestem z siebie dumny, ale dzisiaj jestem - podkreślił. - To była super ciężka i długa walka - powiedział gość Piotra Kędzierskiego. Śmiszek nawiązał też do czteroletniej nieobecności lewicy w Sejmie. - To nie jest normalne, że w takim dużym kraju jak Polska, w centrum Europy, jest Sejm, w którym nie ma reprezentantów tak dużej liczby Polaków i Polek - mówił Śmiszek. - To dobry news dla Polski i Polaków - skwitował, mówiąc o wielkim powrocie Lewicy.",,,
https://wiadomosci.onet.pl/kraj/wyniki-wyborow-2019-oficjalne-wyniki-do-sejmu-i-senatu/7vhpwjq,PKW podała oficjalne wyniki wyborów do Sejmu i Senatu,"Państwowa Komisja Wyborcza podała wyniki wyborów do Sejmu i Senatu. Frekwencja wyniosła 61,74 proc. W Sejmie znalazło się pięć ugrupowań. Prawo i Sprawiedliwość uzyskało samodzielną większość. Liczba głosów nieważnych wyniosła 207 747, co stanowi 1,11 proc. wszystkich głosów. W Senacie, zgodnie z wcześniejszymi informacjami, PiS nie będzie miało większości.","Podział mandatów przedstawia się następująco: 235 PiS, 134 KO, 49 Lewica, 30 PSL, 11 Konfederacja i jeden dla Mniejszości Niemieckiej. Podział mandatów w Senacie przedstawia się następująco: 48 PiS, 43 KO, 3 PSL, 2 Lewica i 4 dla senatorów niezależnych. Jak wcześniej informowaliśmy, oznacza to, że większość w izbie zdobyli politycy opozycji.   Pięcioprocentowy próg wyborczy w wyborach do Sejmu przekroczyły komitety wyborcze partii politycznych – KW Prawo i Sprawiedliwość, KW Sojusz Lewicy Demokratycznej, KW Polskie Stronnictwo Ludowe i KW Konfederacja Wolność i Niepodległość; 8-procentowy próg dla koalicji przekroczył Koalicyjny Komitet Wyborczy Koalicja Obywatelska PO N IPL ZIELONI. W podziale mandatów – zgodnie z Kodeksem wyborczym – uczestniczyć też będzie Komitet Wyborczy Wyborców Mniejszość Niemiecka, na który oddano 32 tys. 94 głosy, czyli 0,17 proc. Na PiS zagłosowało 8 mln 51 tys. 935 osób, czyli 43,59 proc. Z kolei na Koalicję Obywatelską oddano 5 mln 60 tys. 355 głosów, co stanowi 27,40 proc. Komitet wyborczy SLD skupiający również Wiosnę i Lewicą Razem zdobył 2 mln 319 tys. 946 głosów, czyli 12,56 proc. Na komitet wyborczy PSL oddano 1 mln 578 tys. 523 głosy, co stanowi 8,55 proc. Piąte miejsce zajęła Konfederacja, na którą oddano 1 mln 256 tys. 953 głosy, co daje im wynik 6,81 proc. Progu wyborczego nie przekroczyły komitety: KW Prawica, na który oddano 1765 głosów (0,01 proc.); KW Akcja Zawiedzionych Emerytów i Rencistów, na który głosowało 5448 osób (0,03 proc.); KWW Koalicja Bezpartyjni i Samorządowcy, na który oddano 144 tys. 773 głosy (0,78 proc.) oraz KW Skuteczni Piotra Liroya-Marca, na który głosowało 18 tys. 918 głosów (0,1 proc.). Źródło: Onet, PKW, PAP.",Przewodniczący PKW Wiesław Kozielewicz,
https://wiadomosci.onet.pl/tylko-w-onecie/wybory-parlamentarne-2019-nowi-ludzie-lewicy-trafia-do-sejmu/rmwhhm3,Nowi ludzie Lewicy trafią do Sejmu,"Lewica po 4 latach wraca do Sejmu. Wprowadzi 45-50 posłów. W tym grupę debiutantów z Razem i Wiosny. To 30-40 latkowie. Chcą zmian prawa na rzecz kobiet i pracowników, ograniczenia wpływów Kościoła na rzecz świeckości, zwiększenia finansowania usług publicznych. Wśród nowych posłów Lewicy, którzy trafią do Sejmu, znaleźli się: Agnieszka Dziemianowicz-Bąk, Adrian Zandberg, Maciej Gdula, Maciej Konieczny, Marcelina Zawisza, Krzysztof Śmiszek, Tomasz Trela, Magdalena Biejat oraz Daria Gosek-Popiołek.",,,
https://wiadomosci.onet.pl/kraj/wybory-2019-kazimierz-marcinkiewicz-opozycja-dziala-bardzo-nieprofesjonalnie/hg6d79d,Kazimierz Marcinkiewicz: opozycja działa bardzo nieprofesjonalnie,"Kazimierz Marcinkiewicz był gościem programu ""Tomasz Lis."". Były premier wypowiedział się na temat opozycji w kontekście zwycięstwa PiS w wyborach parlamentarnych. - Oprócz niektórych środowisk lewicy, nie ma zbyt dużo nowych osób w polityce. Jest mało młodego pokolenia – powiedział Marcinkiewicz. - Opozycja, w odróżnieniu od PiS, działa bardzo nieprofesjonalnie. Nie ma w tym jakiejś większej głębi, sztabu ludzi, wspólnego wysiłku i przekazu. Niestety, opozycja jest bardzo słaba – stwierdził. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wyniki-wyborow-2019-kazimierz-marcinkiewicz-bardzo-latwo-jest-kupic-polakow/qxy1d7f,Kazimierz Marcinkiewicz: bardzo łatwo jest kupić Polaków,"Kazimierz Marcinkiewicz był gościem programu ""Tomasz Lis."". - Oni [obóz rządzący - przyp.red.] kupowali, kupowali i kupili, natomiast popełnili całą masę błędów: edukacja leży, w rolnictwie jest bardzo źle, przedsiębiorcy narzekają, a do tego jeszcze ogromne afery - skomentował b. premier. - To spowodowało, że Konfederacja zyskała prawie 7 proc. poparcia - podsumował Marcinkiewicz. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/swiat/wyniki-wyborow-niemieckie-media-bez-litosci-dla-opozycji/b8fhcj2,Wybory parlamentarne 2019. Niemieckie media bez litości dla opozycji,Wygrana PiS oznacza kontynuację sporu z Brukselą i problemy w relacjach z Niemcami z powodu reparacji - to pierwsze reakcje niemieckiej prasy na wstępne wyniki wyborów w Polsce.,"Wyniki wyborów parlamentarnych w Polsce uważnie obserwowała prasa za zachodnią granicą. Komentatorzy w niemieckich mediach wyliczają obawy związane ze zwycięstwem PiS, jednak nie szczędzą też krytyki opozycji, która ich zdaniem nie przedstawiła alternatywy dla obecnego obozu rządzącego. ""Frankfurter Allgemeine Zeitung"" pisze o ""zdecydowanym zwycięstwie"" narodowych konserwatystów w Polsce. ""Spór między Warszawą a Brukselą o kontrowersyjną reformę wymiaru sprawiedliwości będzie zapewne trwał nadal. Relacje niemiecko-polskie pozostaną prawdopodobnie napięte, ponieważ PiS wysuwa roszczenia reparacyjne"" - pisze komentator poczytnego frankfurckiego dziennika. ""Polski rząd obronił w wyborach parlamentarnych swoją absolutną większość i może rządzić do 2023 roku"" – pisze (być może nieco na wyrost, wciąż nie znamy ostatecznych wyników wyborów) warszawski korespondent ""Sueddeutsche Zetung"" Florian Hassel. Niemiecki dziennikarz zaznacza, że Prawo i Sprawiedliwość nie osiągnęło wyznaczonego przez siebie maksymalnego celu, jakim była większość dwóch trzecich, co pozwoliłoby na zmianę konstytucji. Prawdopodobnie PiS będzie miało nawet za mało mandatów, żeby odrzucać weto prezydenta. ""Die Welt"" ostrzega, że polska opozycja oraz Komisja Europejska muszą nastawić się na dalsze reformy sądów i mediów. Zdaniem komentatora tego dziennika reformy owe mogą być ""jeszcze bardziej radykalne i jeszcze szybsze niż dotychczas"". Odnosząc się do sytuacji Koalicji Obywatelskiej, publicysta Philipp Fritz przytacza dowcip: ""Polski pesymista wie, że sytuacja jest zła. Polski optymista wie, że będzie jeszcze gorzej"". Autor przypomina socjalne obietnice PiS, w tym rozszerzenie programu 500+. Jego zdaniem PO działała ""bez wiary i pomysłów, a jej szef Grzegorz Schetyna nie był w stanie dorównać Jarosławowi Kaczyńskiemu"".  Wynik wyborów jest potwierdzeniem polityki PiS, co może zachęcić partię do jeszcze bardziej radykalnej przebudowy państwa i przejmowania kontroli nad kolejnymi instytucjami – uważa Fritz. Komentator ""Die Welt"" kreśli niezwykle pesymistyczną prognozę dla Polski: ""Jeżeli opozycja zostanie zmarginalizowana, zasady praworządności zostaną unieważnione, dojdzie do szczucia przeciwko mniejszościom, a krytycy, tak jak po zwycięstwie w 2015 r., będą nazywani ‘wrogami narodu’ czy ‘Polakami gorszego sortu’ - to UE będzie miała do czynienia z państwem autorytarnym lub quasi-autorytarnym, i to nie na zewnątrz, jak w przypadku Turcji, lecz w swoim własnym gronie"". PiS nie unikało dotychczas konfliktów z Brukselą. Unia musi nastawić się zdaniem Fritza na wyzwania, które mogą być poważniejsze niż Brexit. ""Polski rząd chce zostać w Europie, ale na własnych warunkach"" - pisze dziennikarz ""Die Welt"". ""PiS jest dlatego tak silne, ponieważ opozycja jest chaotyczna, pozbawiona pewności siebie i nie posiada programu"" - ocenia ""Spiegel-Online"". Komentator ""Spiegla"" Jan Puhl zwraca uwagę na to, że Grzegorz Schetyna jest ""katastrofalnie nielubiany"". Jego zdaniem PiS może wykorzystać absolutną większość - jeśli ją rzeczywiście uzyska - do umocnienia władzy, w tym ograniczenia kompetencji samorządów. Drugi program telewizji publicznej ZDF przypomina, że podczas pierwszej kadencji PiS, doszło do ""ochłodzenia"" relacji polsko-niemieckich. ""Zarówno prezydent Andrzej Duda, jak i szef rządu Mateusz Morawiecki domagali się w minionych miesiącach od Niemiec zadośćuczynienia za straty podczas II wojny światowej. PiS umieścił te żądania w programie wyborczym"" – czytamy na stronie internetowej publicznego nadawcy. Pierwszy program ARD pisze o ""renesansie postaw narodowych"" i zwraca uwagę, że od kiedy rządzi PiS, w ciężkim położeniu znalazły się mniejszości, które skarżą się na ataki.",Sztab wyborczy Koalicji Obywatelskiej,
https://wiadomosci.onet.pl/kraj/wyniki-wyborow-agnieszka-dziemianowicz-bak-poslem-z-listy-sld/rhwsl9t,Wrocław: Agnieszka Dziemianowicz-Bąk zostanie posłem,Startująca z ostatniego miejsca z wrocławskiej listy SLD Agnieszka Dziemianowicz-Bąk będzie nowym posłem. Wśród kandydatów Lewicy w okręgu wrocławskim lepszy wynik uzyskał jedynie Krzysztof Śmiszek.,"W nowym Sejmie Agnieszka Dziemianowicz-Bąk będzie absolutną debiutantką. Będzie reprezentowała Lewicę. Urodzona we Wrocławiu Agnieszka Dziemianowicz-Bąk ma 35 lat. Z zawodu jest filozofem i pedagogiem. Przez ponad trzy lata była członkinią Partii Razem, obecnie jest liderką ruchu „Wrocław wspiera nauczycieli”, angażuje się także w działania na rzecz praw kobiet. W 2016 r. Dziemianowicz-Bąk została umieszczona na liście 100 najważniejszych intelektualistów roku magazynu ""Foreign Policy"". Od 2010 r. współpracuje z Ośrodkiem Myśli Społecznej im. Ferdynanda Lasalle'a we Wrocławiu. Przed rokiem bez powodzenia ubiegała się o mandat radnej sejmiku dolnośląskiego z list Partii Razem.",Agnieszka Dziemianowicz-Bąk,
https://wiadomosci.onet.pl/kraj/wyniki-wyborow-2019-pkw-podala-wyniki-z-blisko-91-proc-komisji/y471smb,Wybory parlamentarne. PKW podała wyniki z blisko 91 proc. komisji,"Przewodniczący PKW Wiesław Kozielewicz wyniki z prawie 91 proc. komisji wyborczych podał po godz. 10. Przedstawiają się one następująco: PiS - 44,57 proc. PO - 26,65 proc., Lewica - 12,27 proc. PSL - 8,63 proc. Konfederacja - 6,76 proc.","Protokoły z dużych miast spłynęły już do PKW i zostały wprowadzone do systemu. Obecnie trwa weryfikacja - podała PKW. - Wybory odbywały się spokojnie, incydentów nie było dużo, a reakcja na incydenty była natychmiastowa, co też umożliwiało szybkie zidentyfikowanie i zatrzymanie sprawców w szczególności przestępstw wyborczych - mówił podczas konferencji PKW członek PKW sędzia Arkadiusz Despot-Mładanowicz. - Jeżeli chodzi o wydarzenia związane z dniem wyborczym, to według stanu na godz. 21. łącznie wszystkich zdarzeń odnotowano w dniu wczorajszym 322. Z ciekawszych zdarzeń odnotowano na terenie Komendy Wojewódzkiej Policji w Krakowie i w Lublinie - akcję mailową, w której zgłoszono podłożenie bomb w poszczególnych lokalach wyborczych. Odpowiednie służby zweryfikowało te informacje, uznając zagrożenie za nieistotne - poinformował Despot-Mładanowicz na konferencji prasowej. Jak przekazał, jeżeli chodzi o zachowania wyborców, to odnotowano m.in. wynoszenie kart poza lokal wyborczy, czy też ich niszczenie. - W jednym przypadku pan oświadczył, że jego matka po prostu wyniosła te karty, a on z nimi wrócił do lokalu, żeby swój głos w ten sposób oddać. W innym - na terenie sanatorium, lokalu, który się tam znajdował - pensjonariusz wziął z lokalu wyborczego karty, u siebie w pokoju wypełnił i chciał później wrzucić je do do urny. To również było już próbą oddania głosu, który został zaznaczony na karcie wyniesionej formalnie poza lokal wyborczy - tłumaczył. Dodał, że pozostałe zdarzenia były standardowe. Jak poinformował Despot-Mładanowicz, jeżeli chodzi o zaangażowanie sił i środków, to według stanu na godz. 21. w niedzielę było to: 30 tys. 349 policjantów, którzy używali 120 tys. 848 pojazdów służbowych, 154 psów służbowych i dwa konie służbowe. - Dzięki tym siłom i środkom, można powiedzieć, że wybory odbywały się spokojnie, incydentów nie było dużo, a reakcja na incydenty była natychmiastowa, co też umożliwiało - tam gdzie było to możliwe - szybkie zidentyfikowanie i zatrzymanie sprawców, w szczególności przestępstw wyborczych - poinformował. Szefowa Krajowego Biura Wyborczego Magdalena Pietrzak podczas poniedziałkowej konferencji prasowej, odpowiadając na pytanie, czy w którejś z komisji zabrakło kart do głosowania odpowiedziała, że ""nie było sytuacji, że zabrakło (kart) i wyborcy nie mogli zagłosować"". Wyjaśniła, że być może były opóźnienia. - W sprawozdaniach po zamknięciu lokalów pojawiały się takie informacje, że należało uruchomić rezerwę kart do głosowania, ponieważ nie 100 proc. kart było w obwodowych komisjach wyborczych - dodała. Powiedziała, że w miejscowościach turystycznych takich jak np. Kraków, Lądek Zdrój, Kudowa Zdrój, ta rezerwa musiała zostać uruchomiona. - Komisja powinna czuwać nad tym i w momencie, w którym zauważa, że duży procent kart został wykorzystany, powinna poinformować od razu Urząd Gminy, Urząd Miasta, o tym, że taka rezerwa powinna być uruchomiona - mówiła. - Być może czasowo było to w ten sposób rozwiązane, że ktoś musiał na to zaczekać. Jest to możliwe. My takich informacji nie mamy, ale też nie mamy (informacji), że ktoś nie mógł zagłosować, natomiast rezerwa była rzeczywiście parokrotnie uruchamiana - dodała. Zastępca przewodniczącego PKW sędzia Sylwester Marciniak poinformował, że karty do głosowania były przygotowane dla 100 proc. wyborców czyli 30 mln.",,
https://wiadomosci.onet.pl/kraj/wyniki-wyborow-2019-jak-glosowali-najmlodsi-i-najstarsi-polacy-wyniki/0y7cqrq,Wyrównany wynik wyborów KO i PiS wśród najmłodszych. Najstarsi Polacy tłumnie za PiS,"Znamy wstępne wyniki wyborów parlamentarnych. W wyborach parlamentarnych PiS wygrywa w każdej grupie wiekowej. Największe poparcie uzyskało wśród wyborców 60 plus - 55,6 proc. głosów. Natomiast KO najwięcej głosów uzyskała wśród osób w wieku 40-49 lat - 31,7 proc. - wynika z sondażu Ipsos zrealizowanego dla TVP, TVN i Polsat.","W niedzielnych wyborach na PiS głosowało 26,2 proc. osób w wieku 18-29 lat. KO uzyskała w tej grupie 24-proc. poparcie, Konfederacja 20,2-proc., SLD 17,7-proc., zaś PSL - 10,3-proc. Wśród 30-39-latków na PiS zagłosowało 36,9 proc. osób, KO zdobyła w tej grupie wyborców 29,8 proc głosów, SLD - 12,4 proc., PSL - 11,1 proc., natomiast Konfederacja - 8,2 proc. Osoby w wieku 40-49 lat najwięcej głosów (40,7 proc.) oddało na PiS; 31,7 proc. opowiedziało się za KO; 11,6 proc. za SLD; 10,6 proc oddało głos na PSL; a 4,3 proc. na Konfederację. Z kolei w grupie osób w wieku 50-59 lat PiS uzyskało 51 proc. głosów; KO - 26,3; PSL - 9,9 proc; SLD - 9,2 proc., a Konfederacja - 2,8 proc. Największe poparcie PiS zdobyło wśród osób w wieku 60 lat i więcej, gdzie na tę partię zagłosowało 55,6 proc. wyborców, KO uzyskała w tej grupie 25,3- proc. poparcie, SLD - 10-proc., PSL - 7,4-proc., natomiast Konfederacja - 1,1- proc. Według sondażu exit poll Ipsos dla trzech telewizji średni margines dokładności wynosi 2 pkt. procentowe. PKW opublikowała dziś rano wyniki wyborów z 82,79 proc. obwodowych komisji wyborczych. Po godzinie 9 w poniedziałek w wyborach do Sejmu poparcie prezentuje się następująco: Źródło: TVN24, PAP",Wybory zwyciężyło Prawo i Sprawiedliwość,
https://wiadomosci.onet.pl/kraj/wyniki-wyborow-jak-glosowaly-kobiety-jak-mezczyzni-wyniki-plec/bgwgr5y,"Sondaż Ipsos: PiS wygrywa zarówno wśród mężczyzn, jak i kobiet","Na Prawo i Sprawiedliwość zagłosowało 44,1 proc. mężczyzn i 43 proc, kobiet; na KO - 24,7 proc. mężczyzn i 29,9 proc. kobiet - wynika z sondażu Ipsos.","W niedzielnych wyborach na Prawo i Sprawiedliwość swój głos oddało 44,1 proc. mężczyzn i 43 proc, kobiet. Natomiast na Koalicję Obywatelską (KO) zagłosowało 24,7 proc. mężczyzn i 29,9 proc. kobiet - wynika z sondażu Ipsos, który przeprowadził badanie exit poll dla TVN, TVP i Polsatu. Na Sojusz Lewicy Demokratycznej (SLD) zagłosowało 11,1 proc. mężczyzn i 12,6 proc. kobiet. Natomiast na Polskie Stronnictwo Ludowe (PSL) - 10 proc. mężczyzn i 9,3 proc. kobiet. Z kolei na Konfederację głos oddało 9 proc. mężczyzn i 4,1 proc. kobiet. POLECAMY: Wyrównany wynik wyborów KO i PiS wśród najmłodszych. Najstarsi Polacy tłumnie za PiS Według sondażu exit poll Ipsos dla trzech telewizji średni margines dokładności wynosi 2 pkt. procentowe. PKW opublikowała wyniki wyborów z blisko 91 proc. obwodowych komisji wyborczych. Po godzinie 10 w poniedziałek w wyborach do Sejmu poparcie prezentuje się następująco:","PiS wygrało zarówno wśród mężczyzn, jak i kobiet",
https://wiadomosci.onet.pl/kraj/wyniki-wyborow-szczecin-piotr-chrobak-komentuje/wgzl02x,Politolog: Konfederacja zebrała elektorat buntu,"- Wydaje się, że dobry wynik Ludowców oraz Lewicy odbył się kosztem KO. Widocznie osoby niezgadzające się z rządami PiS-u, ale jednocześnie zniechęcone postawą Platformy i Nowoczesnej przeszły do Lewicy i w mniejszym stopniu do PSL - komentuje w rozmowie z Onetem wstępne wyniki wyborów dr Piotr Chrobak, politolog z Uniwersytetu Szczecińskiego.","Alicja Wirwicka: Prawo i Sprawiedliwość wygrywa na arenie ogólnopolskiej. Tutaj raczej nie ma zaskoczenia. Dr Piotr Chrobak: Analizując wstępne wyniki wyborów w skali kraju zwycięstwo PiS na pewno nie jest zaskoczeniem, jednak jeżeli te wyniki się potwierdzą, będzie to oznaczało, że ugrupowanie Jarosława Kaczyńskiego nieznacznie wzmocniło swoje poparcie. To pokazuje, że PiS nie poszerzył znacznie swojej bazy wyborczej. W tej sytuacji z jednej strony część wyborców może być pozytywnie nastawiona do tej partii ze względu na m.in. dość szeroki program socjalny, ale z drugiej strony część społeczeństwa może sceptycznie podchodzić do programu niektórych dość kontrowersyjnych reform. Wydaje się, że Prawu i Sprawiedliwości nie zaszkodziły nawet ujawnione przez media afery, jak hejterska. Jakby nie patrzeć, mamy drugi raz w historii III RP do czynienia z sytuacją, kiedy ugrupowanie dotychczas sprawujące władzę uzyskuje reelekcję. Innymi czynnikami wpływającymi na tak dobry wynik PiS może być fakt, że PiS popełniło najmniej błędów podczas kampanii wyborczej oraz – w pewnym sensie – jest silne słabością opozycji, która zwłaszcza w postaci Koalicji Obywatelskiej sprawiała wrażenie braku jednolitej strategii wyborczej oraz nie potrafiła skutecznie wypunktować różnego rodzaju wpadek PiS-u podczas minionej kadencji. Natomiast analizując wstępne wyniki opozycji największą uwagę zwraca rezultat jaki osiągnęły Konfederacja, PSL oraz Lewica. Wejście Konfederacji do Sejmu może być zaskoczeniem? Widać, że Konfederacji udało się przekonać do siebie m.in. tak zwany elektorat protestu, który wcześniej pozyskał Paweł Kukiz. Także PSL osiągnął bardzo dobry wynik, gdyż część sondaży lokowała to ugrupowanie pod progiem wyborczym. Z kolei uzyskanie ponad 12 proc. przez Lewicę pokazało, że współpraca wszystkich trzech ugrupowań lewicowych wyszła im zdecydowanie na dobre. Wydaje się, że dobry wynik Ludowców oraz Lewicy odbył się kosztem KO. Widocznie osoby niezgadzające się z rządami PiS-u, ale jednocześnie zniechęcone postawą Platformy i Nowoczesnej przeszły do Lewicy i w mniejszym stopniu do PSL. Ponadto wstępne wyniki pokazały, że bardziej tym ugrupowaniom opłacało się pójść oddzielnie, niż w koalicji jak do Parlamentu Europejskiego, gdyż oddzielnie mogły bardziej wyraziście zaprezentować swój program. Z kolei wynik KO, dużo słabszy niż wyniki PO i Nowoczesnej z poprzednich wyborów pokazuje, że liderzy tych partii powinni bardzo mocno zastanowić się nad przyjętą strategią wyborczą. Zaskakujący wydaje się wynik PiS na Pomorzu Zachodnim. Po raz pierwszy udało się przegonić Platformę Obywatelską, a dokładniej Koalicję Obywatelską. Odnośnie Pomorza Zachodniego, może się okazać, że pierwszy raz w historii PiS uzyska najlepszy wynik. W regionie który najpierw uchodził za tzw. bastion SLD, a następnie Platformy, zwycięstwo PiS będzie na pewno dużym zaskoczeniem. Take PSL, jeżeli wstępne wyniki ogólnopolskie się potwierdzą, pierwszy raz od 1993 r. będzie miało szansę na mandat. Jednak z dokładniejszą analizą należy zaczekać do oficjalnych wyników, gdyż wstępne wyniki nie pozwalają dokładnie określić podziału mandatów.",Piotr Chrobak - politolog US,
https://wiadomosci.onet.pl/kraj/wybory-2019-wyniki-do-senatu-z-4226-proc/v9w1m7s,"Wybory do Senatu 2019. Dane PKW z 42,26 proc. komisji wyborczych","Według danych PKW z 11585 na 27415 obwodowych komisji wyborczych (42,26 proc.) w wyborach do Senatu wygrało Prawo i Sprawiedliwość.","Procentowe wyniki do Senatu: KW Prawo i Sprawiedliwości uzyskał 3 091 416, KKW Koalicja Obywatelska PO .N IPL Zieloni uzyskał 1 865 113, a KW Polskie Stronnictwo Ludowe - 343 451 tys.",PKW,
https://wiadomosci.onet.pl/kraj/wyniki-wyborow-we-wszystkich-wojewodztwach-jak-glosowano-w-wyborach/bydc05s,Wyniki wyborów 2019. Jak głosowano w poszczególnych województwach?,"Znamy wstępne wyniki wyborów we wszystkich województwach. Polacy wybrali 460 posłów i 100 senatorów. Kto znalazł się w Sejmie? Jak głosowano w poszczególnych regionach? Z wyników late poll dla TVP, TVN i Polsatu wynika, że PiS wygrał w 14 województwach, a Koalicja Obywatelska w dwóch - Pomorskim i Lubuskim.","Prawo i Sprawiedliwość zdobyło ponad połowę wszystkich głosów w pięciu województwach. 62.4 proc. głosów w województwie podkarpackim, 58.6 proc. głosów w województwie lubelskim, 55.8 proc. głosów w świętokrzyskim, 53.0 proc. w podlaskim, 50,8 proc. w małopolskim - wynika z sondażu late poll. Artykuł będzie na bieżąco aktualizowany o wyniki wyborów z poszczególnych województw, gdy tylko takie zostaną udostępnione. W czasie wyborów parlamentarnych wybraliśmy łącznie 460 posłów. Z każdego województwa do Sejmu wchodzi ich określona liczba. Z województwa mazowieckiego wybranych zostało 63 posłów, którzy będą zasiadać w Sejmie w kolejnej kadencji. Frekwencja w regionie wyniosła 67.8 proc. Wyniki wyborów do parlamentu w woj. mazowieckim: KW Prawo i Sprawiedliwość - 41.6 proc. KW Koalicja Obywatelska PO .N IPL Zieloni - 29.7 proc. KW Sojusz Lewicy Demokratycznej (Lewica) - 13.1 proc. KW Polskie Stronnictwo Ludowe (Kukiz) - 9.1 proc. KW Konfederacja Wolność i Niepodległość - 5.5 proc Inne - 1.0 proc. Z województwa śląskiego wybranych zostało 55 posłów, którzy będą zasiadać w Sejmie w kolejnej kadencji. Frekwencja w regionie wyniosła 61.6 proc. Wyniki wyborów do parlamentu w woj. śląskim: KW Prawo i Sprawiedliwość - 41.6 proc. KW Koalicja Obywatelska PO .N IPL Zieloni - 32.1 proc. KW Sojusz Lewicy Demokratycznej (Lewica) - 13.2 proc. KW Konfederacja Wolność i Niepodległość - 6.3 proc KW Polskie Stronnictwo Ludowe (Kukiz) - 6.0 proc. Inne - 0.8 proc. Z województwa małopolskiego wybranych zostało 41 posłów, którzy będą zasiadać w Sejmie w kolejnej kadencji. Frekwencja w regionie wyniosła 63.5 proc. Wyniki wyborów do parlamentu w woj. małopolskim: KW Prawo i Sprawiedliwość - 50.8 proc. KW Koalicja Obywatelska PO .N IPL Zieloni - 21.4 proc. KW Sojusz Lewicy Demokratycznej (Lewica) - 10.4 proc. KW Polskie Stronnictwo Ludowe (Kukiz) - 9.4 proc. KW Konfederacja Wolność i Niepodległość - 7.4 proc Inne - 0.6 proc. Z województwa wielkopolskiego wybranych zostało 40 posłów, którzy będą zasiadać w Sejmie w kolejnej kadencji. Frekwencja w regionie wyniosła 63.2 proc. Wyniki wyborów do parlamentu w woj. wielkopolskim: KW Prawo i Sprawiedliwość - 36.3 proc. KW Koalicja Obywatelska PO .N IPL Zieloni - 32.6 proc. KW Sojusz Lewicy Demokratycznej (Lewica) - 15 proc. KW Polskie Stronnictwo Ludowe (Kukiz) - 10.1 proc. KW Konfederacja Wolność i Niepodległość - 6 proc Inne - 0.0 proc.  Z województwa dolnośląskiego wybranych zostało 34 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.9 proc. Wyniki wyborów do parlamentu w woj. dolnośląskim: KW Prawo i Sprawiedliwość - 37.1 proc. KW Koalicja Obywatelska PO .N IPL Zieloni - 29.7 proc. KW Sojusz Lewicy Demokratycznej (Lewica) - 16.3 proc. KW Polskie Stronnictwo Ludowe (Kukiz) - 7.7 proc. KW Konfederacja Wolność i Niepodległość - 6.2 proc Inne - 3 proc. Z województwa łódzkiego wybranych zostało 31 posłów, którzy będą zasiadać w Sejmie w kolejnej kadencji. Frekwencja w regionie wyniosła 61 proc. Wyniki wyborów do parlamentu w woj. łódzkim: KW Prawo i Sprawiedliwość - 46.2 proc. KW Koalicja Obywatelska PO .N IPL Zieloni - 26.2 proc. KW Sojusz Lewicy Demokratycznej (Lewica) - 14.1 proc. KW Polskie Stronnictwo Ludowe (Kukiz) - 7.3 proc. KW Konfederacja Wolność i Niepodległość - 5.5 proc Inne - 0.7 proc. Z województwa lubelskiego wybranych zostało 27 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.5 proc. Wyniki wyborów do parlamentu w woj. lubelskim: KW Prawo i Sprawiedliwość - 58.6 proc. KW Koalicja Obywatelska PO .N IPL Zieloni - 16.6 proc. KW Polskie Stronnictwo Ludowe (Kukiz) - 11.0 proc. KW Sojusz Lewicy Demokratycznej (Lewica) - 6.4 proc. KW Konfederacja Wolność i Niepodległość - 6.3 proc Inne - 1.1 proc.  Z województwa podkarpackiego wybranych zostało 26 posłów, którzy będą zasiadać w Sejmie w kolejnej kadencji. Frekwencja w regionie wyniosła 59.4 proc. Wyniki wyborów do parlamentu w woj. podkarpackim: KW Prawo i Sprawiedliwość - 62.4 proc. KW Koalicja Obywatelska PO .N IPL Zieloni - 14.7 proc. KW Polskie Stronnictwo Ludowe (Kukiz) - 9.9 proc. KW Konfederacja Wolność i Niepodległość - 7.2 proc. KW Sojusz Lewicy Demokratycznej (Lewica) - 5.5 proc. Inne - 0.3 proc. Z województwa pomorskiego wybranych zostało 26 posłów, którzy będą zasiadać w Sejmie w kolejnej kadencji. Frekwencja w regionie wyniosła 62 proc. Wyniki wyborów do parlamentu w woj. pomorskim: KW Koalicja Obywatelska PO .N IPL Zieloni - 38.7 proc. KW Prawo i Sprawiedliwość - 32.9 proc. KW Sojusz Lewicy Demokratycznej (Lewica) - 13.1 proc. KW Polskie Stronnictwo Ludowe (Kukiz) - 8.4 proc. KW Konfederacja Wolność i Niepodległość - 6.9 proc Inne - 0.0 proc. Z województwa kujawsko-pomorskiego wybranych zostało 25 posłów, którzy będą zasiadać w Sejmie w kolejnej kadencji. Frekwencja w regionie wyniosła 58.2 proc. Wyniki wyborów do parlamentu w woj. kujawsko-pomorskim: KW Prawo i Sprawiedliwość - 38.8 proc. KW Koalicja Obywatelska PO .N IPL Zieloni - 30.1 proc. KW Sojusz Lewicy Demokratycznej (Lewica) - 13.9 proc. KW Polskie Stronnictwo Ludowe (Kukiz) - 9.6 proc. KW Konfederacja Wolność i Niepodległość - 6.6 proc Inne - 1.0 proc. Z województwa zachodniopomorskiego wybranych zostało 20 posłów, którzy będą zasiadać w Sejmie w kolejnej kadencji. Frekwencja w regionie wyniosła 58. proc. Wyniki wyborów do parlamentu w woj. zachodniopomorskim: KW Prawo i Sprawiedliwość - 35.1 proc. KW Koalicja Obywatelska PO .N IPL Zieloni - 34.3 proc. KW Sojusz Lewicy Demokratycznej (Lewica) - 14.2 proc. KW Polskie Stronnictwo Ludowe (Kukiz) - 8.9 proc. KW Konfederacja Wolność i Niepodległość - 7.5 proc Inne - 0.0 proc. Z województwa warmińsko-mazurskiego wybranych zostało 18 posłów, którzy będą zasiadać w Sejmie w kolejnej kadencji. Frekwencja w regionie wyniosła 54 proc. Wyniki wyborów do parlamentu w woj. warmińsko-mazurskim: KW Prawo i Sprawiedliwość - 43.1 proc. KW Koalicja Obywatelska PO .N IPL Zieloni - 23.9 proc. KW Polskie Stronnictwo Ludowe (Kukiz) - 12.0 proc. KW Sojusz Lewicy Demokratycznej (Lewica) - 11.2 proc. KW Konfederacja Wolność i Niepodległość - 7.2 proc Inne - 2.6 proc. Z województwa świętokrzyskiego wybranych zostało 16 posłów, którzy będą zasiadać w Sejmie w kolejnej kadencji. Frekwencja w regionie wyniosła 57.6 proc. Wyniki wyborów do parlamentu w woj. świętokrzyskim: KW Prawo i Sprawiedliwość - 55.8 proc. KW Koalicja Obywatelska PO .N IPL Zieloni - 15.7 proc. KW Sojusz Lewicy Demokratycznej (Lewica) - 10.0 proc. KW Polskie Stronnictwo Ludowe (Kukiz) - 9.9 proc. KW Konfederacja Wolność i Niepodległość - 6.1 proc Inne - 2.5 proc. Z województwa podlaskiego wybranych zostało 14 posłów, którzy będą zasiadać w Sejmie w kolejnej kadencji. Frekwencja w regionie wyniosła 54.4 proc. Wyniki wyborów do parlamentu w woj. podlaskim: KW Prawo i Sprawiedliwość - 53.0 proc. KW Koalicja Obywatelska PO .N IPL Zieloni - 19.3 proc. KW Polskie Stronnictwo Ludowe (Kukiz) - 11.9 proc. KW Sojusz Lewicy Demokratycznej (Lewica) - 8.1 proc. KW Konfederacja Wolność i Niepodległość - 6.1 proc Inne - 1.6 proc. Z województwa lubuskiego wybranych zostało 12 posłów, którzy będą zasiadać w Sejmie w kolejnej kadencji. Frekwencja w regionie wyniosła 58.2 proc. Wyniki wyborów do parlamentu w woj. lubuskim: KW Koalicja Obywatelska PO .N IPL Zieloni - 32.7 proc. KW Prawo i Sprawiedliwość - 31.9 proc. KW Sojusz Lewicy Demokratycznej (Lewica) - 18.0 proc. KW Polskie Stronnictwo Ludowe (Kukiz) - 10.4 proc. KW Konfederacja Wolność i Niepodległość - 7.0 proc Inne - 0.0 proc. Z województwa opolskiego wybranych zostało 12 posłów, którzy będą zasiadać w Sejmie w kolejnej kadencji. Frekwencja w regionie wyniosła 54.2 proc. Wyniki wyborów do parlamentu w woj. opolskim: KW Prawo i Sprawiedliwość - 35.6 proc. KW Koalicja Obywatelska PO .N IPL Zieloni - 27.6 proc. KW Sojusz Lewicy Demokratycznej (Lewica) - 12.6 proc. KW Polskie Stronnictwo Ludowe (Kukiz) - 11.3 proc. KW Konfederacja Wolność i Niepodległość - 5.7 proc Inne - 7.2 proc. Podczas wykonywania obowiązków poseł może wyrażać swoje stanowisko oraz zgłaszać wnioski w sprawach, które są rozpatrywane na posiedzeniach Sejmu. Poseł ma również prawo zwracać się do Prezydium Sejmu o rozpatrzenie danej sprawy przez Sejm lub komisję sejmową, a także uczestniczyć w podejmowaniu inicjatyw ustawodawczych i uchwałodawczych oraz w rozpatrywaniu projektów ustaw i uchwał. Osoby wybrane do Izby Niższej parlamentu uczestniczą też w dyskusjach nad sprawami rozpatrywanymi przez Sejm lub komisje. Ważną aktywnością posła jest również możliwość wnoszenia interpelacji i zapytań poselskich. ""Posłom i senatorom w okresie sprawowania mandatu, licząc od pierwszego posiedzenia Sejmu lub Senatu, przysługuje uposażenie poselskie lub senatorskie, zwane dalej »uposażeniem«, wypłacane miesięcznie, także za niepełne miesiące sprawowania mandatu"" - określa ustawa o wykonywaniu mandatu posła i senatora.  Pensja podstawowa parlamentarzysty to 9 tys. 892 zł 30 gr. Może ona zostać obniżona - marszałek Sejmu zmniejsza ją o 1/30 w danym miesiącu za każdy dzień nieobecności, który jest nieusprawiedliwiony. Kary finansowe obowiązują także w razie wielokrotnej nieobecności na posiedzeniach komisji. Poseł i senator nie ma prawa do pobierania pensji, jeżeli na czas sprawowania mandatu nie zrezygnuje z pracy zarobkowe. PKW opublikowała wyniki wyborów z 42,22 proc. obwodowych komisji wyborczych. Na godz. 6.30 - w wyborach do Sejmu poparcie prezentuje się następująco:",,
https://wiadomosci.onet.pl/kraj/wybory-2019-najnowsze-wyniki-glosowania-dane-pkw/pt2ztxw,"Wybory parlamentarne 2019. Dane PKW z 42,22 proc. komisji wyborczych","PKW opublikowała wyniki wyborów z 42,22 proc. obwodowych komisji wyborczych, w poniedziałek ok. godz. 5. rano. Wybory parlamentarne wygrywa Prawo i Sprawiedliwość.",Według danych z z 11575 na 27415 obwodowych komisji wyborczych - na godz. 6.30 - w wyborach do Sejmu poparcie prezentuje się następująco: Komitet Wyborczy Prawo i Sprawiedliwość zdobył 3 115 570 głosów. Koalicyjny Komitet Wyborczy Koalicja Obywatelska PO .N IPL Zieloni zdobył 1 407 279 głosy. Na kandydatów Komitetu Wyborczego Sojusz Lewicy Demokratycznej zagłosowało 687 765 osób. Komitet Wyborczy Polskie Stronnictwo Ludowe uzyskał 616 171 głosów poparcia. Komitet Wyborczy Konfederacja Wolność i Niepodległość - 418 272. Pozostałe komitety nie przekroczyły progu wyborczego. Zobacz również:,PKW,
https://wiadomosci.onet.pl/tylko-w-onecie/wyniki-wyborow-czy-lewica-zmieni-sie-w-jedna-partie/jpcz1dy,Czy lewica zamieni się w jedną partię? [ANALIZA],"Wejście lewicy do parlamentu było możliwe dzięki koalicji trzech ugrupowań, które bardzo długo nie chciały mieć ze sobą nic wspólnego. Ale wyborcy wysłali jasny sygnał: interesuje ich silna, zjednoczona lewica, a nie walczące pomiędzy sobą niszowe partyjki. Teraz lewica albo będzie kontynuować proces łączenia się w jeden organizm, albo się rozpadnie.","Żeby dobrze zrozumieć to, co teraz czeka lewicę, trzeba się na chwilę cofnąć. To były dla tej strony sceny politycznej trudne cztery lata. Nie tylko dlatego, że spędzone poza Sejmem. Także ze względu na okoliczności, w jakich lewica z tego Sejmu wypadła. W 2015 roku zjednoczone w koalicję pod przewodnictwem SLD partie nie przekroczyły ośmioprocentowego progu wyborczego. Zabrakło 0,45 procent. Stało się tak między innymi ze względu na niespodziewany sukces nowej wówczas partii Razem, która zdobyła ponad 3 procent głosów. Do Sejmu nie weszła, ale podebrała SLD część głosów i przy okazji zgarnęła państwową dotację, która pozwoliła jej przetrwać cztery lata poza parlamentem. Czytaj więcej: Ziemowit Szczerek: PiS zasłużyło na wysoki wynik Rzecz jasna, na porażkę SLD złożyło się przede wszystkim niemrawe i średnio w ogóle przypominające lewicę działanie w opozycji przez całą drugą kadencję PO oraz taktycznie koszmarna decyzja o starcie jako koalicja, a nie partia. Z wynikiem 7,55 dla partii SLD wprowadziłoby przecież do Sejmu ok. 30 posłów i nie tylko wygodnie działało w parlamencie, ale przede wszystkim uniemożliwiłoby PiS samodzielne rządzenie. Start jako koalicja wypchnął ich poza Sejm i dał PiS stabilną bezwzględną większość. Emocjonalny ciężar konsekwencji tego splotu wydarzeń odczuwany jest na lewicy do dziś. Wszystko wskazywało na to, że tego błędu nie uda się po raz drugi uniknąć. SLD przeszło w styczniu 2016 r. bardzo delikatny lifting, na przewodniczącego wybierając Włodzimierza Czarzastego, czyli polityka kojarzonego z formacją od wielu lat, ale jednocześnie nie zasiadającego nigdy w parlamencie. To była raczej spokojna kontynuacja, a nie radykalna zmiana warty. Czarzastemu było znacznie bliżej do starych eseldowców spod znaku Leszka Millera niż potencjalnych partnerów w postaci Roberta Biedronia czy Adriana Zandberga. Ten pierwszy zresztą w momencie, kiedy Czarzasty zostawał szefem SLD, dopiero się rozkręcał na fotelu prezydenta Słupska. Przez całą kadencję, czyli lata 2014-2018, jeździł na dziesiątki konferencji i kongresów samorządowych i miejskich, budując wizerunek progresywnego i uśmiechniętego gospodarza. I jednocześnie odbywał bardzo regularne tournée po ogólnopolskich mediach, przyjeżdżając do stolicy i jednego dnia pojawiając się w Poranku TOK FM, Onet Rano. i „Kropce nad i” i innych mediach. Nikt nie miał wątpliwości, że Biedroń wróci do centralnej polityki, ale też trzeba przyznać, że jako prezydent Słupska przez prawie całe cztery lata do znudzenia powtarzał, że skupia się na swojej samorządowej pracy. I w pamięci mieszkańców pomorskiego miasta musiał zapisać się dobrze, skoro rok temu wybrali na jego następczynię Krystynę Danilecką-Wojewódzką, która odpowiadała u niego jako wiceprezydent za oświatę, kulturę, sport i pomoc społeczną. Witold Jurasz: PiS i PO nie przetrwają kolejnych czterech lat Biedroń czuł, że druga kadencja w Słupsku może mu bardziej zaszkodzić niż pomóc. Od wyborów samorządowych 2018 były trzy kolejne elekcje ogólnopolskie. Wybory do PE i do parlamentu w 2019 i prezydenckie w 2020 roku. Gdyby został na Pomorzu nie robiłby nic innego, tylko odpowiadałby przez dwa lata na pytanie: czy wystartuje. Decyzję podjął więc szybko. W wyborach samorządowych poparł z sukcesem wspomnianą Danilecką-Wojewódzką i zabrał się za tworzenie struktur nowego ugrupowania, czyli Wiosny. Rozpoczynając lawirowanie pomiędzy pragmatycznym SLD a ideowym Razem. Pierwsze sondaże były dla Wiosny dobre, dawały solidne kilkanaście procent poparcia, ale w majowych wyborach do PE nowej partii ledwo udało się prześlizgnąć nad pięcioprocentowym progiem i wysłać do Brukseli tylko trzech posłów. Czarzasty, który poszedł z Grzegorzem Schetyną i PSL jako Koalicja Europejska, wygrał więcej, bo mandaty dla środowiska związanego z SLD trafiły do pięciu osób, w tym Leszka Millera i Włodzimierza Cimoszewicza. Razem natomiast w wyborach do PE poniosło klęskę, zdobywając 1,24 procent głosów. W wakacje 2019 roku każdy z trzech lewicowych liderów miał więc o czym myśleć. Czarzasty o tym, czy i ewentualnie w którym kierunku prowadzić dalsze rozmowy ze Schetyną, czy może porzucić egzotyczny przecież mariaż z konserwatywnymi liberałami i ludowcami. Pomogli trochę konkurenci, bo z Koalicji Europejskiej najpierw wypisał się PSL, a potem Schetyna uznał, że postulaty związków partnerskich i praw LGBT na agendzie mu się nie opłacają i dał Czarzastemu do zrozumienia, że romans skończony. Ale po rozpadzie KE powstał kolejny dylemat: ryzykować samodzielny start i kolejne cztery lata poza Sejmem, czy może próbować dogadać się z przeambitnym Biedroniem i buntowniczą młodzieżą z Razem. Biedroń myślał najpierw głównie o tym, czy przyjąć mandat europosła, skoro wcześniej zapowiadał, że „najprawdopodobniej tego nie zrobi”, a potem o tym, czy da się przełożyć 6 procent w wyborach europejskich na akceptowalny wynik w wyborach krajowych. Zandberg myślał natomiast o tym, czy kontynuować romantyczną i ideową linię Razem, skoro przynosiła ona tak mizerne skutki. Przez cztery lata rządów PiS wypady Razem ponad 5 procent w sondażach zdarzały się sporadycznie, a 1,24 w wyborach europejskich mogło okazać się przedostatnim gwoździem do trumny tej partii. Startując osobno, każde z tych trzech ugrupowań ryzykowało brak posłów w parlamencie. Startując razem, każdy ryzykował coś innego. Zwyciężył pragmatyzm. Jak się okazało w wyborach, słusznie. Czytaj więcej: PiS wygrało dzięki słabości Platformy Zjednoczenie lewicy w jeden komitet było trudne, nie obyło się bez kilku ofiar (część razemowców opuściła partię), ale zostało szybko nagrodzone. Po ogłoszeniu decyzji facebookowe profile Biedronia, Zandberga i innych działaczy pękały w szwach od gratulacji i pełnych ulgi westchnień, że „lewicowy wyborca nie będzie musiał głosować na mniejsze zło”. Można uznać, że to mniejsze zło wybrali liderzy trzech ugrupowań i najwyraźniej zdjęli tym samym ten ciężar z barków popierających lewicowe postulaty Polaków. Sondaże tylko potwierdziły reakcje z mediów społecznościowych. Mimo różnych formalnych perturbacji z rejestracją komitetu (musiał startować jako SLD i ta partia dostanie partyjną dotację z budżetu), chęć głosowania na jedną listę lewicy regularnie wykazywało ok. 10 procent wyborców. We wrześniu było już prawie pewne, że lewica wróci do parlamentu. Wróciła. I ma na wejściu co najmniej trzy duże problemy do rozwiązania. Po pierwsze, czy utworzyć jeden klub poselski, czy powrócić do podziału na SLD, Wiosnę i Razem. Werdykt wyborców był dość jasny – chcą lewicy zjednoczonej. Ale praktyka i niuanse związane z podziałem pieniędzy mogą okazać się niszczące. Czarzasty będzie trzymał rękę na kasie i jeśli będzie tego argumentu używał zbyt często, to Zandberg i spółka będą ciążyć w kierunku własnego klubu lub koła poselskiego. Paradoksalnie, łatwiej byłoby od razu zjednoczyć się w jedną partię. Wtedy dotacja SLD przeszłaby na nowe ugrupowanie. Dla startujących z list Wiosny to nie będzie trudne do przełknięcia, nie zdążyli się z nową partią specjalnie związać, a było też od początku wiadomo, że Wiosna to projekt, w którym głównym spoiwem jest lider, czyli europoseł Robert Biedroń. To zwykle za mało, żeby wytworzyć silną polityczną tożsamość. Z razemowcami temat jest bardziej skomplikowany. Przez cztery lata poza parlamentem zdążyli zbudować jakiś etos, udało im się stworzyć solidny wizerunek ideowców, dla których hasło „Inna polityka jest możliwa” wydawało się naprawdę mieć znaczenie. Tyle że nie miało kompletnie znaczenia dla wyborców. Teraz albo pójdą za pragmatyką i głosem swoich zwolenników i zjednoczą się z SLD i Wiosną, albo mariaż z tymi partiami uznają za chwilowy i stworzony tylko na potrzeby wyborów. Właściwie żadnego z tych scenariuszy jako partia nie przetrwają – zjednoczenie będzie oznaczało powołanie nowego tworu. Odosobnienie – brak pieniędzy na dalszą działalność i rozpad budowanych mozolnie przez ostatnie cztery lata struktur. Na fali entuzjazmu po pierwszych wynikach przedstawiciele Lewicy zgodnie mówią, że powołanie jednego klubu jest bardzo bliskie. Ci odważniejsi mówią też, że najbardziej racjonalnym rozwiązaniem, może być powołanie nowej partii. Wyłaniający się z rozmów z biorącymi udział w kampanii lewicowcami oraz ze wstępnych wyników obraz wyborców listy lewicy wydaje się sprzyjać temu drugiemu rozwiązaniu. Lewica ma najbardziej równomiernie rozłożone poparcie w grupach wiekowych. Starsi wyborcy to spadek po tęsknocie za rozbudowanymi usługami publicznymi, a młodsi potrzebują swojej reprezentacji, jeśli chodzi o kwestie światopoglądowe. W nowych posłach czuć świadomość wagi tego mandatu i ogromnej premii od wyborców za decyzję o wspólnym starcie. Drugim kłopotem lewicy będzie usytuowanie wobec PiS. Bo w dziesiątkach tematów będzie im do rządzących bardzo daleko, ale w jednym z podstawowych, może być blisko. Chodzi oczywiście o gospodarkę. Na razie przedstawiciele trzeciej siły w Sejmie są ostrożni. Cenią programy socjalne PiS, choć wskazują w nich wiele błędów i w szczegółach będą je zapewne kontrować. Całkowicie rozmijają się z PiS, jeśli chodzi o filozofię rządzenia. Partia Jarosława Kaczyńskiego jest kierowana autorytarnie, lewica spod znaku Wiosny i Razem, przynajmniej w deklaracjach, jest nastawiona na szerokie konsultacje społeczne. Natomiast niektórzy działacze lewicy bez wahania przyznają, że za kolejnymi propozycjami z zakresu polityki społecznej, na przykład w kwestii rozwoju żłobków, będą współpracować z PiS. Choć rzecz jasna o żadnej trwałej koalicji nie ma w tym przypadku mowy. Trzecim kłopotem może być kryzys przywództwa. W praktyce – nadmiar liderów. Czarzasty będzie konkurował z Zandbergiem, tuż za nimi będą czaili się Maciej Gdula i Krzysztof Śmiszek. Zaskakująco mało wśród liderek kobiet, jak na lewicowe ugrupowanie. Anna Maria Żukowska na wieczorze wyborczym była konferansjerką zapowiadającą przemówienia „trzech tenorów”. Startująca z Łodzi Hanna Gil-Piątek to jedna z najlepszych w Polsce specjalistek od rewitalizacji i generalnie od społecznych polityk miejskich. Ale to może nie wystarczyć na objęcie przewodzenia partii lub klubowi. Raczej nie powinni mieć większego znaczenia starzy wyjadacze Joanna Senyszyn i Marek Dyduch. Kluczowe będzie jednak zorganizowanie pracy klubu w pierwszych tygodniach. I dojrzałe podejście do pieniędzy. A o to zwykle trudno.",Sztab wyborczy Lewicy,
https://wiadomosci.onet.pl/tylko-w-onecie/wyniki-wyborow-2019-witold-jurasz-pis-i-po-nie-przetrwaja-kolejnych-czterech-lat/ynpxgqb,Witold Jurasz: PiS i PO nie przetrwają kolejnych czterech lat [Komentarz],Zwycięstwo PiS zwiększa prawdopodobieństwo bankructwa całego postsolidarnościowego układu politycznego. Dokładnie tego Polska potrzebuje - pisze w powyborczym komentarzu Witold Jurasz.,"PiS wygrał wybory parlamentarne. Z jednej strony nie powinno być to dla nikogo zaskoczeniem, ale z drugiej - zważywszy na niemal całkowite już wyjałowienie intelektualne Prawa i Sprawiedliwości - jednak trochę jest. Polska polityka w pewnym sensie przypomina politykę międzynarodową, przy czym niestety tylko w tym, co nie budzi optymizmu. Współczesna polityka międzynarodowa tym się różni od tej z przeszłości, że o ile w przeszłości miało miejsce starcie potężnego Związku Sowieckiego z jeszcze potężniejszym Zachodem, to obecnie mamy do czynienia z konfliktem słabej Rosji z teoretycznie silniejszym, a praktycznie jeszcze słabszym Zachodem. Najzabawniejsze jest przy tym to, że strona tak naprawdę silniejsza, czyli Zachód jest w praktyce słabszy i przegrywa dlatego, że nie chce mu się wygrać. W Polsce strona silniejsza, dysponująca przecież niezmiennie większymi zasobami, przegrywa z prawicą z dokładnie tych samych powodów. Po pierwsze nie chce się jej wygrać, po drugie przewodzą jej ludzie miałcy i wreszcie po trzecie jest jeszcze bardziej niż PiS intelektualnie wyjałowiona.  Zobacz także: Wybory parlamentarne 2019. Relacja na żywo Jeśli spojrzeć na sprawę z pewnego dystansu, to być może dobrze, że Platforma Obywatelska nie wygrała wyborów. Gdyby tak się bowiem stało, niechybnie okazałoby się, że partia reprezentująca tak zwane liberalne elity bynajmniej nie jest ani liberalna, ani elitarna, a co gorsza nie jest w ogóle przygotowana do sprawowania rządów. Mając silną opozycję (gdyby PiS oddał władzę, nie byłby to przecież nokaut) i wrogo nastawionego prezydenta Platformie trudno byłoby rządzić Polską. Jej rządy szybko zaczęłyby więc buksować. Co gorsza przez cztery lata czyśćca opozycji PO ani tym bardziej wspierający ją celebryci nie zrozumieli, że ciągłe powtarzanie, że biedniejsi Polacy przepijają 500 plus, są bezmyślni, niczego nie czytają etc. jest błędem. Zapewne narracja taka, w razie zwycięstwa wyborczego, uległaby tylko wzmocnieniu. Najprawdopodobniej więc Prawo i Sprawiedliwość wróciłoby w 2023 r. do władzy, przy czym partia ta w opozycji przeszłaby dokładnie taką samą ewolucję, jaką przeszła w latach 2007-2015. Wtedy niczego się nie nauczyła i nie wyciągnęła żadnych wniosków, a jedynie się zradykalizowała. PiS w 2023 r. byłby więc wersją turbo samego siebie. Nieuchronnie więc w 2027 r. doszłoby do kolejnego starcia obozu liberalnego i zjednoczonej prawicy, z tą jedynie różnicą, że liderzy obu obozów byliby już pacjentami klinik geriatrycznych. W wyborach w 2031 r. debata dotyczyłaby zapewne tego, czy 60 lat wcześniej Lech Wałęsa jako młody robotnik rzeczywiście seryjnie wygrywał w lotto oraz czy 40 lat wcześniej siły postsolidarnościowe powinny się były układać z komunistami i czy aby wieczny lider prawicy nie brał w tym udziału. W IPN szukano by zaś teczek na tych, którzy w PRL donosili (pani w przedszkolu). I jedynie weterani PZPR nie zabieraliby głosu w dyskusji, bowiem byliby już nieboszczykami.  Zwycięstwo PiS-u jest więc w pewnym sensie dobrą wiadomością. W języku angielskim istnieje wyrażenie, które trudno przetłumaczyć na język polski, a które brzmi „morally currupt”, czyli „moralnie skorumpowany”. Używa się go dla określenia kogoś, kto w nic już nie wierzy. Odnoszę wrażenie, że określenie to idealnie opisuje obecną kondycję zarówno Prawa i Sprawiedliwości, jak i Platformy Obywatelskiej. Czytaj także: Jarosław Kaczyński: otrzymaliśmy dużo, ale zasługujemy na więcej Ugrupowania te są wydmuszkami, a nie żadnymi partiami politycznymi. Platforma Obywatelska kolejnych czterech lat w opozycji nie przetrwa. PiS nie przetrwa zaś kolejnych czterech lat u władzy (a jeśli przetrwa to już wyłącznie – jak w pewnym momencie PO - jako sprawna maszyna PR, której najstarsi aktywiści dawno już nie będą pamiętać, że kiedyś zapewne o coś im chodziło). Innymi słowy - zwycięstwo PiS zwiększa prawdopodobieństwo bankructwa całego postsolidarnościowego układu politycznego. Dokładnie tego Polska potrzebuje. Tyle, że niestety może się okazać, że już całkiem przegniłe PiS i PO w sytuacji braku alternatywy będą dalej ze sobą walczyć.   Tymczasem można oczywiście obawiać się narastającego w Prawie i Sprawiedliwości - a w ślad za tym i w państwie - autorytaryzmu. Nawet jeśli prawica zbuduje w Warszawie Budapeszt, będziemy mieli przecież do czynienia nie z komunistyczną dyktaturą, ale z autorytarnym zapaszkiem, który w połączeniu ze smrodkiem hipokryzji oraz naftaliny i wonią zgnilizny może okazać się w końcu nieznośny dla polskiego biznesu, który – gdyby tylko chciał – już dawno mógłby stworzyć nowe siły polityczne. Szkoda oczywiście, że weterani Solidarności kojarzyć się będą młodym ludziom z takimi niezbyt miłymi zapachami, ale z tych sił politycznych – o ile nie stanie się nic nieoczekiwanego - już nic nowego się nie narodzi. Co ciekawe, nowe rodzi się w sile, która wydawała się skazana na śmietnik historii, tj. Lewicy. Tam równoważy się młodzieńczy idealizm i pragmatyzm starych działaczy. W demokracji skądinąd, to dobra kombinacja, bo jak pokazują PiS z jednej i PO z drugiej strony, nadmiar idealizmu łatwo przeradza się w fanatyzm, a nadmiar pragmatyzmu w cynizm. Czytaj także: Lewica wraca do Sejmu. Będzie trzecią siłą Obecnie ani PiS, ani Platforma Obywatelska nie są siłami modernizacyjnymi. Polska tymczasem niezmiennie musi nadganiać dystans dzielący nas od czołowych krajów Zachodu i nie stać jej ani na „ciepłą wodę w kranie” i miałkość Platformy, ani na permanentną rewolucję i ręczne sterowanie państwem Prawa i Sprawiedliwości.  Nadchodząca kadencja Sejmu - jeśli tylko polski biznes w końcu zrozumie, że solidne państwo mu się opłaca - może być końcowym akordem historii po 1989 r. Elita polskiego biznesu nie zaangażowała się w politykę, sądząc, że PO wróci do władzy. Jak się okazało, PO w 2019 r. nie wyciągnęło wniosków z przegranej sprzed czterech lat. Nie ma żadnej gwarancji, że wnioski te wyciągnie w kolejnej kadencji. Jeśli jednak biznes nie zaangażuje się w politykę, wizja 80-letniego Jarosława Kaczyńskiego walczącego z 70-letnim Donaldem Tuskiem może okazać się prorocza. ",Jarosław Kaczyński w czasie wieczoru wyborczego,
https://wiadomosci.onet.pl/kraj/wyniki-wyborow-komentarze-swietokrzyskich-politykow/2bge1le,Wyniki wyborów parlamentarnych. Komentarze świętokrzyskich polityków,"- Chciałem bardzo gorąco podziękować wszystkim mieszkańcom województwa świętokrzyskiego, którzy poszli na wybory i postawili na Prawo i Sprawiedliwość. Danego słowa z pewnością dotrzymamy – tak sondażowe wyniki wyborów parlamentarnych komentuje Krzysztof Lipiec, szef Prawa i Sprawiedliwości w regionie świętokrzyskim. Według badania exit poll przeprowadzonego przez Ipsos dla TVN24, to właśnie PiS zdobyło dziś najwięcej głosów.","Jak wynika z sondażu exit poll, wybory do Sejmu wygrało Prawo i Sprawiedliwość wynikiem 43,6 proc. Drugie miejsce przypadło Koalicji Obywatelskiej, na którą zagłosowało 27,4 proc. Mandaty wywalczył też Sojusz Lewicy Demokratycznej (12,4 proc.), Polskie Stronnictwo Ludowe (9,1 proc.) i Konfederacja (6,4 proc.).  Z sondażu Ipsos wynika, że PiS zdobyło 239 mandatów, Koalicja Obywatelska – 131, Sojusz Lewicy Demokratycznej – 46, Polskie Stronnictwo Ludowe – 30, a Konfederacja – 13. Frekwencja wyniosła 61,1 proc. - Bardzo czekaliśmy na tę chwilę, kiedy te prognozowane wyniki zostaną ogłoszone. Chciałem bardzo gorąco podziękować wszystkim mieszkańcom województwa świętokrzyskiego, którzy poszli na wybory i postawili na Prawo i Sprawiedliwość. Jesteśmy wam niezmiernie wdzięczni, że wszystko na to wskazuje, że ten mandat PiS w rządzeniu Polską został nam przedłużony. Danego słowa, tego o czym mówiliśmy podczas kampanii wyborczej, z pewnością dotrzymamy – mówił zaraz po ogłoszeniu sondażowych wyników Krzysztof Lipiec, szef PiS w woj. świętokrzyskim. – Czekamy jeszcze na ostateczne wyniki wyborów. Ja jestem przekonany, że w Świętokrzyskiem te wyniki będą lepsze niż dla całego kraju. Konkurencja jest jednak duża, bo na scenę parlamentarną wkraczają dwa nowe podmioty, a to z pewnością będzie dla nas pewnym obciążeniem. Sądzę jednak, że damy wszystkiemu radę – dodał.     - Przede wszystkim chciałem podziękować wszystkim wyborcom, ale szczególnie ciepło tym, którzy głosowali na Koalicję Obywatelską. Za nami bardzo intensywna i emocjonująca kampania, która mocno podzieliła Polaków. Ostatnie cztery lata w wykonaniu polityków PiS, też mocno do tych podziałów się przyczyniły. Pozostaje mi pogratulować PiS, chociaż robię to ze smutkiem, bo wiem, że nie jest to dobra decyzja dla Polski – mówi nam Artur Gierada, szef PO w regionie świętokrzyskim. – Dla całej opozycji w naszym kraju pozostaje ostatni ratunek jakim będą przyszłoroczne wybory prezydenckie. Niezależny od Jarosława Kaczyńskiego prezydent, jest jedyną nadzieją na powstrzymanie psucia państwa. Jest to największe wyzwanie dla całej opozycji – dodaje. - Powrót Lewicy do Sejmu jest dla mnie wzruszający – zaznacza Andrzej Szejna, wiceszef SLD i przewodniczący tego ugrupowania w woj. świętokrzyskim. – Najbliższe cztery lata poświęcimy na realizowanie naszego programu dla godnej pracy, minimalnej płacy 2700 zł, bezpłatnych leków dla emerytów, kobiet w ciąży, dzieci, rencistów. Emeryci powinni otrzymać co najmniej 1600 zł na rękę, aby normalnie żyć. Przeforsujemy Pakt Godności Kobiet. Równa płaca, ochrona ginekologiczna, szacunek i dostęp do urzędów i stanowisk państwowych. Bezpłatne leczenie in vitro, żłobki oraz przedszkola. Nauka języków obcych, a nie religii – dodaje.",Sztab PiS w Kielcach,
https://wiadomosci.onet.pl/kraj/wyniki-wyborow-prof-kasinska-metryka-rozmiar-zwyciestwa-pis-nie-zaskakuje/311mrwc,Wyniki wyborów parlamentarnych. Prof. Kasińska-Metryka: rozmiar zwycięstwa PiS nie zaskakuje,"- Rozmiar zwycięstwa PiS nie zaskakuje, zważywszy jak wiele zrobiono w ostatnich latach, żeby przekonać Polaków do partii rządzącej – tak sondażowe wyniki wyborów parlamentarnych komentuje dla Onetu prof. Agnieszka Kasińska-Metryka, politolog Uniwersytetu Jana Kochanowskiego w Kielcach. Według badania late poll przygotowanego przez Ipsos dla TVN24, zwycięzcą dzisiejszego głosowania jest Prawo i Sprawiedliwość.","Jak wynika z sondażu late poll, wybory do Sejmu wygrało Prawo i Sprawiedliwość z wynikiem 43,6 proc. Drugie miejsce przypadło Koalicji Obywatelskiej, na którą zagłosowało 27,4 proc. Mandaty wywalczył też Sojusz Lewicy Demokratycznej (12,4 proc.), Polskie Stronnictwo Ludowe (9,1 proc.) i Konfederacja (6,4 proc.).  Z sondażu Ipsos wynika, że PiS zdobyło 239 mandatów, Koalicja Obywatelska – 131, Sojusz Lewicy Demokratycznej – 46, Polskie Stronnictwo Ludowe – 30, a Konfederacja – 13. Frekwencja wyniosła 61,1 proc. W rozmowie z Onetem prof. Agnieszka Kasińska-Metryka, politolog, dyrektor Instytutu Polityki Międzynarodowej i Bezpieczeństwa Uniwersytetu Jana Kochanowskiego w Kielcach, podkreśla, że ""rozmiar zwycięstwa PiS nie zaskakuje, zważywszy jak wiele zrobiono w ostatnich latach, żeby przekonać Polaków do partii rządzącej"". - Z pewnością przekroczenie 50 proc. poparcia wzmacniałoby legitymację PiS do rządzenia. Mimo że kampania wyborcza była olbrzymim festiwalem obietnic, to sądzę że nie wpłynęła na istotne przepływy głosów, bo wybory te miały bardziej charakter plebiscytu, niż opowiedzeniem się za konkretnymi rozwiązaniami programowymi. Analiza poparcia wymaga złożonych badań, ale wydaje się, że to kwestie polityki socjalnej stanowią najsilniejsze zakotwiczenie elektoratu. Z jednej strony jest silna obawa, że wraz ze zmianą partii część przywilejów zniknie, z drugiej przekonanie, że od czasów rządów PO opozycja nie wypracowała konkurencyjnej oferty – mówi prof. Agnieszka Kasińska-Metryka. Zdaniem politolog UJK, gdyby mobilizacja w szeregach KO była od początku taka jak w końcówce kampanii, to być może wynik tego komitetu oscylowałby powyżej 30 proc. – Naczelnym problemem jest oczywiście przywództwo i słuszna skądinąd decyzja o zamianie Grzegorza Schetyny na Małgorzatę Kidawę-Błońską przyszła zbyt późno, a ponadto w obliczu tak silnego przeciwnika, eksponowanie woli budowania narodowej zgody to jednak zbyt mało – uważa. Oceniają wynik SLD, prof. Agnieszka Kasińska-Metryka twierdzi, że „Lewica odrobiła lekcję z poprzednich wyborów”. – Dwucyfrowy wynik stanowił cel tej formacji, można więc mówić o sukcesie. W szerszej perspektywie można też mówić o dołączeniu Polski do tych europejskich państw, w których jest miejsce na nowoczesne siły socjaldemokratyczne. Wydaje się zatem, że mamy do czynienia z istotną i być może trwałą zmianą na scenie politycznej – zaznacza politolog. Prof. Agnieszka Kasińska-Metryka podkreśla również, że zarówno działacze PSL, jak i Konfederacji mogą mówić o sukcesie. – Jednak partie o takim poziomie poparcia mogą podzielić niechlubny los tzw. przystawek, ale z drugiej strony mają wpływ na te rozstrzygnięcia, które wymagają budowania silnej większości. Poparcie dla Konfederacji świadczy także o radykalizacji postaw części wyborców mówi politolog UJK.",19a11536 - STALOWA WOLA KONWENCJA WYBORCZA PIS (Jarosław Kaczyński),
https://wiadomosci.onet.pl/kraj/wyniki-wyborow-czy-lewica-wejdzie-w-sojusz-z-ko/xq8bv51,Czy Lewica wejdzie w sojusz z KO? Maciejewska: już dość kompromisu w ważnych sprawach!,"PiS wygrywa wybory parlamentarne, uzyskując liczbę mandatów pozwalającą na samodzielną większość w Sejmie - wynika z badań late poll, źródło TVN24. Do parlamentu wejdzie także Lewica z wynikiem 12,4 proc. - To dobry wynik naszego ugrupowania - komentują pomorscy przedstawiciele sojuszu, którzy odnoszą się też do ewentualnej przyszłej koalicji z KO.","Znamy wyniki wyborów exit poll Ipsos dla TVN24: PiS – 43,6 proc., KO – 27,4 proc., Lewica – 12,4 proc., PSL – 9,1 proc., Konfederacja – 6,4 proc. Jeśli te wyniki się potwierdzą, to PiS będzie miał w Sejmie 239 mandatów. ""Jedynka"" na liście SLD w okręgu gdańskim Beata Maciejewska uważa, że lewica uzyskała dobry wynik w tych wyborach. Przypomina, że już w trakcie kampanii kolejne sondaże pokazywały, że jej ugrupowanie cieszy się sporym poparciem. - Dzisiejszy wynik pokazał, że lewica jest bardzo potrzebna w Polsce. Że ludzie mieli już dosyć głosowania w Polsce na mniejsze zło - mówi Onetowi. - Jesteśmy wiarygodną siłą, gwarantującą świeckie państwo, prawa kobiet i nowoczesną politykę wobec młodych ludzi. Jesteśmy bardzo ważną opozycję i mamy najwięcej energii i najwięcej pomysłów - przekonuje. Czy lewica wejdzie w sojusz z Koalicją Obywatelską? - Jeśli programowo będziemy potrafili dogadać się w kwestiach dla nas kluczowych, to tak. Bo chcę to podkreślić: już dość kompromisu w ważnych sprawach - odpowiada Maciejewska.",Beata Maciejewska,
https://wiadomosci.onet.pl/kraj/wyniki-wyborow-2019-slawomir-nitras-komentuje-wyniki-exit-poll/gmjl18l,"Sławomir Nitras: po cichu mam nadzieję, że wynik przeważy się na naszą korzyść","Mimo niezbyt pochlebnych sondaży exit poll, Koalicja Obywatelska nie traci animuszu. - Tutaj różnica jednego, dwóch procent może zaważyć o ostatecznym wyniku. Po cichu liczę, że będzie to na naszą korzyść - mówi w rozmowie z Onetem Sławomir Nitras z KO.","- Moglibyśmy się cieszyć w pełni, gdybyśmy wygrali, a nie zajęli drugie miejsce - skomentował nastrój panujący w szczecińskim sztabie Koalicji Obywatelskiej Sławomir Nitras. - Myślę jednak, że to nie chodzi o to, żeby skakać do góry, ale żeby poddać to wszystko chłodnej analizie. Pamiętajmy, że to tylko prognozy. One pokazują, że nic nie jest jeszcze przesądzone. Wahnięcie o jeden-dwa procent zdecyduje, kto tak naprawdę wygrał. A ja mam po cichu nadzieję, że to będzie na naszą korzyść. Może się okazać, że z tych 27proc. zrobi się 29 i to my będziemy formułować rząd. Wszystko zależy od tego co w urnach - dodaje. W podobnym nastroju jest Arkadiusz Marchewka, ""dwójka"" na liście KO. - Mamy - według sondaży - 130 mandatów. To całkiem niezły wynik. W sumie cała opozycja zdobyła prawie 50 proc. To bardzo dobry wynik - wylicza poseł. - Ale system liczenia głosów jest jaki jest, więc największy bierze najwięcej. Czekamy na oficjalne wyniki. Wierzę, że będzie lepszy od sondaży i pozwoli nam na zbudowanie solidnej współpracy na opozycji, bo to będzie moim zdaniem najważniejsze. Myślę tutaj o Lewicy i PSL-u - dodaje. Wstępne sondaże wskazują na niewielką wygraną PiS nad KO w województwie zachodniopomorskim. Jeśli oficjalne wyniki będą podobne do sondażowych, będzie to pierwsze takie zwycięstwo w historii. - Pamiętajmy, że to na razie sondaże. Musimy pamiętać, że już kiedyś mieliśmy podobną sytuację i okazało się, że sondaże się mylą - mówi dr Piotr Chrobak, politolog z Uniwersytetu Szczecińskiego. - Jeśli jednak te wyniki się potwierdzą i PiS by wygrało na Pomorzu Zachodnim, to mielibyśmy do czynienia pierwszy raz z sytuacją, że PiS wygrywa w dawnym bastionie Platformy, a jeszcze wcześniejszym bastionie SLD. To byłaby porażka lidera listy, czyli Sławomira Nitrasa. Pokazywałoby to także, że PiS zwiększyło swoje poparcie w dotychczasowym bastionie Platformy prowadząc kampanię, która raczej miała mniej błędów od dość chaotycznej kampanii Platformy - dodaje. Politolog ocenia, że w kampanii PiS na Pomorzu Zachodnim było mniej wpadek wizerunkowych niż w kampanii KO. Jednocześnie podkreśla, że Platformie po tylu latach rządzenia na Pomorzu Zachodnim trudniej było prowadzić kampanię niż Prawu i Sprawiedliwości. - PiS-owi łatwiej punktować błędy, niż KO się bronić - mówi.","Sławomir Nitras, fot. Adam Chelstowski/Forum",
https://wiadomosci.onet.pl/kraj/wyniki-wyborow-zwyciestwo-pis-komentuje-lewica-i-prawica/pkg2rg8,PiS z samodzielną większością w Sejmie? Politycy Lewicy i Konfederacji komentują,"Według badania exit poll Ipsos, źródło TVN24, Prawo i Sprawiedliwość może liczyć na samodzielną większość w Sejmie. Zarówno przedstawiciele lewicy, jak i prawicy są tutaj zgodni - to jest zła sytuacja dla Polski.","Znamy wyniki wyborów exit poll Ipsos dla TVN24: PiS – 43,6 proc., KO – 27,4 proc., Lewica – 11,9 proc., PSL+Kukiz’15 – 9,6 proc., Konfederacja – 6,4 proc. Jeśli te wyniki się potwierdzą, to PiS będzie miał w Sejmie 239 mandatów. - PiS bardzo wiele sfer w naszym kraju już zniszczył, a teraz ma otwartą szansę, by niszczyć dalej - komentuje w rozmowie z Onetem Beata Maciejewska, ""jedynka"" na liście SLD w okręgu gdańskim. - PiS tworzy politykę, która wyklucza ludzi. Rozdaje pieniądze, ale jednocześnie degeneruje strefę usług publicznych. Pis działając niezgodnie z prawem, przejmuje całkowicie kontrolę propagandową nad mediami publicznymi, a przy tym ma dostęp do wielkich pieniędzy budżetowych - uważa rozmówczyni Onetu. W podobnym tonie wypowiada się lider Konfederacji w okręgu gdyńsko-słupskim Arkadiusz Dziambor. - Niestety, czekają nas kolejne lata dewastacji systemu i przekupywania wyborców ich własnymi pieniędzmi pod piękną marketingową przykrywką programów z plusem - mówi Onetowi.",Powody do zadowolenia ma Jarosław Kaczyński,
https://wiadomosci.onet.pl/kraj/wyniki-wyborow-2019-pis-wygrywa-wybory-kto-w-sejmie-exit-poll/fzz9pc5,Poznaliśmy wyniki wyborów 2019 exit poll,"Znamy wstępne wyniki wyborów parlamentarnych exit poll IPSOS dla TVN24. Zwycięża Prawo i Sprawiedliwość notując 43,6 proc. i zdobywając większość parlamentarną. Koalicja Obywatelska zdobywa 27,4 proc., SLD 11,9 proc., PSL 9,6 proc., Konfederacja 6,4 proc. Inne komitety zdobyły 1,1 proc. Frekwencja wyniosła 61,6 proc.","Według sondażu IPSOS PiS zdobywa 239 mandatów, KO - 130, SLD - 43, PSL 34, a Konfederacja - 13. To oznacza, że Prawo i Sprawiedliwość ma większość parlamentarną. Jarosław Kaczyński komentował wyniki ze sztabu na gorąco. - Przed nami cztery lata ciężkiej pracy, bo Polska musi się dalej zmieniać i musi się zmieniać na lepsze. To, co było naszą siłą, czyli wiarygodność, dotrzymywanie słowa, musi trwać. Musimy podtrzymać naszą wiarygodność. Musimy doprowadzić do tego, żeby nikt w Polsce nie miał wątpliwości, że to, co czynimy, jest dobre, realne i odpowiedzialne – mówił Kaczyński, komentując wyniki wyborów parlamentarnych. Grzegorz Schetyna z kolei mówił, że wciąż wierzy w zwycięstwo w Senacie. - Wszystko jest przed nami. Przed nami są kolejne wybory, wybory prezydenckie, i tam też będziemy gotowi i te wybory wygramy. To jest nasza obietnica – mówił Schetyna. – Chcę przekazać wszystkim, którzy marzyli o wielkim zwycięstwie i dominacji, którzy chcą układać państwo tak, żeby było dobrze tylko im, chce powiedzieć, że nie będzie Budapesztu w Warszawie – dodał. Co mówili inni liderzy? Janusz Korwin-Mikke, mimo że sondaże wskazują, że Konfederacja do Sejmu wchodzi, jest ostrożny. - Ostatnio mieliśmy 6,1 i wyszło 4,5 proc. w związku z tym ja bym się w tej chwili nie cieszył - mówił. - Chciałbym podziękować telewizji PiS-owskiej. Dzięki nim mamy tak wspaniały wynik - powiedział. Wyniki wyborów komentują też liderzy Lewicy. Podczas wieczoru wyborczego, stojąc obok lidera Wiosny Roberta Biedronia i lidera Lewicy Razem Adriana Zandberga, przewodniczący SLD Włodzimierz Czarzasty powiedział: ""Ty nie miałeś nic, on nie miał nic, ja nie miałem nic, razem wróciliśmy do Sejmu"". - Obiecaliśmy swoim partiom, obiecaliśmy lewicy, że wrócimy do Sejmu. To jest wielki sukces, wróciliśmy do Sejmu. Będziemy mogli przedstawiać swój program. Będziemy mogli bronić konstytucji, którą Polsce dała polska lewica. Będziemy mogli mówić o Europie i Unii Europejskiej, do której polska lewica Polskę wprowadziła. Bądźcie z tego dumni – mówił. - Przez cztery lata będziemy przygotowywali najlepsze programy. Będziemy się przygotowywali do najlepszego rządzenia. Chyba, że Ipsos się pomylił i będziemy rządzili – dodał szef SLD. A co na to wszystko ludowcy, którzy do wyborów szli razem z Pawłem Kukizem? Jeśli wyniki sondażowe się potwierdzą, będzie to wielki mandat zaufania od rodaków dla racjonalnego centrum, dla Koalicji Polskiej - podkreślił prezes PSL Władysław Kosiniak-Kamysz. Zaprosił do tworzenia jeszcze szerszego bloku, bo - mówił - racjonalne centrum ludzi przyzwoitych, umiarkowanych jest potrzebne. - Bardzo dziękujemy za każdy głos na PSL. Dziękujemy za wybranie naszego wspólnego komitetu. Zaczęliśmy tę wspólną drogę z m.in. Pawłem Kukizem i Bezpartyjnymi. Na początku mieliśmy w sondażach ok. 3 proc. Ten wynik pokazuje, że to wielki mandat zaufania od wyborców - powiedział lider Polskiego Stronnictwa Ludowego. - Przywrócimy braterstwo. Będziemy łączyć Polskę i Polaków. To jest nasz cel - zapewnił Władysław Kosiniak-Kamysz. A Paweł Kukiz mówi, że zadowolony nie jest. - Z tych wstępnych badań wynika, że jedna partia będzie miała samodzielną władzę - powiedział. - Więc długa droga przed nami wytężonej pracy przez kolejne cztery lata, a być może wcześniej pojawi się taka sytuacja, że będzie można przywrócić Polskę na drogę prawdziwie demokratycznego państwa, gdzie obywatel będzie pracodawcą dla władzy, a nie jej wyrobnikiem za marny grosz - dodał. Kukiz podziękował wszystkim, jak mówił, ""świadomym wyborcom, którzy wiedzą, że bez kluczowych zmian, jak zmiana sposobu wybierania posłów, referenda dla obywateli, jak upodmiotowienia obywateli, będziemy szli w przepaść i zawsze będzie większa lub mniejsza dyktatura"". - Chciałbym Władysława (Kosiniaka - Kamysza - red.) przymusić do zapewnienia ludzi Kukiz 15, że od tych postulatów nigdy nie odstąpisz - powiedział Kukiz zwracając się do szefa PSL. Głosowanie zakończyło się o godzinie 21. Cisza wyborcza nie została przedłużona. Polacy wybrali dziś nowy parlament - 460 posłów do Sejmu i 100 senatorów. Kto znajdzie się w Sejmie? Przedstawiamy wstępne wyniki wyborów parlamentarnych! Koniec wyborów parlamentarnych to nie koniec emocji. Cały czas prowadzimy relację tekstową na żywo w Onecie. Zapraszamy do śledzenia. W Onecie trwa wieczór wyborczy, w którym dyskutujemy o wynikach wyborów wspólnie z ""Newsweekiem"" i ""Faktem"". Na stronach Onet.pl, Newsweek.pl oraz Fakt24.pl program transmitowany jest od godz. 20.50. Zapraszamy! Czytaj także: Grzegorz Schetyna: nie będzie Budapesztu w Warszawie Wstępne wyniki wyborów już znane. Artykuł na bieżąco będzie aktualizowany o nowe treści. W 2019 odbyły się także wybory do europarlamentu. W majowych wyborach do Parlamentu Europejskiego PiS otrzymało 45,38 proc. głosów, Koalicja Europejska - 38,47 proc., Wiosna - 6,06 proc., Konfederacja - 4,55 proc., Kukiz'15 - 3,69 proc., Lewica Razem - 1,24 proc. Jak wyniki wyborów do Parlamentu Europejskiego przełożyły się na mandaty? Prawo i Sprawiedliwość zdobyło 27 mandatów w europarlamencie. Koalicja Europejska otrzymała 22 miejsca. Do Parlamentu Europejskiego weszło również troje przedstawicieli Wiosny. Średnia frekwencja wyborcza dla całego kraju wyniosła 45,68 proc. Zobacz także: Wybory parlamentarne 2019. Relacja na żywo Polska jest podzielona na 41 okręgów wyborczych. W każdym z nich wybiera się od 7 do 20 posłów. Po zakończeniu głosowania zliczane są wszystkie głosy zdobyte przez poszczególne komitety wyborcze. W podziale mandatów uczestniczą tylko te komitety, które w skali kraju otrzymały co najmniej 5 proc. (lub w przypadku koalicji - 8 proc.) głosów. Komitety, które nie przekroczyły progu wyborczego, nie otrzymują żadnych miejsc w Sejmie. W podziale mandatów uwzględniane są również komitety wyborcze wyborców zrzeszone w organizacjach mniejszości narodowych, których nie obowiązują progi wyborcze. Przy przeliczaniu głosów na mandaty stosuje się w Polsce tzw. metodę d'Hondta. jest to metoda stosowana w systemach wyborczych opartych na ordynacji proporcjonalnej. Nazwa metody wzięła się od nazwiska belgijskiego matematyka Victora D’Hondta. Czytaj także: Jarosław Kaczyński: otrzymaliśmy dużo, ale zasługujemy na więcej",Wyniki wyborów 2019 Exit poll. PiS wygrywa wybory. Kto w Sejmie?,
https://wiadomosci.onet.pl/kraj/wyniki-wyborow-lewica-wraca-do-sejmu-komentarze/8vcgz3v,Lewica znów w parlamencie. Komentarze,"Wstępne wyniki wyborów parlamentarnych przynoszą dobrą wiadomość dla Lewicy. Według sondażu exit poll uzyskała wynik 11,9 proc., zdobywając 43 mandaty. Po czterech latach nieobecności, przedstawiciele Lewicy znów zasiądą w ławach poselskich. Ta wiadomość wywołała liczne komentarze. Jest radość, ale pojawiają się też głosy, że Lewica mogła zdobyć większe poparcie.","W wyborach SLD, Wiosna i Lewica Razem startowały jako Komitet Wyborczy Sojuszu Lewicy Demokratycznej (ze znakiem graficznym Lewicy). Miały do pokonania pięcioprocentowy próg wyborczy. Zgodnie z wynikami sondażu exit poll firmy Ipsos dla TVN24, Lewica otrzymała 11,9 proc. poparcia. - Wracamy do parlamentu, wracamy tam, gdzie zawsze było miejsce polskiej lewicy - do świątyni demokracji, do polskiego parlamentu - powiedział Robert Biedroń, koemntując pierwsze wyniki. - Lewica wchodzi do parlamentu jako trzecia siła, z silną reprezentacją, Jarosław Kaczyński ma problem, bo będzie w Sejmie opozycja odważna, której będzie się chciało walczyć - zaznaczył Adrian Zandberg. Podczas wieczoru wyborczego, stojąc obok lidera Wiosny Roberta Biedronia i lidera Lewicy Razem Adriana Zandberga, przewodniczący SLD Włodzimierz Czarzasty powiedział: ""Ty nie miałeś nic, on nie miał nic, ja nie miałem nic, razem wróciliśmy do Sejmu"". - Obiecaliśmy swoim partiom, obiecaliśmy lewicy, że wrócimy do Sejmu. To jest wielki sukces, wróciliśmy do Sejmu. Będziemy mogli przedstawiać swój program. Będziemy mogli bronić konstytucji, którą Polsce dała polska lewica. Będziemy mogli mówić o Europie i Unii Europejskiej, do której polska lewica Polskę wprowadziła. Bądźcie z tego dumni – mówił. - Przez cztery lata będziemy przygotowywali najlepsze programy. Będziemy się przygotowywali do najlepszego rządzenia. Chyba, że Ipsos się pomylił i będziemy rządzili – dodał szef SLD. Robert Maślak, kandydat Lewicy do Sejmu, zwraca uwagę, że ""Lewica często była niedoszacowana"". Hanna Lis dziwi się radości Lewicy i piosence, którą wybrali na ogłoszenie wyników ""w dniu zwycięstwa antydemokratów z PiS"". Źródło: Twitter, TVN24, Onet",Adrian Zandberg nie krył radości,
https://wiadomosci.onet.pl/kraj/wyniki-wyborow-2019-lewica-wraca-do-parlamentu/x05rwe0,Lewica wraca do parlamentu. Będzie tam trzecią siłą,"O godzinie 21 ogłoszono wyniki tzw. exit poll. Według nich Lewica wraca do Sejmu i będzie tam trzecią siłą polityczną. Entuzjazmu nie kryli liderzy partii: Robert Biedroń, Włodzimierz Czarzasty i Adrian Zandberg.","- Wracamy do parlamentu! Wracamy tam, gdzie zawsze było miejsce Lewicy, czyli do świątyni demokracji - mówił Robert Biedroń podczas wieczoru wyborczego. Dziękował wszystkim wolontariuszom oraz kandydatom i kandydatkom, a także Czarzastemu i Zandbergowi. - Zrobiliśmy to, co rzadko się zdarza w polskiej polityce - podaliśmy sobie ręce - zaznaczał Biedroń. - Będziemy wspólnie pracować, by pokazać, że Polska może mieć inne oblicze - obiecywał Biedroń. - Polska może być otwarta, nowoczesna i uśmiechnięta, a także być państwem dobrobytu. Składamy deklarację, że będziemy konstruktywną opozycją - dodawał. - Będziemy każdego dnia pokazywać, że konstytucja będzie broniona przez nas do ostatniego artykułu - kończył swoją przemowę Robert Biedroń. Równie entuzjastycznie przemawiał Włodzimierz Czarzasty: - Obiecaliśmy, że wrócimy do Sejmu. To jest wielki sukces, bądźcie z tego dumni! - mówił. W podobnym tonie mówił Adrian Zandberg: - Zrobiliśmy to! To były szalone trzy miesiące. Będziemy walczyć o prawa pracownicze, podwyżki, porządną ochronę zdrowia. Będzie w Polskim sejmie lewica i to pierwszy krok do lewicowego rządu - przekonywał. Dziś o godz. 21 ogłoszono sondażowe wyniki wyborów tzw. exit poll. Na tę godzinę frekwencja wynosiła 61,1 proc. Według sondażu Ipsos, który przeprowadził badanie exit poll dla TVN, wybory z wynikiem 43,6 proc. wygrało Prawo i Sprawiedliwość. Na drugim miejscu znalazła się Koalicja Obywatelska (27,4 proc.), a na trzecim Sojusz Lewicy Demokratycznej (11,9 proc.). Do Sejmu wchodzą również Polskie Stronnictwo Ludowe (9,6 proc.) i Konfederacja (6,4 proc.). Oznacza to liczbę mandatów, odpowiednio: dla PiS - 239, KO - 130, Lewicy - 43, PSL - 34 oraz Konfederacji - 13.",Robert Biedroń podczas głosowania. Wybory 2019,
https://wiadomosci.onet.pl/kraj/wyniki-wyborow-lewica-po-czterech-latach-wraca-do-parlamentu/g67r7qt,Lewica po czterech latach wraca do parlamentu,"Zjednoczona Lewica była największym przegranym wyborów parlamentarnych w 2015 r. Teraz, po czterech latach spędzonych poza Sejmem, reprezentacja lewicy wraca do parlamentu jako trzecia siła polityczna w kraju.","Jeśli sondażowe wyniki potwierdzą się, Lewica wprowadzi do Sejmu kilkudziesięciu posłów i stanie się trzecią siłą polityczną w kraju. - Wracamy do parlamentu! Wracamy tam, gdzie zawsze było miejsce Lewicy, czyli do świątyni demokracji - mówił Robert Biedroń podczas wieczoru wyborczego. Dziękował wszystkim wolontariuszom oraz kandydatom i kandydatkom, a także Czarzastemu i Zandbergowi. - Zrobiliśmy to, co rzadko się zdarza w polskiej polityce - podaliśmy sobie ręce - zaznaczał Biedroń. Zobacz także: Wybory parlamentarne 2019. Relacja na żywo Równie entuzjastycznie przemawiał Włodzimierz Czarzasty: - Obiecaliśmy, że wrócimy do Sejmu. To jest wielki sukces, bądźcie z tego dumni! - mówił. W podobnym tonie mówił Adrian Zandberg: - Zrobiliśmy to! To były szalone trzy miesiące. Będziemy walczyć o prawa pracownicze, podwyżki, porządną ochronę zdrowia. Będzie w Polskim sejmie lewica i to pierwszy krok do lewicowego rządu - przekonywał. Lewicy prowadzonej do wyborów przez Roberta Biedronia z Wiosny, Adriana Zandberga z Lewicy Razem (wcześniej Partii Razem) i Włodzimierza Czarzastego z SLD udało się coś, czego w 2015 r. nie byli w stanie dokonać przedstawiciele Zjednoczonej Lewicy. Zjednoczona Lewica startująca wówczas jako komitet koalicyjny nie przekroczyła ośmioprocentowego progu wyborczego i znalazła się poza Sejmem. Nie zdobyła też mandatu do Senatu. Czytaj także: Grzegorz Schetyna: nie będzie Budapesztu w Warszawie ZL popełniła wówczas potężny błąd startując jako koalicja. W tym roku nie chciano go powtórzyć stąd trudny kompromis i wspólny start SLD, Wiosny i Razem pod jednym szyldem Lewicy. Cztery lata temu dodatkowo wynik ZL osłabił niespodziewanie dobry start partii Razem, która zdobyła ponad 3 procent głosów. Nie weszła do parlamentu, ale załapała się na pieniądze z budżetu państwa. W tym roku sondaże jasno pokazywały, że tylko połączenie sił dawało lewicy szanse na mandaty. Osobny start SLD, Wiosny i Razem oznaczał realną groźbę, że żadne z tych ugrupowań nie przekroczy wymaganych pięciu procent i nie wejdzie do parlamentu. – Wracamy do Sejmu z energią atomową, bo cztery lata pokazały nam, że poza parlamentem nasz głos nie jest wystarczająco słyszany. Zębami, nogami i rękami będziemy trzymać się konstytucji. Ale czytać i realizować ją będziemy od A do Z, włącznie z prawami socjalnymi. Bo lewica to gwarancja walki o państwo opiekuńcze. Lewica walczy o to, żeby państwo nie pozostawiało nikogo w tyle – mówi Onetowi Krzysztof Śmiszek z Wiosny, który kandydował z pierwszego miejsca we Wrocławiu i prawdopodobnie zdobędzie mandat. Co parlament zyska na powrocie lewicy? – Przede wszystkim program i odwagę w jego obronie. Można być pewnym, że Sejm z lewicą to Sejm, który nie zawaha się postawić np. Zbigniewa Ziobrę czy Beatę Szydło przed Trybunałem Stanu za łamanie konstytucji i naruszanie prawa. Sejm z lewicą to parlament, gdzie głos organizacji pozarządowych będzie znacznie bardziej słyszany. Lewica ma w swoim DNA dialog, a zatem będzie mniej kłótni, a więcej codziennej ciężkiej pracy. Czytaj także: Jarosław Kaczyński: otrzymaliśmy dużo, ale zasługujemy na więcej – Osobiście będę zabiegał o to, żeby powstał jeden klub. Silny klub to silny głos lewicy. Nazwa jest nieważna, choć Lewica sprawdza się jako brand bardzo dobrze. Duży lewicowy klub to widoczność, obecność w mediach i przede wszystkim siła argumentu legislacyjnego. A ustaw do uchwalenia jest całe mnóstwo – mówi Krzysztof Śmiszek.","Adrian Zandberg, Robert Biedroń i Włodzimierz Czarzasty",
https://wiadomosci.onet.pl/kraj/wyniki-wyborow-ojciec-rydzyk-byl-waznym-tematem-kampanii/hy55t4t,Ojciec Rydzyk był ważnym tematem kampanii,"Jeszcze nigdy podczas kampanii wyborczej dyskusja na temat ojca Rydzyka nie była tak intensywna. Atakowali go zwłaszcza działacze Koalicji Obywatelskiej (bardziej z Bydgoszczy niż Torunia), a w jego obronie dzielnie, jak zawsze, stanęła posłanka PiS Anna Sobecka. Tym razem redemptorysta nie siedział jednak cicho i pod koniec kampanii ostro odgryzł się swoim krytykom.","Ostatnio było odwrotnie: politycy z przezorności starali się za bardzo nie poruszać tematów związanych z redemptorystą, za to on, w zawoalowany sposób, podpowiadał odbiorcom założonych przez siebie mediów, na kogo głosować. Np. rok temu dzień przed ciszą poprzedzającą wybory samorządowe zasugerował, by nie oddawać głosów na osoby, które mają związek z marszami równości lub są niewierzące. W tym roku wypowiedzi ojca Rydzyka były już ostrzejsze, jakby z miesiąca na miesiąc nabierał odwagi. W lipcu wskazał wroga przed wyborami: lewactwo i LGBT. - Widzimy, jaka jest inwazja tego lewactwa, LGBT, jak to nazywają - a to po prostu lesbijki, geje, transseksualni czy biseksualni - i również marksizmu w polskich uniwersytetach - stwierdził toruński zakonnik. Tym razem bezpośredniego nawoływania do głosowania na konkretne partie nie było, jednak na kilka godzin przed ciszą wyborczą strona główna Radia Maryja była zapełniona doniesieniami i cytatami polityków związanych z PiS. Udało się na niej zmieścić zdjęcia m.in. Jarosława Kaczyńskiego, Elżbiety Rafalskiej, Mateusza Morawieckiego, Andrzeja Dudy, Joachima Brudzińskiego, Krzysztofa Szczerskiego, Jacka Sasina, Bartosza Kownackiego, Antoniego Macierewicza, Patryka Jakiego, Jarosława Zielińskiego, Krystyny Pawłowicz, a także ministrów: Zbigniewa Ziobry, Marka Zagórskiego, Jadwigi Emilewicz i Marka Gróbarczyka. Każda fotografia odsyłała do osobnego artykułu. Ile w tym czasie było tam zdjęć liderów opozycji? Zero. Podczas kampanii jako pierwszy dał sygnał bydgoski poseł PO Michał Stasiński, który przyjechał do Torunia i nagrał krótki film o inwestycji geotermalnej redemptorystów. Przekonywał, że pomysł nie jest najlepszy, bo woda znajdująca się pod tym gruntem nie należy do najbardziej gorących, a mimo to rząd PiS przeznaczył na jego realizację kilkadziesiąt milionów złotych. Film zyskał bardzo dużą popularność w sieci. - Woda, która wybiła na terenie ojca Rydzyka, ma 64 stopnie - przekonywał Stasiński. - Aby była użyteczna w geotermii, musi mieć stopni 130. W związku z tym Tadeusz Rydzyk wybudował sobie kotłownię, która będzie tę zimną wodę podgrzewać. Kotłownia nie będzie specjalnie ekologiczna, będzie emitować tyle dwutlenku węgla, co 45 tysięcy samochodów w ciągu godziny. Za tę ekologiczną kotłownię, żeby było jeszcze śmieszniej, zapłaciła Unia Europejska. Tak się robi interesy. Inny bydgoski poseł PO, Paweł Olszewski, zaprezentował swój prywatny program wyborczy. W pięciu obietnicach zadeklarował m.in. budowę ekspresówki S10 z Bydgoszczy do Torunia oraz zakręcenie kurka z publicznymi pieniędzmi, które płyną na przedsięwzięcia związane z ojcem Tadeuszem Rydzykiem. Natomiast poseł PO Krzysztof Brejza, który walczył o mandat senacki w Inowrocławiu, podczas kampanii przypominał o ujawnionych przez siebie publicznych dofinansowaniach dla redemptorystów. Miał się czym chwalić, bo w ciągu minionych czterech lat wiele informacji o tych dotacjach wypłynęło wyłącznie dzięki niemu. Część podmiotów publicznych nie chciało odpowiadać na pytania o nie dziennikarzom, mimo że prawo je do tego obligowało. W Toruniu, który ma inny okręg wyborczy niż Bydgoszcz, krytyka ojca Rydzyka i publicznych dotacji nie była aż tak silna, co nie znaczy, że nie było jej w ogóle. Lewicowa posłanka Joanna Scheuring-Wielgus (dawniej w Nowoczesnej) podczas kampanii głośno mówiła o sporym wzroście wydatków państwa na fundusz kościelny, więc nie mogła nie zahaczyć też o dofinansowania instytucji związanych z toruńskim zakonnikiem. Natomiast pod koniec kampanii toruński poseł PO Arkadiusz Myrcha podczas briefingu nad Wisłą zaprezentował tablicę z pytaniem ""Czy PiS woli wspierać imperium ojca Rydzyka zamiast mieszkańców Torunia?"". Według jego danych rząd przeznaczył na to wsparcie ponad 217 mln zł, a za taką kwotę można było wybudować 20 przedszkoli albo żyć w mieście cały rok bez podatków i opłat lokalnych. Redemptorysta był pod ostrzałem również paru innych polityków. Powód był prosty: jeszcze nigdy nie popłynął w stronę jego i jego współbraci tak szeroki strumień publicznych pieniędzy, jak przez ostatnie cztery lata. To głównie z tych środków powstaje obecnie ""miasteczko Rydzyka"", w którym (poza istniejącym już monumentalnym kościołem i uczelnią) będą: muzeum, park pamięci oraz geotermia. Zdjęcia z budowy ""miasteczka"" można zobaczyć klikając w ten link. Przeciwko tezom przedstawionym podczas briefingu Myrchy zaprotestowała Anna Sobecka, w przeszłości spikerka Radia Maryja, która wielokrotnie stawała już w obronie toruńskiego redemptorysty. Tym razem wystosowała list otwarty do posła, w którym zaznaczyła, że głównym organizatorem muzeum ""Pamięć i Tożsamość"" jest Ministerstwo Kultury, a nie Tadeusz Rydzyk. ""Szanowny Panie Pośle, zamiast budować swój kapitał polityczny na niesłusznej krytyce Radia Maryja i organizować konferencje, podczas których wprowadza Pan mieszkańców Torunia w błąd, zachęcam do podjęcia skutecznej pracy na rzecz naszego miasta. Jestem przekonana, że jeśli zrobi Pan Poseł dla Torunia tyle co ja, mieszkańcy naszego miasta z pewnością na tym bardziej skorzystają"" - zakończyła swój list Sobecka. Jednak i sam Rydzyk potrafił się bronić. Robił to w swoim osobliwym stylu, porównując na antenie Radia Maryją posła Arkadiusza Myrchę (rocznik 1984) do komunistów. - To, co ten człowiek mówi, to nie jest nowość – skomentował kapłan. - Dawniej komuniści, SLD-owcy z Torunia też to mówili. Chcieli się nagłośnić i nas zaczepiali. To jak aktorka, które chce błyszczeć, zostać gwiazdą światową, a nie da rady. Nie ma takich talentów, czy nie ma możliwości, więc robi skandale. Żeby o niej tylko mówili. Redemptorysta zwrócił uwagę, że wszystkie przedsięwzięcia, które przeprowadza razem ze współpracownikami i współbraćmi, są zgodne z prawem. Powiedział, że gdyby nie korzystali z możliwości, jakie się przed nimi otworzyły, to popełniliby grzech zaniechania. Zarzucił też posłowi PO, że nie jest prawdziwym ""toruńczykiem"", skoro nie cieszy się z tego, że Radio Maryja przynosi Toruniowi sławę. Rydzyk stwierdził nawet, że miasto powinno płacić za taką reklamę. Poseł Myrcha, absolwent prawa UMK w Toruniu, radca prawny po odbytej aplikacji, był przez Tadeusz Rydzyka krytykowany również bardziej dosadniej: - Niech się oni do roboty wezmą, a nie! Gdyby byli dobrymi Polakami, to by się cieszyli, że każdy, i wierzący, i niewierzący, jeżeli robi coś dobrze dla Polski, niech robi! Polska jest najważniejsza! A nie, kłaniać się Niemcom, inni kłaniali się Sowietom. To jest takie... Gorzej niż miernota. To szkoda słów. To to żadnego honoru nie ma. To najgorsze, że on jeszcze jakieś dyplomy ma. Oni mają jeszcze dyplomy, że niby pokończyli studia. Jak oni kończyli studia, jak to takie nierozumne? Przepraszam. Tadeusz Rydzyk nie ukrywał też żalu do dziennikarzy, że zniekształcili historię o samochodach, które redemptoryści dostali od bezdomnego Stanisława. - Oni z tego zrobili, ci nienawistnicy i kłamcy, luksusowe maybachy - wspomniał. - Ja nawet nie wiedziałem, co to w ogóle jest maybach. Później pytam się ojców: ""co to jest?"".",Ojciec Tadeusz Rydzyk,
https://wiadomosci.onet.pl/kraj/wybory-2019-kandydaci-na-kogo-glosowac-w-wyborach/d6vptm2,Na kogo głosować? Wybory parlamentarne 2019 [Quiz],"Wybory parlamentarne już w niedzielę. Tematów, o których mówią politycy w tej kampanii, jest całe mnóstwo. Polityka zagraniczna, gospodarka, 500 plus, emerytury, aborcja i związki partnerskie. I inne elementy rzeczywistości, na które wpływ mają politycy. Przedstawiamy Państwu zabawę w quiz wyborczy Onetu.","Przed wyborami parlamentarnymi przeanalizowaliśmy dla Państwa programy wyborcze oraz wypowiedzi liderów pięciu komitetów, które wystawiły kandydatów we wszystkich okręgach wyborczych. Konfederacja, PSL, Lewica, KO i PiS. Wystarczy odpowiedzieć, na 14 zagadnień, a odpowiedź, na pytanie ""na kogo zagłosować"" w wyborach parlamentarnych pojawi się sama!",Wybory parlamentarne 2019. Na kogo głosować? Quiz wyborczy Onetu,
https://wiadomosci.onet.pl/tylko-w-onecie/wybory-parlamentarne-2019-czarzasty-boje-sie-konfederacji-w-parlamencie/2q184pr,Czarzasty: boję się Konfederacji w parlamencie,"- Dzielimy się obowiązkami. Ja jestem elementem dystansu, bo młodość czasami traci dystans, bo w młodości jest więcej namiętności. Zandberg jest bardzo dobry, jeśli chodzi o media. Wiem o tym, bo cztery lata temu zarąbał moją partię i między innymi przez niego SLD nie dostało się do Sejmu – mówi przewodniczący SLD Włodzimierz Czarzasty, jeden z trzech liderów Lewicy.","*** Paweł Pawlik, Onet: Lewica ma mocny finisz. Sondaże się stabilizują i dają Wam w finalnym rozrachunku między 10-14 proc. głosów. Włodzimierz Czarzasty: Każda liczba będzie dla nas satysfakcjonująca. Przede wszystkim chcemy wrócić do Sejmu. Sejm to jest dotarcie do mediów, a dotarcie do mediów to z kolei możliwość przedstawienia swojego programu, swoich stanowisk, możliwość komunikowania się z wyborcami. Jest taki cierpki dowcip: Maciej Orłoś prowadził Teleexpress przez 25 lat. Zwolniono go. Co się zmieniło? Nic. Nieobecność SLD w Sejmie też chyba nie wywróciła życia politycznego do góry nogami. Po co zatem Lewica w Sejmie? Teleexpress jest słabszy, czyli Orłoś był potrzebny. To samo z Lewicą. Będzie normalniej. O jaką normalność chodzi? Bo kwestie socjalne rozwiązuje rząd. Pracownicze również. Związkowcy też najlepiej dogadują się z PiS... Sytuacja polityczna ulega zmianie. Teraz na ulicy czuje się zmianę klimatu. Myślę, że ludzie potrzebują zmiany. Są dwie mocne wizje Polski. Nie ma trzeciej. Jedna to wizja PiS-owska. Konserwatywne państwo dobrobytu – tak je nazwaliśmy. Druga wizja jest lewicowa i to jest nowoczesne państwo dobrobytu. Polki i Polacy pójdą za jednym lub drugim rozwiązanie, gdyż to co proponuje PO – nie krytykuję tej formacji, tylko odnoszę się do jej programu – przestaje Polaków interesować. Nie można być trochę za wolnością, nie można być trochę za prawami kobiet, nie można być trochę za związkami partnerskimi, trochę za państwem świeckim. Aleksander Kwaśniewski powiedział w Katowicach, że w Polsce czuć taki PO-PiS-owy smog polityczny, który powinien być przewietrzony i faktycznie dobrze by było, gdyby Polska się wyrwała z tych kleszczy dwóch partii prawicowych. Czy to się zdarzy? Na pewno. Czy w tych wyborach? Zobaczymy w niedzielę. Jestem dobrej myśli. Dystans między KO, a Lewicą zmniejsza się. I wydaje się, że to na własne życzenie Koalicja zalicza wpadkę za wpadką. Myślę, że ostatnie wydarzenia mogą spowodować, że osoby, które chciały głosować na KO nie pójdą do wyborów. Po pierwsze ta zupełnie niezrozumiała decyzja ws. Neumanna. Przez pięć dni broniono go, mówiono, że nic się nie stało. On sam też bagatelizował całe zamieszanie. Używano zresztą trafionych argumentów: rozmowa odbyła się dwa lata temu, była już publikowana. I nagle po pięciu dniach dymisja. Dymisję składa się w związku z tym, że coś się przeskrobało. A tę decyzję ludzie - moim zdaniem - odebrali bardzo źle. To jedna wtopa. Druga to pan Wałęsa. Lech Wałęsa jest jaki jest, ma prawo do własnych ocen. Ja go cenię za to, co robił w przeszłości. Ale on jest nieprzewidywalny. Inna sprawa to reakcja sali na jego słowa. Proszę przejrzeć materiał, kiedy Wałęsa mówi, że Kornel Morawicki był zdrajcą. Wszyscy biją brawo. Paweł Kowal nie bił. Może się zagapił. Ale ogólnie był tam entuzjazm. Po świetnym wystąpieniu prezydenta Kwaśniewskiego na konwencji Lewicy w ubiegłą sobotę w Katowicach, Koalicja Obywatelska chciała to naśladować. Skończyło się źle. Strzelili sobie w stopę, w kolano, w głowę, w ręce, dobrze, że nie w serce. Piosenka ""Ole, Olek"" w trakcie wyjścia Kwaśniewskiego na scenę to był pana pomysł? Planowaliśmy to, to miły element. Kwaśniewski to jest podejście konsensualne, godzenie społeczeństwa, to jest tradycja ""okołostołowa"", która może się jednym podobać, a drugim nie, ale jednak przy okrągłym stole zaczęła się realna transformacja. Dlatego w Polsce nie zakończyło się tak, jak na Bałkanach. Z kolei w pana przemówieniu dużo było o PRL. To było zaplanowane. Lewica to są trzy pokolenia. Ja może nie jestem taki stary, ale generalnie moim obowiązkiem jest dbanie o pokolenie aktywne zawodowo do 1990 roku i o to pokolenie, które dokonało w Polsce transformacji – aktywne zawodowo do 2000 roku. Moim obowiązkiem jest też starać się mówić obiektywnie o historii. Nie widzę powodu, dla którego np. Adrian Zandberg miałby o tym mówić, bo nie tkwił w tej historii. Ja jestem człowiekiem transformacji. Byłem w jednym ustroju i jestem w drugim. Przy jakiejś tam otwartości intelektualnej mam możliwość oceny tego co było i co jest. Nasze wystąpienia były sformatowane bardzo precyzyjnie. Moje przemówienie miało pokazać politykę historyczną i stosunek Lewicy do historii. Zandberg mówił o przedsiębiorczości, Robert o sprawach wolnościowych. Bóg jest jeden, ale w trzech osobach. Pod koniec maja w Onet Rano mówił pan w dosyć mocnych słowach o Wiośnie i Robercie Biedroniu. To był inny etap. Myśmy wtedy ze sobą walczyli. To była inna sytuacja polityczna. Jak panowie to załatwili między sobą? W polityce bardzo ważny jest element czasu, który bywa niedoceniany przez polityków, szczególnie młodego pokolenia. W polityce ważne są wartości i ważny jest pragmatyzm. W SLD zawsze był prymat pragmatyzmu nad wartościami. W Razem był prymat wartości nad pragmatyzmem. Jak pan ma wartości bardzo mocno sprecyzowane, tak jak Adrian Zandberg, to odpuszcza pan elementy pragmatyzmu. Jednym z najprawdziwszych zdań na temat polityki jest stwierdzenie: ""sytuacja polityczna się zmieniła"". Do wczoraj wszyscy się kłóciliśmy. Żadna z naszych partii, frakcji, nie miała z tego efektów. Więc możemy nadal się kłócić i nic z tego nie mieć. Możemy też zamknąć ten etap, zapomnieć, jeśli chcemy walczyć o powrót do Sejmu. Teraz jest nowa sytuacja. Teraz nie ma walki. Sytuacja polityczna uległa zmianie. *** *** Który z panów byłby najlepszym premierem? Nie wyciągnie pan ode mnie takiego typu odpowiedzi. Dla nas najważniejsze to dostać się do Sejmu. A z którym z kolegów – liderów dogaduje się pan lepiej? Z jednym i drugim. Każdy z nas jest różny. Jestem wdzięczny Bogu, że im udaje się dogadywać ze mną. Dużo mówi pan o Bogu. Jest pan wierzący? Nie. To taki przecinek. Który z nich byłby lepszym premierem? Nie ja o tym będę decydował, o wszystkim będziemy decydować we trzech. Historia pokazuje, że formuła trzech liderów nie zdaje egzaminu na dłuższą metę. Ma pan na myśli triumwirat? Mam na myśli najnowszą historię Polski: ""trzech bliźniaków"" w PiS i ""trzech tenorów"" PO. To jest kwestia zadań. Naszym jest wprowadzenie Lewicy do Sejmu i tu akurat nasza współpraca się super sprawdza. Każdy ciągnie swój wagon, a pociąg jest jeden. Dzielimy się obowiązkami. Jedni są lepsi w jednym, drudzy w drugim. Ja jestem elementem dystansu, bo młodość czasami traci dystans, bo w młodości jest więcej namiętności. Adrian Zandberg jest bardzo dobry, jeśli chodzi o media. Wiem o tym, bo cztery lata temu zarąbał moją partię i między innymi przez niego SLD nie dostało się do Sejmu. Lewica rozejdzie się po wejściu do parlamentu? Co do przyszłości, to nie wiemy, jaka ona będzie. Ja reprezentuję koncepcję konsolidacji Lewicy, ale każdy musi nacieszyć się swoim sukcesem. Będziemy patrzyli, analizowali, oceniali. Lewica wystawi również kandydata lub kandydatkę w wyborach prezydenckich. Lewica jest dziś formacją antyklerykalną? Nikt z progresem nie wygra, nikt z medycyną nie wygra, nikt z edukacją nie wygra. O rozdziale państwa od Kościoła bylibyśmy w stanie napisać najpiękniejszą książkę. Myślę, że wiele Polek i Polaków wciąż nurtuje pytanie, dlaczego ksiądz płaci ryczałt 250 złotych, a fryzjer płaci normalne podatki, średnio 2 tys. złotych miesięcznie. A jak komuś ktoś umrze, to idzie do parafii i bez względu na to, czy ma pieniądze czy nie, to ksiądz mówi ""co łaska, 2 tys. zł"". Dlaczego nie jest to w księgę wpisane, dlaczego nie ma tam normalnej kasy fiskalnej, odprowadzanego podatku dochodowego? Drugi właściciel ziemi w Polsce po państwie, to kler - 160 tys. hektarów. Co roku dajemy na utrzymanie kleru poprzez Skarb Państwa 8 mld złotych. Około 6 mld złotych kosztuje nasz program, podobny jest realizowany w Anglii, wszystkie lekarstwa na receptę po 5 zł. Niech każdy odpowie sobie w sercu i duszy, czy lepiej zapłacić ZUS biskupowi, czy lepiej żeby opłacić receptę. Trzeba ocenić funkcjonowanie konkordatu w Polsce. Minęło przeszło 20 lat od jego podpisania i warto podsumować ten czas. Świat się zmienił przez te dwie dekady. Polska się zmieniła. *** *** Obawia się pan Konfederacji w parlamencie? Tak, boję się. To są ludzie, którzy reprezentują poglądy, które nie są dobre dla demokracji. To jest dawanie trybuny ludziom, którzy idą bardzo po ścianie i którzy szerzą niepokój. Zło zawsze zaczyna się od słów. To są takie przyzwolenia, że np. kukłę Żyda się spali, że powiesi się portrety europosłów. Ja się boję takich poglądów. Poglądy Lewicy są po drugiej stronie. Przyznam się panu, iż boimy się też, że ludzie, których ma na listach Schetyna, będą współpracować z PiS-em. Mówię o panu Kowalu, Ujazdowskim, Poncyliuszu. Obawiam się, że niektórzy posłowie odejdą szybciej od Grzegorza niż do niego przyszli. Na początku naszej rozmowy mówił pan, że wejście do Sejmu to również dotarcie do mediów, co umożliwi Lewicy przedstawienie jej programu. Na konwencji w Katowicach z kolei niechętnie odpowiadał pan na pytania TVP. Dlaczego? Byłem w KRRiT przez prawie sześć lat. Siedem lat byłem szefem rady nadzorczej dużego polskiego radia. Jestem po dziennikarstwie i naukach politycznych. Generalnie na mediach się znałem, bo teraz zawodowo tego już nie wykonuję. Jeśli chodzi o TVP, to jest to totalna przeginka, zero standardów. W sferze informacyjnej, publicystycznej. Zrobiono to, co z mediami publicznymi w krajach cywilizowanych nie powinno się dziać. Media publiczne stanęły w służbie partii rządzącej. Z drugiej strony w polskich warunkach telewizja publiczna zawsze była przechodnim narzędziem władzy…  Do pewnych standardów trzeba dojrzeć. My demokrację mamy krótko. W naszej telewizji publicznej standardy BBC pojawią się, kiedy polska transformacja będzie miała tyle lat, co BBC. Nie na darmo są powiedzenia o angielskim trawniku i że smoking dobrze wygląda na trzecim pokoleniu - one wynikają z życia. Do wszystkiego trzeba dojrzeć. Problem nie polega w zapisach ustawowych, tylko w ludziach, którzy realizują te zapisy. Problemem nie jest zła konstytucja, problemem są ludzie, którzy ją łamią i bez względu, jak dobrą ustawę pan napisze, to trafi się menda, która ją złamie. W wyborach do Sejmu startuje pan z okręgu sosnowieckiego. Dlaczego? Rozmawialiśmy o tym, gdzie lider Lewicy, tej starszej, mógłby startować, gdzie jest rozsądne uzasadnienie tradycji lewicy. Od PPS poprzez tradycje powojenne, przez dekady PRL, bo choć niektórzy zapominają, to życie w PRL się toczyło. Uczciwie powiem, że są dwa takie okręgi, które mają taką tradycję: Włocławek i Zagłębie. Jeśli dodać do tego dekadę Gierka, która szczególnie mocno tkwi w naszych rodzicach, to wszystko się zgadza. Można tamten czas z pozycji prawicowych działaczy ośmieszać i opluwać, ale wtedy dla ludzi to była duża zmiana, czuć było powiew entuzjazmu. Stąd ten wybór. Nigdy nie będę opowiadał bzdur, że jestem stąd. Sosnowiec to jest decyzja polityczna, która ma swoje historyczne uzasadnienie. Tu powstawały wartości, które są dla mnie ważne. Co może pan obiecać mieszkańcom Zagłębia? Chciałbym być skuteczny dla tego regionu. Możemy ustalić kilka rzeczy istotnych dla Zagłębia, za którymi będę chciał lobbować bez względu na to, czy będę w opcji demokratycznej, która zdobędzie przewagę nad PiS-em, czy w tej opcji, która będzie w mniejszości. To nie jest prawda, że jak poseł albo posłanka nie jest z partii rządzącej, to nie ma możliwości załatwić spraw dla swojego regionu. Województwo śląskie w przyszłej kadencji może mieć kilku ambasadorów, którzy będą w stanie coś załatwić. Mówię o Mateuszu Morawieckim i o Borysie Budce. Mam nadzieję, że z Zagłębia będę m.in. ja. Jeśli będzie jeszcze dwóch, trzech posłów, którzy będą chcieli współpracować dla tego regionu, to będzie on silniejszy od innych. Tak to widzę. Czyli będzie pan razem z premier Morawieckim załatwiał sprawy dla Śląska i Zagłębia? Mnie nie brzydzi Morawiecki, ani ktoś z innej partii. Jeśli ktoś będzie chciał dołożyć swój milion do projektów tutaj, to świetnie. Taki mam sposób myślenia. Walki ideologicznej na tym terenie nie chcę prowadzić. Zawsze dziwiłem się, że nie da się ustalić współpracy międzypartyjnej na danym terenie na rzecz tego regionu. Może to jest zapisane w genach polityki? Ja na pewno spróbuję, bo są takie rzeczy, które z polityki partyjnej powinny być wyjęte np. służba zdrowia. Jeżeli w Sosnowcu dokłada się miliony do szpitala, żeby spłacić jego długi to znaczy, że system źle działa. Na pewno będę w tym regionie obecny. Wyobrażam sobie, że będą tu dwa dni w tygodniu. Będę chciał integrować lewicę na tym terenie i pomagać tutejszym strukturom SLD. Deklaruje pan, że nie będzie zawodowym posłem.",Włodzimierz Czarzasty,
https://wiadomosci.onet.pl/tylko-w-onecie/wybory-2019-prognoza-pis-wygrywa-cztery-ugrupowania-w-sejmie/n1h1grc,"Ostatnia prognoza przedwyborcza dla Onetu: PiS wygrywa, ale nie ma większości konstytucyjnej","Prawo i Sprawiedliwość może liczyć w niedzielnych wyborach nawet na 46,5 proc. poparcia - wynika z prognozy przedwyborczej przygotowanej dla Onetu przez Badania.pro. Drugie miejsce zajmuje Koalicja Obywatelska, a w Sejmie mogłyby znaleźć się jeszcze Lewica oraz PSL-Koalicja Polska.","Prognoza poparcia została przygotowana w oparciu o model statystyczny, który opiera się na długoterminowym śledzeniu sondaży następujących ośrodków badawczych: IBRiS, Estymator, Kantar, Pollster, CBOS, Ipsos, Indicator oraz DobraOpinia. Model ten śledzi zmiany w poparciu dla komitetów wyborczych w czasie i za pomocą autorskiego algorytmu. Prognoza wyników do Sejmu, opracowana przez Badania.pro, daje największe szanse na zwycięstwo Prawu i Sprawiedliwości. Partia Jarosława Kaczyńskiego mogłaby liczyć na 46,5 proc. poparcia, co przełożyłoby się na 247 mandatów w Sejmie. Jest to o 16 mandatów więcej niż potrzeba do samodzielnej większości parlamentarnej, ale 29 mandatów brakuje do 276 mandatów, potrzebnych m.in. do odrzucenia weta prezydenta i aż 60 mandatów do większości konstytucyjnej. Na drugim miejscu znalazłaby się Koalicja Obywatelska, z poparciem na poziomie 28,7 proc. Taki wynik dałby Koalicji 144 mandatów. Lewica mogłaby liczyć na zaufanie 13,4 proc. wyborców i w jesiennych wyborach wprowadziłaby do Sejmu 55 przedstawicieli. Prognozowane poparcie dla Koalicji Polskiej, a więc sojuszu PSL i Kukiz’15, wyniosło 6,2 proc., co przekłada się na 13 mandatów. Jednego przedstawiciela do Sejmu wprowadziłaby Mniejszość Niemiecka. Pod pięcioprocentowym progiem wyborczym znalazła się Konfederacja, z wynikiem 4,4 proc. Poparcie dla innych komitetów szacowane jest na poziomie 0,6 proc. W stosunku do prognozy wykonanej dla Onetu 15 września 2019 roku, nie zachodzą istotne zmiany. Nieznacznie wzmocniło się Prawo i Sprawiedliwość – gównie kosztem mniejszych komitetów startujących w wyborach. Wzrost poparcia o 0,8 pkt. proc. przekłada się na jeden mandat więcej, w stosunku do prognozy sprzed miesiąca. Koalicja Obywatelska utrzymuje poparcie na niezmienny poziomie 28,7 proc., ale traci dwa mandaty – jeden kosztem PiS, a drugi na rzecz Lewicy, która notuje wzrost o 0,1 pkt. proc. Niewielkie przepływy można zaobserwować pomiędzy komitetem PSL-Koalicja Polska a Konfederacją. Powyższe poparcie krajowe przekłada się na zaprezentowany poniżej rozkład mandatów w okręgach wyborczych. Algorytm Badania.pro oblicza poparcie oddzielnie dla każdego komitetu, w każdym okręgu, a następnie metodą d’Hondta przekłada to na właściwą ilość mandatów. Badania.pro poddały analizie wybory z 2001, 2004, 2005, 2007, 2009, 2010, 2011, 2014, 2015 oraz 2018 roku i na podstawie wyników partii politycznych w każdym z 41 okręgów wyborczych do sejmu opracowały specjalny algorytm pozwalający z dużym prawdopodobieństwem wskazać, w których okręgach wyborczych poszczególne partie polityczne zdobędą mandaty do Sejmu w 2019 roku. Algorytm jest oparty na obserwacji trendów odchyleń poparcia oddzielnie dla każdej z partii politycznych w każdym z 41 sejmowych okręgów wyborczych w porównaniu z wynikiem ogólnopolskim. Ponieważ wybory do PE, czy też wybory prezydenckie mają podział na inne okręgi niż wybory parlamentarne, wyniki z tych wyborów zostały przełożone tak, aby pokrywały się ze strukturą wyborów do Sejmu. Skuteczność symulacji wykonanej przez Badania.pro w odniesieniu do wyborów do Parlamentu Europejskiego w 2019 roku wyniosła ponad 96 proc. Z kolei skuteczność w przypadku wyborów do Sejmu w 2015 roku wyniosła 92 proc. Prognozy przygotowane na zlecenie Onetu zajęły pierwsze miejsce w Polsce według www.sprawdzamysondaze.pl.","Z prognozy wynika, że zdecydowanym zwycięzcą wyborów będzie Prawo i Sprawiedliwość",
https://wiadomosci.onet.pl/kraj/wybory-parlamentarne-2019-posel-konfederacji-z-apelem-do-wyborcow-lewicy/fl6f5sn,Jacek Wilk: Konfederacja jest ostatnią nadzieją lewicy,"Poseł Jacek Wilk, jedynka na opolskiej liście Konfederacji do Sejmu, przekonuje lewicowych wyborców, że jego ugrupowanie w parlamencie zablokuje ""dyktatorskie zapędy władzy i pozwoli na przywrócenie wolności i rządów prawa"". Odpowiadają mu pomorscy liderzy Lewicy: - Cel nie uświęca środków. Nie można pokonywać sił niedemokratycznych z pomocą innych sił niedemokratycznych.","Poseł Jacek Wilk opublikował dzisiaj w mediach społecznościowych apel do wyborców opozycji. Zatytułował go: ""Konfederacja jest ostatnią nadzieją lewicy"". W swoim tekście przyznaje, że opozycyjna wobec PiS lewa i prawa strony sceny politycznej różni się w kwestiach ekonomicznych i światopoglądowych, ale jest jedna kwestia, która jego zdaniem łączy oba środowiska. ""Chęć przywrócenia w Polsce praworządności"" - pisze Wilk, apelując o odrzucenie archaicznego podziału na lewicę i prawicę. Poseł argumentuje, że matematyka sejmowa nie kłamie i w przypadku gdy Konfederacja nie dostanie się do parlamentu, PiS będzie miał samodzielną większość. A to według autora wpisu, grozi kontynuacją ""zawłaszczania państwa dla jednego wodza"". Wilk pisze: ""Zwracam się do wszystkich niezdecydowanych, do wszystkich którzy się wahają i do wszystkich którym na sercu leży przyszłość na najbliższe 4 lata. Wejście Konfederacji do Sejmu pozwoli zablokować dyktatorskie zapędy władzy, pozwoli na merytoryczną dyskusję pomiędzy prawdziwą lewicą i prawicą, pozwoli na przywrócenie wolności i rządów prawa"". Poseł Konfederacji zapewnia, że dla jego ugrupowania najważniejsza jest kwestia wolności gospodarczej. ""Wolność gospodarcza to szczęśliwi obywatele, którzy nie potrzebują kolejnego 500+ do godnego życia. Do dziś pamiętamy najbardziej liberalny rząd gospodarczy III RP, rząd Leszka Millera. Polska zasługuje na takie rozwiązana realizowane przez siły lewicowe"" - pisze. Wilk nie wspomina jednak, że jego ugrupowanie nie jest monolitem i że znajdują się tam również m.in. narodowcy, nieukrywający swoich socjalnych przekonań. Nie mówi też o tym, że są politycy Konfederacji (np. Janusz Korwin-Mikke), którzy nie wykluczają powyborczego sojuszu z PiS. Poseł Wilk nie odbierał dzisiaj od nas telefonów. Taki apel, co widać już po pierwszych komentarzach, nie podoba się wszystkim zwolennikom Konfederacji. ""Niech Pan to usunie lepiej Panie Wilk zanim będzie za późno. Zaraził się Pan od Korwina?- nie chcecie wejść do Sejmu?"" - pisze jeden z internautów. Apel nie podoba się również politykom lewicowym.   - Konfederacja nie mieści się w demokratycznym spektrum, jej liderzy wyrażają poglądy, które są poglądami antydemokratycznymi. I nie mieszczą się też w wartościach unijnych. Konfederacja jest połączeniem darwinistycznego liberalizmu i nacjonalistycznej opresyjności - ripostuje Joanna Banach, jedna z liderek pomorskiej listy Lewicy do Sejmu. - Przecież Korwin-Mikke głosił np., że zasiłki demoralizują niepełnosprawnych, wyzywał ich od debili. Grzegorz Braun wciąż uważa, że na życie w Polsce mają wpływ Niemcy, Żydzi i masoni, a ponadto chce batożyć gejów - dopowiada. Czy jednak dla opozycji, która chce pokonać PiS lepiej byłoby, gdyby Konfederacja znalazła się w Sejmie. - Cel nie uświęca środków. Nie można pokonywać sił niedemokratycznych z pomocą innych sił niedemokratycznych. Bo się może okazać, że będzie jeszcze gorzej. Że np. Konfederacja wejdzie w koalicję z PiS i wymusi wprowadzenie chłosty dla gejów albo zakaz rozwodów - odpowiada Banach",Jacek Wilk,
https://wiadomosci.onet.pl/tylko-w-onecie/material-tvp-o-inwazji-lgbt-robert-biedron-komentuje-w-onet-rano/6vrbn7b,"Biedroń o materiale TVP nt. ""inwazji"" LGBT: podobną retorykę stosowano wobec Żydów","Robert Biedroń był gościem Jarosława Kuźniara w ""Onet Rano."". Lider Wiosny skomentował, wyemitowany przez TVP, materiał o ""inwazji"" LGBT. - Podobną retorykę stosowano wobec Żydów przed II wojną światową. Doprowadziło to do obozów koncentracyjnych – stwierdził. - Od mowy nienawiści, do przestępstw z nienawiści jest bardzo krótka droga – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-2019-robert-biedron-jestem-dumny-ze-polaczylismy-lewice/hcymz5n,"Robert Biedroń w ""Onet Rano."": jestem dumny, że połączyliśmy lewicę","Robert Biedroń był gościem Jarosława Kuźniara w ""Onet Rano."". Lider Wiosny wypowiedział się na temat wspólnego startu lewicy w wyborach parlamentarnych. - Musieliśmy połączyć trzy różne pokolenia. To starsze jest dobrze zorganizowane. Dobrze zbiera podpisy, ma wszystko uporządkowane i wie jak prowadzić kampanię. My dajemy entuzjazm i energię. Zandberg dużo czyta i daje nam fundament ideowy – powiedział Biedroń. - Jestem dumny, że w końcu połączyliśmy lewicę. Polski parlament jest jedynym w Europie, w którym jej nie ma. To nie jest normalna sytuacja – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-2019-robert-biedron-w-onet-rano-ocenia-kampanie-opozycji/g0ghrtb,"Robert Biedroń w ""Onet Rano."": ludzie czuli fałsz w tym, co opozycja do tej pory proponowała","Robert Biedroń był gościem Jarosława Kuźniara w ""Onet Rano."". Lider Wiosny wypowiedział się m.in. na temat kampanii wyborczej partii opozycyjnych. - Ludzie czuli pewien fałsz w tym, co opozycja do tej pory proponowała – stwierdził Biedroń. - Widząc na listach KO Ujazdowskiego, Poncyliusza, czy Kowala, mówili, że to nie jest do końca wiarygodne. Pewnie dlatego też Lewica zyskuje. Nie boimy się powiedzieć o sprawach, o których inni przez ten cały czas milczeli i udawali, że nie mają zdania albo naprawdę tego zdania nie mieli – dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/premier-morawiecki-odwiedzi-umcs-kandydat-sld-i-naukowiec-apeluje-o-przesuniecie/m5dx9wj,Premier Morawiecki odwiedzi UMCS. Kandydat SLD i naukowiec apeluje o przesunięcie wizyty,"Tomasz Kitliński jest przeciwny wizycie premiera RP na UMCS ostatniego dnia kampanii. Uważa, że taka praktyka wpisuje się w ""haniebną praktykę autorytarną"". Naukowiec i kandydat SLD chce, by spotkanie odbyło się dopiero po wyborach parlamentarnych.","Zazwyczaj ostatni dzień kampanii wyborczej obfituje w wiele wydarzeń o charakterze politycznym. To ostatnie godziny przed ciszą wyborczą na przekonywanie mieszkańców do zagłosowania na poszczególnych kandydatów. Podobnie jest dziś w wielu miejscowościach w Polsce. W ciągu jednego dnia politycy odwiedzają kilka miejscowości. Do Lublina przyjedzie premier Mateusz Morawiecki, który spotka się ze studentami UMCS.  Dr hab. Tomasz Kitliński, naukowiec UMCS oraz kandydat Lewicy do Sejmu apeluje o przesunięcie wizyty premiera na uczelni na poniedziałek. Chce, by odbyła się dopiero po zaplanowanych na niedzielę 13 października wyborach parlamentarnych. Naukowiec jest zasmucony faktem, że ostatniego dnia kampanii wyborczej premier będzie przyjmowany z honorami na UMCS. - Uniwersytet to przestrzeń badań i edukacji, nie miejsce tu na propagandę. Władze totalitarne, nazizm i fałszywy komunizm, usiłowały wciągnąć uczelnie we własną, zbrodniczą politykę. Ale uniwersytety opierały się zawsze wykorzystaniu politycznemu. Niech UMCS nie wpisuje się w haniebną praktykę autorytarną. Niech pozostanie uniwersytetem pełnym godności - apeluje Tomasz Kitliński. Nic nie wskazuje, by wizyta premiera została przesunięta. Mateusz Morawiecki spotka się ze środowiskiem akademickim Lublina dziś o godz. 14.30 w Auli Uniwersyteckiej na Wydziale Prawa i Administracji UMCS.",Premier Mateusz Morawiecki,
https://wiadomosci.onet.pl/kraj/wybory-2019-emocje-na-finiszu-kampanii-wyborczej-relacja-na-zywo/8vm0x7w,Wybory parlamentarne 2019. Ostatni dzień kampanii [RELACJA],"Wybory parlamentarne już 13 października. Dziś ostatni dzień kampanii wyborczej. Wszystkie komitety wyborcze organizują podsumowanie swojej działalności, a politycy do ostatnich godzin będą przekonywać wyborców. Zapraszamy do obserwowania relacji na żywo z ostatniego dnia przed ciszą wyborczą.",,,
https://wiadomosci.onet.pl/kraj/lewica-chce-sztabu-kryzysowego-ws-sytuacji-w-liceach/04q8rz0,Lewica chce sztabu kryzysowego ws. sytuacji w liceach,"Powołanie sztabu kryzysowego ds. przepełnionych klas w liceach oraz uchwalenie ustawy, która uniemożliwiałaby nagłe zmiany w szkolnictwie, bez konsultacji z rodzicami - proponują kandydatki ""Lewicy"" do Sejmu.","Rzeczniczka SLD Anna Maria Żukowska i ""czwórka"" na listach warszawskiej ""Lewicy"" (KW Sojusz Lewicy Demokratycznej) Magdalena Biejat wystąpiły na briefingu przed warszawskim liceum im. Klementyny Hoffmanowej. Jak zaznaczyły, jest to jedna ze szkół ponadpodstawowych, które borykają się z trudnościami spowodowanymi przez wprowadzoną przez PiS reformę edukacji i przepełnieniem, związanym z sytuacją tzw. podwójnego rocznika. Są to uczniowie, którzy skończyli szkoły podstawowe oraz gimnazja i spotkali się w tym roku szkolnym w szkołach ponadpodstawowych. - Kryzys jest w tej chwili i jeśli czegoś nie zrobimy natychmiast, będziemy mieć zmarnowane pokolenie, stracone pokolenie, które obecnie ciśnie się w klasach, na korytarzach, którymi nie da się spokojnie przejść, ale też nie da się prowadzić w polskich liceach rzetelnej edukacji - mówiła Żukowska. Biejat dodała, że uczniowie mają ""pięciominutowe przerwy i piętnastominutowe kolejki do toalet"", a także dwudziestominutowe przerwy obiadowe, podczas gdy w stołówce mieści się połowa uczniów. Według Żukowskiej i Biejat należy natychmiast powołać sztab kryzysowy, który najpierw sprawdzi, w których szkołach jest zbyt mała powierzchnia do nauki młodzieży i zbyt mało nauczycieli, a potem zdecyduje o dalszych krokach. Zdaniem Żukowskiej mogłoby to być albo postawienie kontenerów na terenie należącym do szkoły, albo sfinansowanie podwyższenia pięter tak, by uzyskać dodatkowe pomieszczenia dla uczniów. Ponadto - przekonywały działaczki ""Lewicy"" - konieczne jest zatrudnienie dodatkowych nauczycieli. Żukowska i Biejat mówiły, że po wyborach - jeśli dostaną się do Sejmu - chciałyby wprowadzenia zmian prawnych, które uniemożliwiłyby w przyszłości ""wprowadzenie w sposób nagły rewolucyjnych zmian w szkołach"". Przekonywały, że potrzebne jest wprowadzenie prawnej gwarancji, że zmiany nie będą wprowadzane od razu, bez długich konsultacji z rodzicami, nauczycielami i ekspertami - nie tylko od samej edukacji, ale też psychologii oraz specjalistów zajmujących się rozwojem dzieci i młodzieży. Ponadto zadeklarowały wprowadzenie zmian w systemie edukacji tak, by zapewnić uczniom indywidualne podejście do ich nauczania. Chodzi np. o możliwość posługiwania się komputerami na każdej lekcji, wprowadzenie programu nakierowanego na kreatywność i myślenie oraz zwiększanie umiejętności komunikacyjnych.",Anna Maria Żukowska,
https://wiadomosci.onet.pl/kraj/swietokrzyska-lewica-podsumowala-kampanie-wyborcza/230vcw3,Świętokrzyska Lewica podsumowuje kampanię wyborczą: obudzimy się w innej Polsce,"Kandydaci świętokrzyskiej Lewicy podsumowali już kończącą się kampanię przed niedzielnymi wyborami parlamentarnymi. Dziękowali za liczne spotkania z mieszkańcami i przekonywali, że w poniedziałek ""obudzimy się w innej Polsce"". – Wiem, że Lewica rusza i to jest dopiero początek – mówiła wiceliderka listy w regionie Paulina Piechna-Więckiewicz.","Świętokrzyscy kandydaci Lewicy do Sejmu spotkali się z dziennikarzami w pobliżu pomnika Henryka Sienkiewicza w Kielcach. Na konferencji zabrakło lidera listy w regionie i wiceszefa SLD Andrzeja Szejny, którego zatrzymały inne obowiązki zawodowe. Kończącą się powoli kampanię przed niedzielnymi wyborami parlamentarnymi podsumowały jednak pozostałe osoby, które walczą o mandaty. - Teraz może być tylko lepiej, o czym wszyscy jesteśmy przekonani. Lewica wraca do Sejmu. W poniedziałek obudzimy się w innej Polsce, w której wierzę, że większość w Sejmie i Senacie będzie miała opozycja, bo pomimo różnic i spraw, które nas dzielą, walczyliśmy przez ostatnie cztery lata o demokrację, praworządność czy prawa kobiet – mówiła Paulina Piechna-Więckiewicz, wiceliderka świętokrzyskiej listy SLD do Sejmu. – Wiem, że Lewica rusza i to jest dopiero początek. Polacy chcą głosować na Lewicę, która dla wielu jest pierwszym wyborem, za co już dzisiaj serdecznie dziękujemy – dodała. Kandydaci Lewicy podkreślają, że w trakcie kampanii odbyli wiele spotkań z mieszkańcami świętokrzyskiego. Przekonują, że wielu z nich oczekuje zmian. - Jako społeczeństwo jesteśmy podzieleni. Widać, że te podziały są i się pogłębiają. Wśród mieszkańców słychać, że partia rządząca dokonała dużych transferów społecznych, ale czy to jest odpowiedź na to, czego potrzebują Polacy? Moim, zdaniem nie. Program typu ""masz tu 500 plus i sam się lecz i ucz"" nie jest odpowiedzią na bolączki Polaków – mówiła Iwona Wielgus, kandydatka Lewicy do Sejmu.   - Ja chciałbym zwrócić uwagę na coś, co dotyczy przyszłości. Lewica w tych wyborach zjednoczyła się i to jest absolutnym hitem ostatnich lat. To zjednoczenie będzie czymś skutkowało. Za chwilę mamy wybory prezydenckie, a za cztery lata samorządowe. Jako samorządowiec, chciałbym powiedzieć, że my już rozmawiamy co będzie w przyszłości – mówił natomiast Marcin Chłodnicki, radny Kielc i kandydat SLD do Sejmu. – To jest też wielki argument do głosowania za Lewicą teraz w wyborach parlamentarnych, po to żeby w przyszłości w naszej lokalnej polityce mieszkańcy naszego miasta i województwa mieli na kogo zagłosować – dodał. Działacze Lewicy apelowali też do wszystkich mieszkańców regionu świętokrzyskiego, aby w niedzielę wzięli udział w wyborach. Piątek, czyli ostatni dzień kampanii, zamierzają spędzić na ostatnich rozmowach z wyborcami.    ",Świętokrzyska Lewica podsumowuje kampanię wyborczą,
https://wiadomosci.onet.pl/tylko-w-onecie/kampania-wyborcza-na-ostatniej-prostej-prezes-ibris-ocenia-w-onet-rano/j6pt1g9,"Kampania na ostatniej prostej. Prezes IBRiS ocenia: działo się dużo, ale niewiele się zmieniło","Marcin Duma był gościem Odety Moro w ""Onet Rano."". Prezes IBRiS wypowiedział się na temat kampanii wyborczej i skomentował najbardziej aktualne sondaże poparcia. - Wiemy tyle, że przez sierpień, wrzesień i październik działo się bardzo dużo, ale niewiele się zmieniło – stwierdził. - Zwycięzcę znamy. Drugie i trzecie miejsce też znamy, ale to nie jest tak, że wiemy wszystko. Nie wiemy, czy Konfederacja dostanie się do Sejmu i Janusz Korwin-Mikke osiągnie swój sukces – mówił. - Co czwarty wyborca swoją ostateczną decyzję podejmuje dopiero przed kartą wyborczą. Więc jest o co grać – dodał Duma. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-parlamentarne-rzeczniczka-sld-pis-moze-probowac-omijac-cisze-wyborcza/n4knlsk,"Anna Maria Żukowska w ""Onet Rano."": PiS może próbować omijać ciszę wyborczą","Anna Maria Żukowska była gościem Odety Moro w ""Onet Rano."". Rzeczniczka Sojuszu Lewicy Demokratycznej wypowiedziała się na temat ostatnich dni kampanii wyborczej. - Zastanawiam się, jak zachowywać się będzie PiS – powiedziała. - To oczywiście niezgodne z etyką, ale PiS może próbować omijać ciszę wyborczą, pokazując swoje aktywności, jako rządowe. Jak ktoś łamie Konstytucję, to nie można się spodziewać, że będzie przestrzegać innych zasad – powiedziała Żukowska. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/wybory-parlamentarne-anna-maria-zukowska-o-aferach-pis-w-onet-rano/tp5982d,"Rzeczniczka SLD o aferach PiS: obawiam się, że to już nie robi wrażenia na obywatelach","Anna Maria Żukowska była gościem Odety Moro w ""Onet Rano."". Rzeczniczka Sojuszu Lewicy Demokratycznej wypowiedziała się na temat wpływu, jaki na wyborców miały afery z udziałem polityków PiS. - Jak się za każdym razem mówi, że to koniec demokracji i powtarza się to setny raz przez te 4 lata, to obawiam się, że to już nie robi wrażenia na obywatelach – stwierdziła Żukowska. - Myślę, że dalsze podsycanie i mówienie, że to koniec wszystkiego, spowodowało demotywację części wyborców – dodała. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-parlamentarne-2019-program-lewicy/11je7nk,Pigułka programowa: Lewica. „Dobra zmiana” plus usługi i obyczajówka,Na płaszczyźnie światopoglądowej – lewicowa klasyka z aborcją na życzenie i państwową refundacją antykoncepcji. Na płaszczyźnie tożsamościowej – liberalna wizja wspólnoty „bezobjawowej” podlana chłopsko-robotniczym sosem. Na płaszczyźnie ekonomicznej – nadwiślańska wariacja państwa dobrobytu z naciskiem na publiczne usługi zamiast bezpośrednich transferów socjalnych. Program wyborczy Lewicy najlepiej rozpatrywać w zestawieniu z wizją państwa autorstwa Zjednoczonej Prawicy - pisze redaktor naczelny portalu klubjagiellonski.pl Piotr Kaszczyszyn.,"Niniejszy tekst został opublikowany na portalu Klubu Jagiellońskiego. Program wyborczy Lewicy został podzielony na trzy obszary tematyczne: współpraca, wspólnota i wolność. W każdym z nich znajdziemy po kilka bardziej szczegółowych dziedzin życia politycznego, gospodarczego i społecznego, gdzie państwo ma określoną rolę do odegrania. Chociaż wybrana struktura nie tworzy nam specjalnie spójnej opowieści o państwie, to pozwala całkiem sprawnie poruszać się po całości syntetycznego, 20-stronicowego programu. Dział „Współpraca” otwierają „zielone tematy” polityki klimatycznej i ochrony środowiska. Wśród postulatów obecnych w debacie publicznej od kilku lat (szeroko zakrojony program publicznych dopłat do wymiany pieców, mocne postawienie na OZE jako energetyczny fundament Polski), a nawet lepiej lub gorzej realizowanych przez rządy Zjednoczonej Prawicy (termomodernizacja budynków) pojawiają się dwa pomysły mocno kontrowersyjne: wprowadzenie całkowitego zakazu importu węgla do Polski oraz stworzenie instytucji Rzecznika Praw Zwierząt. Jego zadaniem ma być „dbanie o dobrostan zwierząt domowych, hodowlanych i dzikich”. Jako z ducha podobne uzupełnienie tego nowego urzędu można wskazać propozycje zakazu działania w Polsce ferm futerkowych oraz całkowitą likwidację chowu klatkowego. Warto wymienić także pomysł stworzenia Agencji Ochrony Przyrody, której celem będzie enigmatycznie brzmiąca „kontrola podmiotów zatruwających środowisko”. Punkt „Sprawne państwo” otwiera postulat odpartyjnienia spółek Skarbu Państwa poprzez likwidację partyjnych nominacji i zastąpienie tej procedury otwartymi konkursami oraz koniecznością wcześniejszego zaliczenia kursu i specjalnego egzaminu. Ponadto Lewica sięga po wprowadzony na poważnie do debaty publicznej przez Klub Jagielloński postulat deglomeracji. W tej wersji chodzi o „wyprowadzenie” przynajmniej ¼ ministerstw i urzędów centralnych z Warszawy do byłych miast wojewódzkich i ośrodków poniżej 50 tys. mieszkańców. W zamykającym dział „Współpraca” punkcie „Godna praca” znajdziemy postulaty wypracowania we współpracy z pracownikami i pracodawcami 10-letniego planu podwyższania płacy minimalnej (docelowo – 60% średniego wynagrodzenia w sektorze przedsiębiorstw w roku 2030), gwarancji wynagrodzenia w sektorze publicznym nie niższego niż 3500 zł brutto, wzmocnienia kompetencji Państwowej Inspekcji Pracy, a także wpisania praw pracowniczych (np. prawo do ochrony zdrowia, minimalnego wynagrodzenia czy zrzeszania się w związkach zawodowych) dla wszystkich zatrudnionych do Konstytucji RP. Dział „Wspólnota” podejmuje w sposób nierównomierny cały szereg obszernych tematów: od zdrowia i edukacji, przez mieszkalnictwo i rodzinę, aż po transport oraz politykę społeczną. W punkcie „Inwestujemy w zdrowie” Lewica skupia się na dwóch kwestiach: lekach i lekarzach. Zgodnie z programem każdy lek i wyrób medyczny na receptę nie będzie kosztował więcej niż 5 zł. Dzieci, emeryci, renciści, kobiety w ciąży oraz osoby po przeszczepach będą otrzymywać je za darmo. W perspektywie sześciu lat liczba lekarzy w Polsce ma zostać zwiększona o 50 tysięcy. Narzędziami służącymi do realizacji tego celu będą: zwiększenie limitów przyjęć na uczelniach medycznych oraz wprowadzenie szeregu ułatwień formalnych dla lekarzy z zagranicy. Dodatkowo Lewica gwarantuje nie dłuższe niż 30-dniowe oczekiwanie na wizytę u lekarza-specjalisty. W odniesieniu do rodziny koalicja proponuje m.in. gwarantowane miejsce dla dziecka w żłobku i przedszkolu połączone z planem stworzenia w przeciągu czterech lat 200 tys. nowych miejsc w tych placówkach opiekuńczych. Ponadto w programie znajdziemy postulat obowiązkowego urlopu tacierzyńskiego, zwiększenie skuteczności egzekucji alimentów poprzez ściąganie ich jak podatków, a także pełną refundację zapłodnienia in vitro. Najbardziej rewolucyjne rozwiązania znajdziemy w części poświęconej mieszkalnictwu. W celu załatania polskiej „dziury mieszkaniowej” Lewica zakłada stworzenie publicznego przedsiębiorstwa, które tylko w latach 2021-2023 zbuduje milion (!) nowych mieszkań, w których koszt wynajmu nie przekroczy 20 zł/m2, a ich sprzedaż będzie odbywać się po kosztach budowy. Ponadto koalicja SLD, Razem i Wiosny zapowiada całkowite wygaszenie roszczeń reprywatyzacyjnych. W części poświęconej polityce społecznej znajdziemy propozycję wprowadzenia gwarantowanej emerytury minimalnej (na początek 1600 zł), której wysokość będzie rosła proporcjonalnie do wzrostu płacy minimalnej. Lewica zapowiada także stworzenie w każdej gminie Centrum Wsparcia Samodzielności, które ma świadczyć kompleksowe usługi asystenckie i opiekuńcze dla osób niesamodzielnych. Dział „Wolność” z takimi punktami jak „Świeckie państwo”, „Prawa kobiet”, czy „Równe prawa” to już lewicowa klasyka przeplatana antyklerykalnym populizmem: kasy fiskalne dla księży, likwidacja Funduszu Kościelnego i klauzuli sumienia, aborcja na życzenie do 12. tygodnia ciąży, refundacja antykoncepcji, parytety płci w Radzie Ministrów czy wreszcie zakamuflowana zapowiedź Trybunału Stanu dla Jarosława Kaczyńskiego i ekipy „dobrej zmiany”. Jaka wizja państwa wyłania się z lektury programu Lewicy? Jeden z jej liderów, Adrian Zandberg w kolejnych wywiadach systematycznie powtarza hasło budowy polskiego państwa dobrobytu, wskazując jednocześnie na silne inspiracje modelem skandynawskim. Patrząc na program wydaje się to uzasadnionym hasłem. Koncepcja welfare state często kojarzy się z przesadzonym państwowym „rozdawnictwem”. Tymczasem Lewica w swojej nadwiślańskiej wariacji państwa dobrobytu zamiast bezpośrednich transferów socjalnych, proponuje wizję państwa usługowo-standaryzacyjnego. W tej koncepcji zadaniem państwa jest gwarantowanie całego pakietu uniwersalnych standardów publicznych w różnorodnych sferach życia społecznego. W programie wyborczym te standardy przyjmują różnoraką formę: procentową, kwotową, ułamkową, „nie dłużej niż”, „nie mniej niż”, „co najmniej xyz” etc. Fundamentalną bolączka programu Lewicy jest fakt, że jej działacze zachowują się jakby „nasza chata z kraja” funkcjonowała w autarkicznej izolacji. Program pozbawiony jest całkowicie części o polityce zagranicznej, osadzenia Polski w coraz bardziej kłopotliwych realiach Unii Europejskiej, odniesienia się do całego szeregu geopolitycznych uwarunkowań, które w istotnym stopniu wpływają na naszą sytuację jako państwo. Nie ma też nic o determinantach o charakterze geokonomicznym: problemach wynikających z „ucieczki podatków”, półperyferyjnej kondycji naszej gospodarki, podrzędnym miejscu Polski w globalnym łańcuchu wartości, statusie „montowni Niemiec”, wyzwaniom związanym z przenoszeniem produkcji na Daleki Wschód czy rewolucji przemysłowej 4.0. Punkt „Pakiet dla rozwoju” to ogólniki. Program poza fragmentem dotyczącym płacy minimalnej całkowicie abstrahuje od sektora MŚP, przemysłu i generalnie przedsiębiorstw, skupiając się tylko na jednostkach-pracownikach. Ba, nie ma nawet arcylewicowego tematu podatków, których struktura i jej konieczna zmiana to przecież jeden z kluczowych strukturalnych wyzwań dla pomyślnej przyszłości naszego państwa. Symptomatyczna w tym kontekście jest końcowa tabelka, w której poglądowo znajdziemy zestawienie wydatków, przychodów i oszczędności wynikających z realizacji postulatów wyborczych Lewicy. Dwie największe pozycje w kolumnie „Oszczędności” to… rezygnacja z kupna F-35 (o polityce bezpieczeństwa i armii też nic w programie nie ma) oraz wykorzystanie rezerwy celowej z budżetu państwa. „Polska jutra” – to nazwa programu wyborczego. „Łączy nas przyszłość” – to jego główne hasło. Wbrew semantycznemu „wychyleniu się” ku temu, co dopiero przed nami, program Lewicy pozostaje w swojej zasadniczej części reformistyczny, a nie rewolucyjny. To raczej „hermeneutyka ciągłości” wobec działań obecnego rządu niż jego gwałtowne zaprzeczenie. Prawdziwie rewolucyjne są tylko pojedyncze pomysły jak aborcja na życzenie, zakaz importu węgla, Rzecznik Praw Zwierząt czy pomysł, aby to państwo budowało nam mieszkania. Lewicowe państwo dobrobytu to mocna, ale jednak korekta obecnego modelu państwa. To, gdzie Lewica jest najmocniej wyrazista i odmienna, to jej wizja polskiej wspólnoty, a nie koncepcja nadwiślańskiego państwa dobrobytu. Składa się na nią likwidacja Instytutu Pamięci Narodowej, rezygnacja z Narodowego Dnia Pamięci Żołnierzy Wyklętych czy powołanie Muzeum Historii Polek i Polaków, które ma pokazywać nasze dzieje z perspektywy „społecznych dołów”: chłopów, robotników, rzemieślników. O polityce historycznej i tożsamościowej program Lewicy więcej nie mówi, ale to milczenie jest wymowne. Fundamentem polskiej wspólnoty ma być społeczeństwo, a nie naród; jej podstawową komórką jednostka (pracownik-usługobiorca o lewicowym światopoglądzie) zamiast obecnie forsowanej rodziny. Gdyby nie akcent z Muzeum dostalibyśmy idealnie liberalną wizję „wspólnoty bezobjawowej”, kolejną wariację „zimnej demokracji” mówiąc językiem politologa Ralfa Dahrendorfa. Co nie zmienia faktu, że propozycji Lewicy daleko od obecnego modelu polskości rozpatrywanej w kategoriach moralnych i koncepcji „państwa aksjologicznego”. Nie zmienia to faktu, że publiczne określanie swoich wizji państwa jako polskiej wersji welfare state zarówno przez Kaczyńskiego, jak i Zandeberga sprawia, że porównawcze zestawianie Zjednoczonej Prawicy i Lewicy jest w pełni uzasadnione. Pary społeczeństwo-naród oraz jednostka-rodzina znajdują swoje zastosowanie także jako różnice w modelach państwa dobrobytu obu wyborczych koalicji. Ostatnią z istotnych różnic jest to, co konkretnie ma oferować obywatelom państwo opiekuńcze, jego właściwa treść. W przypadku obozu „dobrej zmiany” narzędziem są bezpośrednie transfery gotówkowe z budżetu państwa na konta Polaków (500+ rozpatrywane jako rodzinny dochód gwarantowany). Lewica stawia na wskazane już wcześniej państwo usługowo-standaryzacyjne, wybierające raczej usługi publiczne i polityki publiczne zamiast prostej redystrybucji. Całkiem poważne i realne pytanie brzmi: Która opcja w polskich warunkach jest skuteczniejsza?",Adrian Zandberg i Włodzimierz Czarzasty,
https://wiadomosci.onet.pl/tylko-w-onecie/krzysztof-smiszek-komentuje-czyn-biedronia-wierze-osp/ldm7fk4,Krzysztof Śmiszek komentuje czyn Biedronia: wierzę OSP,"Krzysztof Śmiszek był gościem Marcina Zawady w programie ""Onet Opinie. Q&A"". Polityk Wiosny wypowiedział się na temat wypadku, którego świadkiem był Robert Biedroń. Polityk miał wyciągnąć dziecko z płonącego auta i zacząć gasić płonący pojazd, jednak policja przedstawia zupełnie inny przebieg zdarzenia. - Wiem, że Robert użył gaśnicy i te osoby znalazły schronienie w jego aucie – mówił Śmiszek.",,,
https://wiadomosci.onet.pl/tylko-w-onecie/tvp-zapowiada-material-o-inwazji-lgbt-krzysztof-smiszek-komentuje/jv6mg57,"TVP zapowiada materiał o ""inwazji LGBT"". Śmiszek: obawiam się wzrostu przestępstw z nienawiści","- Nikomu nie wypłacam żadnych diet. Nie słyszałem o tym – powiedział Krzysztof Śmiszek, pytany przez Marcina Zawadę o zapowiadany przez TVP Info materiał dotyczący m.in. finansowania marszów środowisk LBGT. - TVP od kilku lat szczuje na osoby homoseksualne i wykonuje polecenia Nowogrodzkiej w tej kwestii – stwierdził polityk Wiosny. - Zapowiedź pokazuje, że nie będzie to przyjazny i obiektywny program, tylko nienawistny. Obawiam się wzrostu niezrozumienia i przestępstw z nienawiści. Przede wszystkim martwię się o młodych ludzi – dodał Śmiszek w programie ""Onet Opinie. Q&A"".",,,
https://wiadomosci.onet.pl/tylko-w-onecie/wybory-parlamentarne-2019-sondaz-pis-na-czele-cztery-partie-w-sejmie/y85z0p9,"Sondaż IBRiS dla Onetu. PiS wygrywa, cztery ugrupowania w Sejmie",Na partię Jarosława Kaczyńskiego zamierza zagłosować ponad 44 proc. badanych. Według sondażu do Sejmu wejdą jeszcze trzy ugrupowania. Wybory do Sejmu i Senatu odbędą się już w najbliższą niedzielę.,"Na PiS swój głos chce oddać 44,3 proc. ankietowanych. Względem poprzedniego badania z 4 października partia Jarosława Kaczyńskiego nie zanotowała zmian. Na drugim miejscu z wynikiem 22,7 proc., znalazła się Koalicja Obywatelska. Ugrupowanie Grzegorza Schetyny zanotowało spadek o 1,6 punktu procentowego. Na trzecim miejscu uplasowała się Lewica, na którą chce zagłosować 13,8 proc. Polaków. Jest to wynik o 1,8 punktu procentowego lepszy niż w poprzednim badaniu. Według sondażu, w Sejmie znajdzie się jeszcze PSL. Na ugrupowanie Władysława Kosiniaka-Kamysza, które startuje wspólnie z Kukiz'15 swój głos chce oddać 6,2 proc. badanych. Tu również zanotowano wzrost o 0,3 punktu procentowego. Poza Sejmem może znaleźć się Konfederacja. Na to ugrupowanie chce zagłosować 3,5 proc. Polaków. W poprzednim badaniu wynik wynosił 3,6 proc. Odpowiedzi ""nie wiem/trudno powiedzieć"" udzieliło 9,5 proc. badanych. W sondażu IBRiS dla Onetu zadano pytanie dotyczące frekwencji. 58 proc. badanych wybiera się na wybory (50,9 proc. - zdecydowanie tak, 7,1 proc. - raczej tak). Do urn nie pójdzie 40,6 proc. Polaków (zdecydowanie nie - 22,2 proc., raczej nie - 18,4 proc.). Odpowiedzi ""nie wiem/trudno powiedzieć"" udzieliło 1,4 proc. Sondaż został przeprowadzony 8 października 2019 r na próbie 1100 osób. Badanie zrealizowane metodą telefonicznych, standaryzowanych wywiadów kwestionariuszowych wspomaganych komputerowo (CATI).",,
https://wiadomosci.onet.pl/tylko-w-onecie/wybory-parlamentarne-2019-maciej-konieczny-o-tanich-mieszkaniach-i-gospodarce/742wpdp,Maciej Konieczny (Lewica): państwo PiS organizacyjnie leży i kwiczy,"– Państwo, które obsadza wszystkie dobrze płatne fuchy partyjnymi nominatami, które nie potrafi korzystać z wiedzy ekspertów, nigdy niczego poważnego nie zbuduje – podsumowuje ostatnią kadencję rządów Prawa i Sprawiedliwości Maciej Konieczny, ""jedynka"" Lewicy w Katowicach. W przedwyborczej rozmowie z Onetem mówi o pomysłach na tanie budownictwo, nowoczesny przemysł i o aktywnej roli państwa w gospodarce.","*** Paweł Pawlik, Onet: Czuje pan, że jest już jedną nogą w Sejmie? Maciej Konieczny: Polityka to gra drużynowa i potrzeba bardzo wielu nóg, żeby dostać się do Sejmu. Koalicja Obywatelska gasi kolejne pożary, a połączona Lewica z każdym dniem nabiera wiatru w żagle. Sondaże dają wam nawet kilkanaście procent. Spodziewał się pan - powiedzmy dwa miesiące temu - że będzie tak dobrze? Faktycznie wiele się pozmieniało i czas dla Lewicy pędzi jak szalony. Pewnie mamy trochę szczęścia, ale też nie ma tutaj przypadku. Jako partia Razem mieliśmy konkretne cele na te wybory. Zawiązać możliwie najszerszą porozumienie lewicy i wejść do Sejmu z jak najlepszym wynikiem. To pierwsze już nam się udało, a dzięki świetnej współpracy z Wiosną i SLD jesteśmy o krok od powrotu lewicy do parlamentu. Jakby mnie pan zapytał rok temu o podobny scenariusz, to wtedy faktycznie byłbym zdziwiony. Teraz po prostu się cieszę, że udało nam się dogadać, stworzyć dobry lewicowy program i zrobić świetną kampanię. Sondaże dają też nadzieję na przekroczenie progu wyborczego Konfederacji. Wyobraża pan sobie wspólne rządy PiS i skrajnej prawicy? Niestety tak. Prawo i Sprawiedliwość wiele razy pokazywało, że nie widzi problemu we współpracy ze skrajną prawicą. Politycy PiS przy różnych okazjach maszerowali ramię w ramię z ONR-em, więc i Konfederacja pewnie im nie straszna. Taki sojusz to byłby dramat dla Polski. Fundamentaliści z Konfederacji wzmocniliby wszystko, co najgorsze w rządach Prawa i Sprawiedliwości – ultrakonserwatyzm, mizoginię, politykę nienawiści do mniejszości. Otwarte zostaje pytanie, czy PiS w koalicji z Korwinem byłby w stanie utrzymać swoje socjalne programy. Taki scenariusz to tragedia. Tym bardziej trzeba iść na wybory i głosować na Lewicę. Który z postulatów zawartych w programie Lewicy jest panu najbliższy, zwłaszcza w kontekście 12-letnich rządów centroprawicy w Polsce? Nasz plan budowy miliona mieszkań przez państwową spółkę. Rządowy program Mieszkanie plus okazał się kompletnym niewypałem, wcześniejsze rządy też zajmowały się raczej dosypywaniem szczodrą ręką kasy bankom i deweloperom niż realnym rozwiązywaniem kryzysu na rynku mieszkań. Po 30 latach transformacji żyjemy w najbardziej przeludnionych mieszkaniach w Europie. Wynajem w dużych miastach zabiera często całą wypłatę, a na kredyt na 40 lat nie każdego stać. Szczególnie, że realnie połowa kosztu nowego mieszkania to marża dla banku i dewelopera. Mamy sytuację, w której nauczycielki w dużym mieście często po prostu nie stać na samodzielne mieszkanie. Lewica wie, jak ten problem realnie rozwiązać. To państwowa spółka powinna budować mieszkania na terenach należących do skarbu państwa. Dzięki temu ludzi będzie w końcu na nie stać. Za nami sobotnia konwencja wyborcza Lewicy w Katowicach. Udała się? Wrażenia, myślę, że nie tylko ja, mam bardzo dobre. Mocne wystąpienia naszych kandydatek na start, potem mocne wystąpienia liderów i prezydenta Kwaśniewskiego. Dajemy jasny sygnał, że jesteśmy zmotywowani, zmobilizowani i idziemy razem. Konwencja pokazała, że mamy kompletną ofertę. Ofertę dla kobiet, które są przerażone konserwatywnym charakterem państwa PiS. Mamy ofertę dla tych, którzy boją się łamania zasad praworządności, chcieliby, żeby konstytucja była przestrzegana. Mamy też ofertę dla tych, którzy nie chcą powrotu do tego co było, do liberalnego państwa, które nic nie może, które zostawia ludzi samych sobie. My chcemy nowoczesnego europejskiego państwa dobrobytu, takiego jak w Szwecji, Danii czy Niemczech. Był pan zapowiadany jako pierwszy mówca podczas konwencji, ale w końcu pan nie wystąpił. Co się stało? Zdecydowaliśmy, że skoro jako Razem możemy wskazać dwie osoby, które wystąpią w sobotę na scenie, to warto, żeby reprezentowali nas kobieta i mężczyzna. Cieszę się, że się tak stało, bo Marcelina Zawisza miała fantastyczne wystąpienie. To była dobra decyzja. A co pan planował powiedzieć do swoich wyborców w Katowicach i sąsiednich miastach? Śląsk jest, był i będzie przemysłowym sercem Polski. Oferta Lewicy, to oferta innowacyjnej gospodarki. To pomysł na to, jak przejść od gospodarki opartej na węglu do zielonej gospodarki, nie tracąc tego wszystkiego, co jest na Śląsku najcenniejsze, czyli wiedzy inżynierów, doświadczenia pracowników, śląskiej wspólnotowej kultury pracy. Wielopokoleniowe doświadczenie pracy w zaawansowanym przemyśle to ogromne bogactwo, którego nie można zmarnować. Dlatego my, jako Lewica, chcemy inwestować duże pieniądze w innowacyjną gospodarkę w ramach programu Kopernik. Nowe technologie i kryzys klimatyczny sprawiają, że gospodarka się zmienia. Ważne, żeby nie powtórzyć błędów z lat 90., kiedy stary przemysł padał w sposób niekontrolowany i nic nie powstawało na jego miejsce. Jestem przekonany, że ogromna część tych pieniędzy, które chcemy inwestować w naukę i innowacje wróci na Śląsk, bo tutaj wciąż są najlepsze warunki do rozwoju nowoczesnego przemysłu. Pewnie zdaje sobie pan sprawę, że mówienie o zamykaniu kopalń, wśród części wyborców wywołuje ożywione reakcje. Przekonali się o tym niedawno Robert Biedroń i Łukasz Kohut przy okazji eurowyborów. Docelowo trzeba odejść od węgla, ale to nie stanie się szybko. Zróbmy to tym razem mądrze. Miejmy coś w zamian. Zainwestujmy w nowy zielony przemysł. Zainwestujmy w nowe technologie. Możemy produkować chociażby na Śląsku procesory do internetu rzeczy. Czemu nie? Nie stanie się to bez wsparcia i aktywnej roli państwa, ale jest możliwe. Postawmy na produkcję ekologicznych pojazdów elektrycznych i na ogniwa wodorowe. Dlaczego te rzeczy mają być produkowane w Japonii, Niemczech czy Korei, a nie tutaj? Do tego trzeba jednak polityków, którzy rozumieją wyzwania XXI wieku i nie boją się aktywnej roli państwa w gospodarce. Miliony elektrycznych aut? Rozumiem, że to nawiązanie do imperialnych planów premiera Morawieckiego. Ten milion elektrycznych samochodów miał być w 2025 roku. Teraz okazuje się, że jednak w 2030, a zaraz dowiemy się, że też niekoniecznie. Ludzie widzą, że te opowieści Morawickiego nie trzymają się kupy. Że zamiast miliona mieszkań jest kilkaset i to po cenach rynkowych. Obawiam się, że tutaj wiele się nie zmieni. Państwo, które obsadza wszystkie dobrze płatne fuchy partyjnymi nominatami, które nie potrafi korzystać z wiedzy ekspertów, nigdy niczego poważnego nie zbuduje. Premier Morawiecki może snuć fantastyczne opowieści i przygotowywać najpiękniejsze prezentacje w power poincie, ale to nie zmienia faktu, że państwo PiS, państwo kolesi organizacyjnie leży i kwiczy. Startuje pan z trudnego okręgu. Kontrkandydaci, jak przywołany premier Morawiecki czy poseł Budka, to politycy z pierwszej ligi. Pan jest z pierwszej ligi? Lewica jest z pierwszej ligi. Ja jestem ""jedynką"" lewicy. Z tygodnia na tydzień spotyka mnie coraz więcej pozytywnych, często entuzjastycznych reakcji ze strony wyborców. Prawdę mówiąc dopiero się do tego przyzwyczajam. To jest oczywiście bardzo miłe, ale też nie o mnie tak naprawdę tu chodzi. Lewica ma dobry pomysł na Polskę jako nowoczesne, europejskie państwo dobrobytu. Chcemy, żeby nasz kraj był w końcu z pierwszej ligi. Na ile mandatów Lewica liczy w okręgu katowickim? Myślę, że dwa mandaty są do wzięcia, ale na trzy się też nie obrazimy. Widzę, że ma pan tatuaż na prawym przedramieniu. Co przedstawia? Zrobiłem go w 2014 roku jeszcze przed powstaniem partii Razem. Zrobiłem go na cześć lewicowych kurdyjskich oddziałów walczących z islamskimi fanatykami. Trwała okrutna wojna w Syrii. Świat nie wydawał się szczególnie optymistycznym miejscem. Islamscy fanatycy i syryjski reżim prześcigali się w okrucieństwach. Tylko kurdyjskim kobietom i mężczyznom z Powszechnych Jednostek Ochrony udawało się wtedy skutecznie walczyć z barbarzyńcami z Daesz. Najbardziej imponujące było to, że w środku tej okrutnej wojny Kurdyjki i Kurdowie nie tylko bronili swoich domów, swoich bliskich, nie tylko ratowali cywilów przed fanatykami, ale też budowali społeczność, która pod względem współdecydowania, równouprawnienia kobiet, równości ekonomicznej często prześcigała nasze zachodnie demokracje. Wtedy dało mi to nadzieję, której potrzebowałem. Ten tatuaż przypomina mi, po co jestem w polityce.",Maciej Konieczny,
https://wiadomosci.onet.pl/tylko-w-onecie/adrian-zandberg-w-onet-opinie-o-przyszlej-wspolpracy-partii-lewicowych/47j73ck,"Adrian Zandberg w ""Onet Opinie"" o przyszłej współpracy partii lewicowych","Lider partii Razem Adrian Zandberg był gościem Andrzeja Stankiewicz w programie „Onet Opinie”. Kandydat Lewicy został zapytany o to, czemu mimo sięgających ponad 10 mln zł subwencji z budżetu państwa, nie udało się partii Razem zbudować niezależnej pozycji na lewicy.","— Ostatnie cztery lata to nie jest czas specjalnie dobry dla Polski. To nie jest też czas dobry dla ludzi, którym bliskie są socjaldemokratyczne, lewicowe, progresywne wartości – stwierdził Zandberg, przekonując, że to wina sytuacji politycznej. Polityk przekonuje, że jednak, że do lewicy przypływa w tej chwili coraz więcej elektoratu. - Jest dużo różnorodności i nie ukrywamy tego. Nie udajemy, że jesteśmy identyczni, ale udało nam się zbudować konkretny program – powiedział polityk o współpracy z SLD i Wiosną..",,
https://wiadomosci.onet.pl/tylko-w-onecie/adrian-zandberg-w-onet-opinie-o-rozdawnictwie-publicznych-pieniedzy-dla/vkccrpq,"Adrian Zandberg w ""Onet Opinie"" o ""rozdawnictwie publicznych pieniędzy dla międzynarodowych korporacji""","Adrian Zandberg był gościem Andrzeja Stankiewicz w programie „Onet Opinie”. Prowadzący zauważył: — Oglądałem Pana podczas debaty z przedstawicielami PiS, Platformy, PSL i narodowców. Wniosek mam taki — Zandberg z lewicą zbudują w Polsce raj. Będzie kasa na służbę zdrowia, będzie kasa na ochronę środowiska, wyższa płaca minimalna no i oczywiście potężne transfery socjalne. To demagogia trochę.","Kandydat Lewicy powiedział, że środki na te cele powinny pochodzić z trzech źródeł. Po pierwsze, z podatków dla międzynarodowych korporacji. - Niedopuszczalne jest to, że na przykład bank J.P. Morgan, skompromitowany swoją rolą w kryzysie w 2008 r, od pana Morawieckiego dostaje grube miliony złotych. Finansujemy bankowi J.P. Morgan otworzenie polskiego oddziału – powiedział polityk.",,
https://wiadomosci.onet.pl/tylko-w-onecie/adrian-zandberg-o-zwiazkach-partnerskich-i-adpocji-dzieci/cgs4dmh,Adrian Zandberg w “Onet Opinie” o adopcji dzieci w związkach jednopłciowych,"Lider partii Razem Adrian Zandberg był gościem Andrzeja Stankiewicza w programie „Onet Opinie”. Prowadzący zapytał, czy Zandberg — kandydujący do sejmu z list lewicy — popiera adopcję dzieci przez pary homoseksualne.","— Dziś podstawowa sprawa to sytuacja dzieci, które już dziś żyją wychowywane z związkach nieheteroseksualnych. Potrzebujemy dla nich prawa do adopcji wewnętrznej — przekonywał, mając na myśli adopcję przez partnerkę matki dziecka lub partnera ich ojca. — Każdy zachodnioeuropejski konserwatysta powinien zgodzić się na równe traktowanie takich rodzin – powiedział Zandberg.",,
https://wiadomosci.onet.pl/tylko-w-onecie/adrian-zandberg-w-onet-opinie-nalezy-wypowiedziec-konkordat/zfzseyd,Adrian Zandberg w “Onet Opinie”: należy wypowiedzieć konkordat,Adrian Zandberg był gościem Andrzeja Stankiewicz w programie „Onet Opinie”. Prowadzący zrobił liderowi lewicy szybki egzamin z programu wyborczego. Czy popiera obecność wojsk amerykańskich w Polsce? Nie odpowiedział wprost.,"— Kluczowe jest to, czy uda się nam zbudować wspólną europejską politykę obronną – stwierdził. Jego zdaniem USA „będą się odwracać w stronę Pacyfiku, a nie Europy”. Czy opowiada się za renegocjacją konkordatu? — Tak. Powinniśmy wprowadzić w Polsce standardy świeckości – powiedział, podkreślając, że kluczowe są przejrzyste relacje finansowe między państwem i Kościołem.",,
https://wiadomosci.onet.pl/kraj/wybory-parlamentarne-2019-jak-wygladala-debata-czas-decyzji-w-tvn24/zltkq21,"Debata ""Czas decyzji"". Jak partie chcą reformować służbę zdrowia, gospodarkę, ekologię i prawo","Wybory parlamentarne już w niedzielę. Podczas debaty ""Czas decyzji"" w TVN24 wypowiedzieli się przedstawiciele wszystkich ogólnopolskich komitetów wyborczych. Odpowiedzieli na pytania w czterech kategoriach, wypowiedzieli się też na temat proponowanych przez ich ugrupowania programów.","Debatę poprowadzili dziennikarze TVN24 Monika Olejnik i Grzegorz Kajdanowicz, a uczestnikami byli: Marcin Horała (KW Prawo i Sprawiedliwość), Izabela Leszczyna (KW Koalicja Obywatelska PO .N IPL Zieloni), Adrian Zandberg (KW Sojusz Lewicy Demokratycznej), Władysław Kosiniak-Kamysz (KW Polskie Stronnictwo Ludowe), Krzysztof Bosak (KW Konfederacja Wolność i Niepodległość). Więcej informacji o wyborach parlamentarnych W pierwszej rundzie pytania dotyczyły służby zdrowia. Co według uczestników należy zrobić, by poprawić jej sytuację? - Jest nadzieja, że uda się zwiększyć finansowanie służby zdrowia do 6,8 proc. PKB. Inne kwestie to np. ułatwienie przy nostryfikacji dyplomu czy zwiększenie limitu przyjęć na studia medyczne. Można to też osiągnąć przy wykorzystaniu funduszy europejskich, ale wspólnie. Dlatego inne partie podpisały Pakt dla zdrowia [dokument podpisali politycy KO, PSL, PiS i SLD - przyp. red.] - mówił Władysław Kosiniak-Kamysz (PSL). - System jest skrajnie scentralizowany i niesprawny. Nie wystarczy dodawać do niego więcej pieniędzy. Jesteśmy za rozwiązaniami, które umożliwią obywatelom wykorzystanie ich własnych składek, tak jest na przykład w Singapurze - dodawał Krzysztof Bosak (Konfederacja). - PiS wygospodarował więcej funduszy na służby zdrowia. Obiecujemy też pakiet badań medycznych dla osób powyżej 40. roku życia - mówił Marcin Horała (PiS). - Słyszymy o kraju mlekiem i miodem płynącym, proszę przejść się na SOR i zobaczyć, jak wygląda tam sytuacja - ripostował Kosiniak-Kamysz. - KO wie, co trzeba zrobić, by naprawić ochronę zdrowia, ale nie uda się to przez podpisanie pięciopunktowego paktu. Musimy realizować nasze założenia - powiedziała Izabela Leszczyna (KO), odwołując się do Paktu dla zdrowia. - Stwierdzenia, że można zmienić organizacyjnie ochronę zdrowia i to wystarczy są nieprawdziwe. Wydajemy za mało na służbę zdrowia. Jeśli chcemy się leczyć jak Europejczycy, musimy wydawać na to więcej w proporcji do PKB - mówił Adrian Zandberg (Lewica). - Jeśli chcemy, by polska ochrona zdrowia się zmieniła na lepsze, musimy myśleć w perspektywie dłuższej niż cztery lata. Jesteśmy za tym, by usiąść do rozmów ze środowiskiem medycznym. Medycyna to działanie zespołowe. Powinno się opierać na dobrym traktowaniu wszystkich pracowników ochrony zdrowia - dodawał Zandberg. - Jako lekarz, nie jako polityk, obiecuję uzdrowić polską służbę zdrowia. Ona musi być inaczej zarządzana. Ujmujący jest dobry humor posła Horały. Proszę pojechać do Grudziądza, do tamtejszego zadłużonego szpitala. Wzrosły kolejki w 26 specjalnościach, tylko w czterech się skróciły - przypomniał Kosiniak-Kamysz. - Mienicie się herosami. Proszę nie słuchać marszałka Terleckiego, Polska jest na 23. miejscu na 28 możliwych według czasopisma ""Lancet"", jeśli chodzi o służbę zdrowia w krajach europejskich - podkreślał. - Byłbym ostrożny w tego rodzaju zarzutach. Wspomnijmy 350 zamkniętych oddziałów szpitalnych za rządów PO-PSL. Rozwiązujemy te odziedziczone problemy - odpowiadał Horała. - Teraz zamykane są kolejne oddziały, niech pan pojedzie choćby do Kluczborka, na Opolszczyznę. Oddziały są zamykane na masową skalę. To niepoważne! - ripostował Zandberg. - Stwórzmy po wyborach koalicyjny rząd i w centrum postawmy pacjenta. W KO wiemy, jak to zrobić: 21 dni oczekiwania do specjalisty i 60 minut oczekiwania na SOR-ze. To nasza propozycja - przypominała Leszczyna. Kolejna runda dotyczyła polityki socjalnej i gospodarki. - Płaca minimalna powinna rosnąć proporcjonalnie do zmian w gospodarce. Rząd próbuje stworzyć takie wrażenie przed społeczeństwem. To populizm i absurd - rozpoczął Bosak. - Za podniesienie minimalnego wynagrodzenia zapłaci nie PiS, ale pracodawcy, którzy tworzą miejsca pracy. Najlepszym sposobem byłoby podniesienie kwoty wolnej od podatku - proponował Kosiniak-Kamysz. - Znacząco obniżyliśmy podatki. Chcemy, by Polacy więcej zarabiali i mogli za to utrzymać rodzinę. Mamy też propozycje dla przedsiębiorców - deklarował Horała. - Można podnieść płacę minimalną do 2,7 tys. zł jeszcze w tym roku. Nie będę wróżył, ile ma ona wynieść w latach kolejnych, bo jestem odpowiedzialny, a taką decyzję należy podejmować na podstawie danych z konkretnego roku - podkreślał Adrian Zandberg. - Nie jesteśmy zwolennikami finansowania pakietów socjalnych z budżetu państwa - ocenił Bosak. Jego zdaniem w Polsce nie brakuje inwestycji. - Jesteśmy za finansowaniem in vitro. W imieniu KO deklaruję, że wszystko, co zostało przyznane, zostanie utrzymane, jeśli chodzi o politykę społeczną - mówiła Leszczyna. Jak dodała ""spuścizną rządów PO są żłobki"". - Piękna koalicja Konfederacji z KO w atakowaniu PiS - ocenił Horała. Poseł dodał, że PiS przekazał ponad miliard złotych na żłobki. Natomiast Bosak odpowiedział, że Konfederacja może być jedyną odpowiedzialną opozycją wolnorynkową. - In vitro powinno być finansowane z budżetu państwa - ocenił Zandberg. Dodał, że PiS rządzi, odwołując się do ideologii. - Rząd PiS pozbawił finansowania in vitro dla tych, których nie stać. Oszukaliście prawicowych wyborców - ocenił lider PSL. - Demografia musi się poprawić, ale nie załatwicie tego jednym programem 500 plus - dodał. - PiS jest partią, która gwarantuje Polakom wolność - zadeklarował Horała. - Musimy opierać się na różnych źródłach energii, np. energetyce wiatrowej. Węgiel to jednak podstawa naszego bezpieczeństwa energetycznego i źródło pracy dla górników - rozpoczął Marcin Horała. - Panie pośle, jak wam nie wstyd? Zablokowaliście korzystanie z odnawialnych źródeł energii, sprowadzacie ruski węgiel - wyliczał Kosiniak-Kamysz. - Marnujemy ogromne ilości wody, nie ma przydomowych zbiorników retencyjnych. Za rządów PiS tworzone są kopalnie odkrywkowe, które powiększają ten problem. - Konfederacja nie zajmuje się snuciem wizji, tylko mówieniem prawdy. Polska energetyka jest nastawiona na węgiel. Wszyscy, którzy znają się na rzeczy, wiedzą, że nie da się od tego odejść w niedalekim, wyznaczonym przez UE terminie - mówił Bosak. - Węgiel w Polsce się kończy, tak jak jego bezpieczne wydobywanie. Nie możemy ryzykować życiem górników. Nie wolno otwierać nowych kopalń, bo odpowiadamy za Ziemię - przekonywała Leszczyna. - Powinniśmy wyjść z węgla do 2035 r. i zrobić to odpowiedzialnie. To nie jest ideologia, to kryzys klimatyczny - mówił Zandberg. Jak uczestnicy zapatrują się na rewolucję toczącą się w polskim prawie? - PiS stanowi o przestrzeganiu prawa, nawet mam ze sobą konstytucję - mówił Marcin Horała. Przeczytał także fragment o małżeństwie jako związku kobiety i mężczyzny. - Uznaliśmy każdy wyrok TS, to różnica między nami - odpowiedziała Horale Leszczyna. - Konstytucji nie należy nosić ze sobą, tylko jej przestrzegać - podkreślał Kosiniak-Kamysz. - Pan się ośmiesza mówiąc, że przestrzegacie zapisów konstytucji - skierował swoje słowa do Horały Zandberg. - Mamy rozpisany kalendarz przywracania Polski na drogę praworządności do 2022 r., wtedy da się ostatecznie posprzątać po działaniach PiS. - Jesteśmy zwolennikami dyskusji o nowej konstytucji, będziemy o tym dyskutować. Cywilizacja prawna poszła w złym kierunku - stwierdzał Bosak. - Przywrócimy konstytucyjną zasadę, że wszyscy obywatele są równi wobec prawa. Dziś ten zapis nie obowiązuje polityków PiS-u - komentowała Leszczyna. - Stoimy przed ważnym wyborem. Możemy skręcić w lewo i budować w Polsce świeckie państwo dobrobytu. Lewica to gwarancja tego, że nie wróci praca z 3,5 zł za godzinę, a budowanie kolejnych kilometrów dróg jest ważniejsze od pojedynczego obywatela. Warto zagłosować w wyborach na Lewicę - przekonywał Zandberg. - Wielu z was przez ostatnie cztery lata mówiło: ""Dlaczego pozwalacie na to, co się dzieje w Polsce? Ciężko walczyliśmy o wolność"". Dzisiaj ja chcę wam powiedzieć: to ten moment, podnieście głowy i idźcie na wybory, bo nie ma sposobu innego na odsunięcie złej władzy od władzy, niż zagłosowanie w wyborach. Chcemy, żebyście czuli się w polskim domu, jak u siebie. Zaufajcie KO, jesteśmy lepsi i mądrzejsi, niż 10 lat temu - deklarowała Leszczyna. - Uszanujcie jakieś zasady. W imię zasad trzeba iść na te wybory. Trzeba wybrać rozsądne centrum. Ani lewica, ani prawica nie zapewni normalności. Proszę o głos na PSL, to prosta droga do odsunięcia złych ludzi od władzy - mówił Kosiniak-Kamysz. - Jesteśmy jedyną formacją antysystemową, jedyną formacją prowadzącą kampanię za własne pieniądze. Nie kupujemy głosów za pieniądze podatników. Na naszych listach są świetni, przygotowani kandydaci. Ludzie działający dla idei. Ludzie, którzy przedstawiają alternatywę dla partii okrągłostołowych - przekonywał Bosak, apelując o propagowanie Konfederacji wśród znajomych i rodziny. Zdaniem Horały debata pokazała wielką koalicję ""anty-PiS"" w działaniu. Poseł wytknął PO odpowiedzialność za straty dziesiątków miliardów złotych z VAT, PSL podwyższenie wieku emerytalnego, Lewicy pójście do wyborów z ""tęczową flagą"". Mówił też o ""największej partii opozycyjnej, czyli TVN"". - Trzeba sobie odpowiedzieć, czy żyje się wam lepiej, czy nie. Nie spoczywamy na laurach. Polska może być krajem na zachodnim poziomie dobrobytu, zachowując tożsamość, tradycję, rodzinę - podsumował Horała.",,
https://wiadomosci.onet.pl/tylko-w-onecie/wybory-parlamentarne-2019-czesnik-wysoka-frekwencja-sprzyja-pis-owi-wywiad/mgxjn9w,Dr hab. Mikołaj Cześnik: wysoka frekwencja sprzyja PiS-owi [WYWIAD],"- Jest prawdopodobne, że dodatkowi wyborcy poprawią wynik PiS np. z 41 na 47 czy 48 proc. Zaczynamy wtedy rozmawiać o kolejnych możliwych większościach w Sejmie - mówi w rozmowie z Onetem dr hab. prof Uniwersytetu SWPS Mikołaj Cześnik. Politolog opowiada też o głównych niewiadomych przed 13 października i przekonuje, że powinniśmy ufać wyborczym sondażom.","*** Marcin Terlik: Jesteśmy na samym finiszu kampanii. Czy wciąż mamy wielu niezdecydowanych wyborców, o których mogą jeszcze powalczyć politycy? Dr hab. Mikołaj Cześnik, Uniwersytet SWPS*: Oczywiście, że tak. Parę milionów ludzi wciąż nie jest do końca przekonanych na kogo głosować lub czy w ogóle iść na wybory. Nawet wśród tych zdecydowanych jest grupa takich, którym coś się przydarzy w najbliższych kilku dniach. Wielu z tych, którzy myślą, że 13 października zagłosują, pewnie tego nie zrobi. Widzi pan jakieś wydarzenia w ostatnich dniach, które mogłyby szczególnie wpłynąć na tych wciąż nieprzekonanych? Na jednego może zadziałać jakaś obietnica, kogoś innego odrzuci jedno za dużo użyte słowo. Nie mam wątpliwości, że ten ostatni tydzień będzie obfitował w nagłe zwroty, które wpłyną na ich decyzje. Ktoś powie “to już za dużo, polityka jest zbyt brudna”, ktoś inny z kolei pomyśli “tego już tym sukinsynom nie daruję, pójdę zagłosować na ich przeciwników”. To miliony ludzi, z których każdy jest trochę inny. Natomiast politycy robią wszystko, żeby tych niezdecydowanych jeszcze jakoś ""dźgnąć"". Nie zawsze to się udaje, a czasem ich działania są nawet przeciwskuteczne. Np. to, co zrobiła Koalicja Obywatelska zapraszając na konwencję Lecha Wałęsę, było strzałem w stopę. Może chodziło im właśnie o zaostrzenie sporu, ale moim zdaniem to było gorsze niż zbrodnia - to był błąd. TVP Info w ostatnich dniach opublikowała nagrania rozmów jednego z liderów KO Sławomira Neumanna. Uważa pan, że mogą w znacznym stopniu wpłynąć na wyborców? Myślę, że nie. Być może byłoby inaczej, gdyby były to pierwsze tego rodzaju nagrania w Polsce. Ale nie były. Wiele osób jest już głęboko zaangażowanych w spór. Ci, którzy są po stronie Neumanna, nie wierzą, a ci, którzy są przeciwko, mówią: “nie ma się czemu dziwić”. To, że politycy przeklinają i zachowują się jak prostacy, nie jest niczym nowym. Popularne przekonanie mówi, że w Polsce w zasadzie nie mamy przepływów elektoratów, a celem kampanii jest raczej mobilizacja swoich zwolenników i demobilizacja tych przeciwnika. Zgadza się pan z tą diagnozą? Nie. W każdych dotychczasowych wyborach parlamentarnych jestem w stanie wskazać takich wyborców, którzy dokonywali nawet najbardziej karkołomnych transferów. Byli tacy wyborcy, którzy przechodzili kiedyś od Unii Wolności do Samoobrony. W 2011 r. od Prawa i Sprawiedliwości do Platformy Obywatelskiej i odwrotnie. Oczywiście to nie są duże liczby. Jednak jeśli w badaniu realizowanym na grupie około dwóch tys. osób trafi się takich dwóch czy trzech, to znaczy, że w społeczeństwie jest ich odpowiednio więcej. Nie mam wątpliwości, że w porównaniu z Europą Zachodnią te przepływy są ogromne. AWS w 1997 r. otrzymał 34 proc. głosów, a w kolejnych wyborach nie wszedł do Sejmu. Spójrzmy jednak na obecną sytuację. Dwie główne partie spolaryzowały scenę polityczną i przedstawiają się jako swoje przeciwieństwa. Czy między PiS i PO dochodzi do przepływu elektoratów? Na pewno scena nie jest zupełnie zabetonowana, choć zmiany te są teraz rzeczywiście mniejsze. Kiedy PiS i PO były tworzone na początku lat 2000., ich elektoraty były do siebie podobne. Pamiętamy wszyscy, że partie te miały nawet w 2005 r. stworzyć koalicję. Teraz się od siebie coraz bardziej oddalają, jednak ten wspólny korzeń wciąż pozostaje. Doskonałym przykładem jest Jan Rokita, który kiedyś był liderem PO, a dziś przesunął się w kierunku środowiska PiS-u. Kazimierz Ujazdowski czy Michał Kamiński poszli w przeciwną stronę. Najwięcej w tym zakresie dokonał Jarosław Gowin - był ministrem w rządach obu tych partii. Mówimy jednak o politykach, którzy z natury swojego zawodu są raczej pragmatyczni. Myślę, że wyborcom również nie można odmówić pragmatyzmu. Możliwości przepływania elektoratów na pewno są, choć mniejsze niż 10 czy 20 lat temu, kiedy ta scena była bardziej chwiejna. Inną sprawą jest, że wśród strategów partyjnych zdano sobie sprawę, że zamiast bić się o kogoś, kogo bardzo ciężko przyciągnąć, łatwiej zmobilizować tych o lżejszym, mniej zdecydowanym podejściu do polityki. Ktoś może powiedzieć: “PiS i PO to w zasadzie to samo, ale ten PiS przynajmniej dotrzymuje obietnic, może faktycznie jak oni odejdą, to nie będzie tego 500 plus”. Ludzie myślą mniej więcej na takim poziomie skomplikowania. Nie znaczy to oczywiście, że jest to złe. Trudno oczekiwać od wyborców formułowania politologicznych traktatów. Proste myślenie nie musi być prostackie. Czasami proste rozwiązania są najlepsze. Komu udaje się trafić do tych o “lżejszym podejściu do polityki”? PiS było chyba pierwsze, które zauważyło, że zamiast przyciągać tych, którzy tej partii nie cierpią, lepiej wyjść do tych, którzy do tej pory nie głosowali. Ewidentnie było to widać w wyborach do Parlamentu Europejskiego, gdzie nie byłoby tej wysokiej frekwencji, gdyby PiS nie zmobilizował swoich wyborców. Niektóre badania wskazują na bardzo wysoką frekwencję również 13 października. W poniedziałek ukazał się sondaż Kantar dla “Gazety Wyborczej”, Gazeta.pl i TOK FM, w którym 78 proc. ankietowanych zadeklarowało, że na pewno pójdzie na wybory. Wierzy pan takim liczbom? Moim zdaniem 78 proc. będzie bardzo trudne do osiągnięcia. Przyznaję, że zaskoczyła mnie frekwencja w wyborach do europarlamentu, ale łatwiej jest wskoczyć z poziomu dwadzieścia kilka na czterdzieści kilka proc., niż z czterdzieści kilka na sześćdziesiąt kilka, czy co dopiero w granice 80 proc. To wymaga mobilizacji osób, których od głosowania powstrzymuje bardzo wiele czynników. Dziś stawiałbym na frekwencję między 57 a 62 proc., czyli i tak dużo wyższą niż cztery lata temu. Komu będzie sprzyjać ten wysoki udział w wyborach? Oczywiście zobaczymy, kim będą ci, których uda się przyciągnąć. Tu bardzo wiele zależy od ostatnich dni kampanii. Pewnego rodzaju dane pokazują jednak, że ten przedział wyborców, który może zwiększyć frekwencję z 55 do 65 proc. sprzyja najbardziej Prawu i Sprawiedliwości. Jest prawdopodobne, że ci dodatkowi wyborcy poprawią wynik PiS np. z 41 na 47 czy 48 proc. Zaczynamy wtedy rozmawiać o kolejnych możliwych większościach w Sejmie - 3/5 mandatów, które pozwalają na odrzucenie prezydenckiego weta, czy 2/3, które pozwalają na zmianę konstytucji. Sondaże regularnie dają jasny obraz podium w tych wyborach - pierwszy PiS, druga KO i na trzecim miejscu Lewica. Co pozostaje jeszcze niewiadomą? Małą jest to, czy wejdzie PSL i myślę, że wejdzie. Dużą - czy wejdzie Konfederacja. Moim zdaniem raczej nie. Konfederacja ma wierny elektorat, który na pewno pójdzie zagłosować, ale problemem dla niej będzie frekwencja. Im wyższa, tym jej elektorat będzie proporcjonalnie mniejszą grupą wśród głosujących. To będzie miało duże znaczenie dla całych wyborów. Dlaczego? Wiemy, że PiS wygra wybory, pytaniem pozostaje jednak jaką będzie miało premię za wygraną. Ta premia zależy od tego, ile partii przekroczy próg wyborczy. Te niewiadome wyniki PSL i Konfederacji wpłyną na to, co dalej się stanie z rządem. System d’Hondta daje zwycięzcy bonus z tzw. zmarnowanych głosów. Oczywiście tej premii nie uzyskuje się jeden do jednego, ale pamiętajmy, że to właśnie dzięki tym zmarnowanym głosom, PiS uzyskało większość w 2015 r. Gdyby ówczesna Zjednoczona Lewica weszła do Sejmu, dziś żylibyśmy w innej Polsce. Załóżmy, że PSL i Konfederacja przekraczają próg wyborczy. Oznacza to prawdopodobny brak samodzielnej większości PiS? Niekoniecznie. Ostatnie sondaże pokazują tendencję wzrostową Prawa i Sprawiedliwości. Jeśli się utrzyma, to nawet przy niewielu zmarnowanych głosach, PiS uzyska większość miejsc w Sejmie. Co z kolejnymi progami, czyli właśnie większościami 3/5 i 2/3 posłów? Są pana zdaniem w zasięgu obecnie rządzących? O większości konstytucyjnej nie ma co mówić, chyba że nie wszedłby jednocześnie PSL i Konfederacja. Wówczas byłoby to możliwe, choć i tak niezbyt prawdopodobne. Jednak już większość 3/5 jest realnym celem. Myślę, że o to właśnie bije się teraz PiS. Rozmawiamy cały czas o przedwyborczych sondażach. Ich wiarygodność jest często podważana, szczególnie po wyborach prezydenckich i parlamentarnych z 2015 r. Do jakiego stopnia możemy im pana zdaniem ufać? Mam świadomość wszystkich ograniczeń, które wiążą się z tym narzędziem. Patrząc na wynik badania, wiem, że jest to informacja niedoskonała. Natomiast nie mam żadnych wątpliwości, że sondaże wykonywane przez firmy zrzeszone w Organizacji Firm Badania Opinii i Rynku (OFBOR) są robione zgodnie z zasadami sztuki. To trochę tak jak z robieniem hamburgera. Można go przygotować zgodnie z najlepszym przepisem, a i tak będzie miał w sobie mikroplastik czy inne pochodzące z mięsa zanieczyszczenia i nie będzie specjalnie zdrowy. Dzisiaj sondaże robi się dużo trudniej - ludzie nie zgadzają się, by z nimi rozmawiać, występuje cała masa przeszkód. Natomiast są one wykonywane najlepiej, jak jest to możliwe. Nie ma tam żadnych oszustów, którzy robią to badanie sami przy komputerze. Podejrzewam, że nie wszyscy są do tego przekonani. Trzeba pamiętać, że badania społeczno-polityczne to tylko kropla w morzu tego, co robi branża badawcza. W grę wchodzą naprawdę duże budżety pochodzące od wielkich korporacji, a one wiedzą, jak prowadzi się badania na całym świecie. Gdyby w Polsce sondaże czy inne badania społeczne były robione w jakiś nieuczciwy sposób - jak to się czasem sugeruje - firma traciłaby ogromne pieniądze. Cała branża badawcza w Polsce jest warta 700-800 mln zł. Prezesi tych firm dysponują naprawdę sporymi budżetami i aby je utrzymać, muszą zachowywać się odpowiedzialnie. Gdyby zaczęli ściemniać, ich kłamstwo miałoby na rynku bardzo krótkie nogi.",Liczenie głosów po wyborach do PE w maju 2019 r.,
https://wiadomosci.onet.pl/tylko-w-onecie/joanna-senyszyn-w-onet-rano-sejm-bez-lewicy-jest-ulomny/kt4m8y3,"Joanna Senyszyn w ""Onet Rano."": Sejm bez lewicy jest ułomny","Prof. Joanna Senyszyn była gościem Odety Moro w ""Onet Rano."". Kandydatka Lewicy wypowiedziała się na temat swojego powrotu do polityki i trwającej kampanii. - Będąc w Sejmie mam możliwość napisania projektu ustawy, pod którą nie będę musiała zbierać 100 tys. podpisów. Będę mogła to przedstawić z trybuny sejmowej – powiedziała Senyszyn. - W pewien sposób, polityka uzależnia, jak każda praca, którą się lubi – dodała. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/joanna-senyszyn-w-onet-rano-komentuje-slowa-walesy/rv6swf7,"Senyszyn komentuje słowa Wałęsy: od dawna mówi rzeczy, które szkodzą głównie jemu","Prof. Joanna Senyszyn była gościem Odety Moro w ""Onet Rano."". Kandydatka Lewicy wypowiedziała się m.in. na temat Sławomira Neumanna, który zrezygnował z przewodniczenia klubowi parlamentarnemu PO-Koalicja Obywatelska, w związku z opublikowanymi przez TVP Info nagraniami z jego udziałem. - O tych taśmach mówi się już zdecydowanie za dużo – skomentowała Senyszyn i odniosła się również do wystąpienia Lecha Wałęsy podczas konwencji KO. Były prezydent nazwał zmarłego w tym tygodniu Kornela Morawieckiego zdrajcą. - To wyjątkowo niefortunna wypowiedź, która szkodzi – stwierdziła. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-parlamentarne-2019-pis-wygrywa-prawybory-w-wieruszowie/yrbtf0k,Pierwsze prawybory w obecnej kampanii. PiS wygrywa w Wieruszowie,"Gdyby wyniki z dzisiejszych prawyborów, zorganizowanych w Wieruszowie (woj. łódzkie), powtórzyły się 13 października, zwycięstwo odniosłoby Prawo i Sprawiedliwość z wynikiem 46,5 proc. W Sejmie znalazłyby się wszystkie ogólnopolskie komitety wyborcze.","Druga Koalicja Obywatelska otrzymała dziś 23,49 proc. głosów, a trzeci SLD – 13,08 proc. Próg wyborczy w sondażowym głosowaniu przekroczyły również PSL-KP i Konfederacja. Mieszkańcy gminy Wieruszów od godz. 8 do 18 w 12 lokalach oddawali swoje głosy na jeden z sześciu komitetów wyborczych zarejestrowanych w okręgu sieradzkim. Można było wskazywać na partię, a nie na konkretnych kandydatów. W sumie oddano prawie dwa tysiące głosów. Frekwencja wyniosła ok. 13 proc. Według ogłoszonych przez burmistrza Wieruszowa Rafała Przybyłę wyników najwięcej głosów – 46,5 proc. otrzymał KW Prawo i Sprawiedliwość. Druga Koalicja Obywatelska PO.N iPL Zieloni uzyskała 23,49 proc., a trzeci KW SLD – 13,08 proc. Próg wyborczy przekroczyły też komitety PSL-KP – 7,86 proc. oraz Konfederacja Wolność i Niepodległość – 7,02 proc. Najmniej głosów uzyskał KW Koalicja Bezpartyjni i Samorządowcy (2,05 proc.). Pierwszy raz prawybory w Wieruszowie odbyły się w 1997 r. Marek Patyk z Wydziału Promocji i Rozwoju Urzędu Miejskiego w Wieruszowie podkreślał, że w tej 14-tysięcznej gminie od wielu lat wynik lokalnego głosowania jest bardzo zbliżony do wyników z ogólnopolskich wyborów parlamentarnych, prezydenckich czy do Unii Europejskiej. Różnica wyników z reguły mieści się w granicy błędu statystycznego. Zwrócił uwagę, że ten fenomen został dostrzeżony już w 1997 r., kiedy pierwszy raz odbyły się prawybory. Wtedy do Wieruszowa przyjechali m.in. Włodzimierz Cimoszewicz, Marian Krzaklewski, Janusz Onyszkiewicz, Wiesław Walendziak, Józef Oleksy, Janusz Szmajdziński, Janusz Korwin-Mikke, Władysław Frasyniuk, Waldemar Pawlak i Jan Olszewski. W tym roku można było głosować tradycyjnie i drogą elektroniczną. Pilotaż systemu głosowania elektronicznego zaproponowało Ministerstwo Cyfryzacji. W dniu prawyborów nie obowiązywała cisza wyborcza, w związku z czym Wieruszów odwiedziło wielu kandydatów na posłów i senatorów. Wybory parlamentarne odbędą się 13 października. Polacy wybiorą na czteroletnią kadencję 460 posłów i 100 senatorów.",PiS wygrywa w prawyborach w Wieruszowie,
https://wiadomosci.onet.pl/kraj/aleksander-kwasniewski-tylko-glosowanie-na-lewice-uratuje-nas-przed-politycznym/dg1p8w3,"""Olek! Olek!"". Aleksander Kwaśniewski: łza się w oku zakręciła, nie ukrywam","Aleksander Kwaśniewski wziął dziś udział w konwencji lewicy w Katowicach. Na scenę wszedł w rytm swojego hitu z kampanii prezydenckiej ""Ole! Olek!"". - Nie ukrywam, że łza się w oku zakręciła. Wspomnieliście niezwykle ważne dla mnie, lewicy i Polski chwile - zaczął swoje przemówienie były prezydent RP.","Lewica grupuje SLD, Wiosnę i Lewicę Razem, startuje w wyborach jako komitet wyborczy SLD. - Nie ukrywam, że łza się woku zakręciła. Wspomnieliście niezwykle ważne dla mnie, lewicy i Polski chwile - zaczął przemówienie Kwaśniewski po wejściu na scenę przy dźwiękach kampanijnego hitu, w który śpiewano ""na prezydenta tylko ty!"". Następnie podkreślił, że czas na zmianę władzy w Polsce. - Mam silne przekonanie, że od 15 lat, dokładnie od 2005 r. - od czasu kiedy polska scena polityczna została zdominowana przez PiS i Platformę Obywatelską, przez ten duopol tkwiący w takim niezwykłym zupełnie zapaśniczym uścisku - mamy problem z oddychaniem, oddychamy zanieczyszczoną atmosferą polityczną, oddychamy językiem nienawiści, polaryzacją polskiego społeczeństwa, podziałami, które przechodzą przez rodziny, przyjaciół – powiedział Aleksander Kwaśniewski. - Dzisiaj trzeba powiedzieć tak: tylko wybór lewicy, postawienie na tę trzecią, inną siłę może nas uratować przed katastrofalnym smogiem politycznym, który trwa już 15 lat. Dlatego warto i trzeba zagłosować na lewicę. Trzeba otworzyć okna, odświeżyć powietrze, skład ludzi w parlamencie, pokazać, że Polska potrafi rządzić się inaczej niż to, co obserwowaliśmy przez ostatnie cztery lata – dodał. Zapewnił, że sam będzie głosował na lidera Lewicy Razem Adriana Zandberga – ""jedynkę"" na liście warszawskiej lewicy oraz na kandydata porozumienia bloku opozycyjnego w wyborach do Senatu. - Apeluję do moich przyjaciół, znajomych, nieznajomych, moich dawnych wyborców: zróbmy to samo, odświeżmy powietrze polityczne w Polsce, zacznijmy oddychać pełną piersią, a można to zrobić tylko dzięki lewicy - przekonywał były prezydent. Program polityczny lewicy określił jako ""obiecujący, interesujący i przemyślany, i głęboki"". Włodzimierzowi Czarzastemu, Robertowi Biedroniowi i Adrianowi Zandbergowi gratulował zjednoczenia ich ugrupowań we wspólny blok wyborczy i wręczył im Konstytucję RP, wyrażając jednocześnie przekonanie, że jest wśród nich przyszły prezydent RP. - Niech będzie dla was od pierwszego artykułu do ostatniego drogowskazem, przewodnikiem, ale także waszym wielkim zobowiązaniem wobec lewicy, wobec Polek i Polaków, wobec naszej ukochanej ojczyzny – podsumował Kwaśniewski. Więcej o dzisiejszej konwencji w Katowicach",Aleksander Kwaśniewski witany dziś w Katowicach na konwencji,
https://wiadomosci.onet.pl/kraj/konwencja-lewicy-biedron-zakonczymy-bal-pis/qeeg3fd,Konwencja Lewicy. Biedroń: zakończymy bal PiS,"""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej; zakończymy ten bal Prawa i Sprawiedliwości - mówił na konwencji w Katowicach lider Wiosny Robert Biedroń.","- Przed nami ostatni tydzień kampanii - pełna mobilizacja - mówił Biedroń, dodając, że lewica powinna wrócić do Sejmu i mieć wpływ na rzeczywistość. Jak zaznaczył, kampania przed wyborami parlamentarnymi była trudna, ale nie tak trudna jak ostatnie cztery lata rządów PiS. - Przez ostatnie cztery lata działy się w Polsce takie rzeczy, o których nikt z nas nie myślał, że mogą się wydarzyć po 1989 r. (...) Nie spodziewaliśmy się, że przyjdzie władza, która będzie ograniczała wolność zgromadzeń, że zagrożone będą wolne media, a media publiczne staną się tubą propagandową - wymieniał. Wskazywał też na problemy z poszanowaniem praw kobiet. - Musimy z tym skończyć i możemy z tym skończyć 13 października - wskazał. - ""Niech żyje bal"" - oto motto dzisiejszej władzy, ale my na lewicy mówimy: ludzi dobrej woli jest więcej i ci ludzie dobrej woli sprawią, że będzie inaczej, że będzie lepiej - podkreślił. - Zakończymy ten bal Prawa i Sprawiedliwości, zakończymy tę hucpę - powiedział. Na konwencji wystąpił też były prezydent Aleksander Kwaśniewski, który zachęcał swoich dawnych wyborców do oddania głosów na listę wyborczą Lewicy. Sam zadeklarował, że odda swój głos na Adriana Zandberga. Dodał, że jeszcze kilka miesięcy temu w ogóle by się tego nie spodziewał. - Wygrywałem w roku 1995, a w 2000 w pierwszej turze. Wiem, że losy potoczyły się różnie i wybory prezydenckie są inne niż parlamentarne, ale do tych moich wyborców, którzy dwukrotnie zaufali mi, którzy dali mi mandat sprawowania najgodniejszego urzędu w Polsce mówię, zagłosujcie, wróćcie do lewicy. Zaufajcie tym ludziom - zaapelował. Lewica chce walczyć o wyższe płace dla nauczycielek, pielęgniarek, pracowników społecznych, dla wszystkich tych, których praca buduje polskie państwo - mówił lider partii Razem Adrian Zandberg. Przypomniał jeden z postulatów ugrupowania, wprowadzenia w budżetówce płacy minimalnej w wysokości 3500 zł i zapewnił: - Lewica będzie bronić jak niepodległości polskiej budżetówki. Polityk odniósł się także do obietnicy Prawa i Sprawiedliwości: budowy polskiej wersji państwa dobrobytu. - Ludzie mają prawo do dobrego życia nie tylko w Warszawie, ale także w Tczewie. Ludzie mają prawo do dobrego życia nie tylko w wielkich miastach, ale też w Barlinku, Mrągowie. To miejscowości, w których w ostatnich dniach rząd PiS pozamykał oddziały szpitalne - przekonywał Zandberg. Włodzimierz Czarzasty przypomniał, że to lewica stoi za uchwaleniem obecnej konstytucji oraz wprowadzeniem Polski do NATO i UE. - Polska, panie prezesie, nie powstała cztery lata temu. Nie zmieni pan historii. Nie zakłamie pan historii. Nie umniejszy pan roli polskiej lewicy - mówił szef SLD. Zapewnił, że 13 października lewica wróci do Sejmu. W swoim wystąpieniu zapowiedział m.in. powołanie Ministerstwa Polityki Senioralnej, które ""przygotuje Polskę do srebrnej rewolucji"", odnosząc się do zmian demograficznych. - Będziemy pomagali wszystkim. Czy z KOD, czy z Tczewa - podkreślił i dodał: - Lubimy ludzi, łączy nas przyszłość. Lider Sojuszu zaproponował też możliwość przejścia na emeryturę po 35 latach pracy dla kobiet i po 40 latach dla mężczyzn oraz gwarantowaną emeryturę co najmniej na poziomie 1600 zł.",Robert Biedroń,
https://wiadomosci.onet.pl/tylko-w-onecie/wybory-parlamentarne-2019-debata-ekologiczna-onetu-jak-politycy-chca-walczyc-ze/97l3qzc,Debata ekologiczna Onetu. Jak politycy chcą walczyć ze zmianami klimatu?,"Minister środowiska Henryk Kowalczyk, posłanka PO Joanna Mucha, rzeczniczka SLD Anna Maria Żukowska i poseł PSL Marek Sawicki wzięli udział w prowadzonej przez Andrzeja Stankiewicza przedwyborczej debacie poświęconej ekologii. Politycy mieli okazję przedstawić swoje pomysły na walkę z postępującymi zmianami klimatycznym. Tematem przewodnim była przyszłości energii pochodzącej z węgla i walka ze smogiem.","- Musimy natychmiast przestawić się na odnawialne źródła energii – apelowała startująca z listy Koalicji Obywatelskiej Joanna Mucha. - W moim przekonaniu, ważna jest edukacja ekologiczna od samego początku, od pierwszych klas szkoły podstawowej. To będzie rosnąca gałąź całej światowej nauki – dodała. - Stop inwestycjom w nowe kotły węglowe. Stop inwestycjom w nowe kopalnie. Przede wszystkim energia odnawialna. Dzisiaj, gospodarstwa rolne mają spadek dochodów mniej więcej o 16 proc. Gdyby dachy tych gospodarstw były pokryte panelami fotowoltaicznymi, miałyby dodatkowe dochody – stwierdził Sawicki. - Biomasa z przetwórstwa rolno-spożywczego powinna być przerabiana na biogaz. Mamy wtedy i nawóz azotowy i pozostałe nawozy i substraty do nawożenia pola i zwiększenia intensyfikacji produkcji ekologicznej – mówił polityk PSL. - Powstrzymanie kryzysu klimatycznego powinno być priorytetem. Musimy być do tego zdeterminowani. Podpisuję się pod postulatami posła Sawickiego i minister Muchy. Transformacja energetyczna, odejście od węgla i nastawienie się na odnawialne źródła energii – powiedziała Anna-Maria Żukowska, która zwróciła również uwagę m.in. na regularne zanieczyszczanie Bałtyku. - Za dużo nawozów spływa do Bałtyku i mamy przełowioną populację ryb. Jeżeli nie podejmiemy natychmiastowych kroków to Bałtyk stanie się śmierdzącym bajorem – stwierdziła.",,
https://wiadomosci.onet.pl/kraj/wybory-parlamentarne-2019-czy-ktos-zreformuje-sluzbe-zdrowia-sondaz/ew321qk,"Co trzeci Polak uważa, że nikt nie zreformuje służby zdrowia","Zdaniem 33,1 proc. Polaków o tematyce związanej ze służbą zdrowia mówi się w czasie kampanii za mało - wynika z najnowszego sondażu SW Research przeprowadzonego dla ""Rzeczpospolitej"".","Respondentów pytano o to, która z formacji - ich zdaniem - byłaby w stanie skutecznie zreformować służbę zdrowia. Na tak zadane pytanie 33,2 proc. uczestników badania odpowiedziało, że ""nie widzą takiej partii na polskiej scenie politycznej"". Z kolei 21,4 proc. wskazało PiS jako partię, która jest w stanie zreformować służbę zdrowia. Według 12,9 proc. respondentów skuteczną reformę służby zdrowia mogłaby przeprowadzić Koalicja Obywatelska. 10,1 proc. wierzy w skuteczność reformy służby zdrowia, której dokonałaby Lewica. Z kolei 5,6 proc. ankietowanych jest zdania, że skutecznej reformy służby zdrowia mógłby dokonać PSL i Kukiz'15, a 3,8 proc. uważa, że służbę zdrowia mogłaby skutecznie zreformować Konfederacja. 1,1 proc. ankietowanych wybrało opcję ""Inna partia"", a 12 proc. nie ma zdania w tej kwestii. Źródło: ""Rzeczpospolita""",Wybory parlamentarne 2019. Czy ktoś zreformuje służbę zdrowia? Sondaż,
https://wiadomosci.onet.pl/tylko-w-onecie/wybory-parlamentarne-2019-sondaz-ibris-dla-onetu-pis-z-duza-przewaga/3ynrbxj,Sondaż IBRiS dla Onetu: PiS z dużą przewagą wygrywa wybory,"Gdyby wybory odbyły się w miniony czwartek, z dużą przewagą wygrałoby je Prawo i Sprawiedliwość – wynika z najnowszego sondażu IBRiS dla Onetu. Na partię rządzącą swój głos oddałoby 44,3 proc. wyborców. To o prawie 3 pkt. proc. więcej niż w poprzednim notowaniu.","Na drugim miejscu uplasowała się Koalicja Obywatelska, z poparciem na poziomie 23,4 proc. Główna partia opozycyjna zanotowała spadek poparcia o 2,2 pkt. proc. Dałoby jej to 137 mandatów. Ostatnie miejsce na podium przypadło Lewicy, na którą głos chce oddać 12 proc. badanych (50 mandatów). To o 0,2 pkt. proc. mniej niż w poprzednim badaniu. Do Sejmu dostałaby się też PSL-Koalicja Polska, na którą zagłosowałoby 5,9 proc. badanych (spadek poparcia o 1,3 pkt. proc.) Dałoby to 19 mandatów. Poza parlamentem znalazłaby się Konfederacja (3,6 proc. poparcia). Niemal 10 proc. badanych nie wie, na kogo odda swój głos. Jeden mandat przypadnie Mniejszości Niemieckiej. Spośród badanych, 56,8 proc. pytanych zadeklarowało chęć wzięcia udziału w wyborach. Odmiennego zdania było 44,2 proc. badanych. Jeden proc. badanych nie umiało udzielić odpowiedzi. Badanie zrealizowano w dniach 2-3 października metodą telefonicznych, standaryzowanych wywiadów kwestionariuszowych wspomaganych komputerowo (CATI) na reprezentatywnej próbie 1100 Polaków. - Do końca kampanii wyborczej został dokładnie tydzień. To jeszcze nie jest czas na pełne podsumowanie, ale warto zwrócić uwagę, że wyjątkową cechą tej kampanii była znikoma zmienność sondaży wyborczych - ocenił dla Onetu prezes IBRiS Marcin Duma. - Ugrupowania, jeżeli zmieniły swoje notowania, to w niewielkim zakresie. PiS utrzymuje dominującą pozycję, a Koalicja Obywatelska drugą pozycję, chociaż obydwa ugrupowania dzieli bardzo duży dystans. Podobnie rzecz ma się z Lewicą, która ma pewne miejsce na wyborczym podium, chociaż bez szans na awans na drugie miejsce - stwierdził Duma. Marcin Duma uważa, że PSL i Konfederacja walczą o przekroczenie progu, chociaż w przypadku ludowców jest to bardzo prawdopodobne, a w przypadku Konfederacji wiele wskazuje, że będzie „jak zwykle”. Prezes IBRiS uważa, że ostatni tydzień będzie kluczowy dla mobilizacji wyborców. - Szczególnie dwóch największych komitetów. W warunkach polaryzacji sceny politycznej mobilizacja staje się kluczowym wyzwaniem. Koalicja Obywatelska musi wytłumaczyć swoim wyborcom, dlaczego w ogóle mają pójść głosować, chociaż szanse na odsunięcie PiS od władzy są nikłe. Paradoksalnie PiS ma bardzo podobny problem mobilizacyjny – musi wytłumaczyć swoim wyborcom, dlaczego mają pójść do wyborów, skoro sondaże praktycznie nie dają szans na przegraną - uważa Duma.",Prezes PiS Jarosław Kaczyński,
https://wiadomosci.onet.pl/kraj/wybory-parlamentarne-2019-aleksander-kwasniewski-w-kielcach/zw5xl9c,Aleksander Kwaśniewski w Kielcach: idźcie tą drogą,"- Cztery lata, kiedy nie było parlamentarzystów lewicy w Sejmie udowodniły, że bez lewicy Sejm jest gorszym Sejmem, bez lewicy Polska demokracja jest gorsza, bez lewicy traci również polskie życie polityczne. Pora naprawić ten błąd – mówił dziś w Kielcach były prezydent RP Aleksander Kwaśniewski.","Wizyta Aleksandra Kwaśniewskiego w regionie świętokrzyskim miała oczywiście związek z trwającą kampanią przed wyborami parlamentarnymi. Były prezydent RP spotkał się m.in. z kandydatami lewicy i mieszkańcami Kielc. Nie mogło też zabraknąć konferencji prasowej (tylko w Kielcach zorganizowano dwie). Przed pomnikiem Henryka Sienkiewicza podkreślano przede wszystkim, że to dzięki decyzjom Aleksandra Kwaśniewskiego podczas ostatnich zmian administracyjnych w kraju powstało województwo świętokrzyskie. Później Andrzej Szejna, czyli lider SLD, a także listy lewicy w tym regionie do Sejmu przypomniał główne punkty programu jego ugrupowania.  - Nasz program składa się z kilku filarów. Po pierwsze to jest godna praca i płaca, czyli minimalne wynagrodzenie, które musi wynosić minimum 2,7 tys. zł, emerytura co najmniej 1,6 tys. zł na rękę. Druga kwestia to ochrona zdrowia. Leki na receptę nie droższe niż 5 zł, dostęp do lekarza specjalisty nie dłuższy niż 30 dni i należyte wynagrodzenie dla służb medycznych. Nie osiągniemy tego, jeśli do 2024 r. nakłady na służbę zdrowia nie wrosną do 7,4 proc. PKB – mówił Andrzej Szejna. – Inwestujemy w zdrowie Polaków, a nie w myśliwce. Inwestujemy w spokój i rozwój, a nie przygotowanie się do wojny. Niezwykle ważna jest dla nas także ochrona klimatu – dodał. Później głos zabrało kilkoro kandydatów lewicy do Sejmu, którzy mówili m.in. o potrzebie zmian na polskiej scenie politycznej, prawach kobiet czy walce ze smogiem. Sam Aleksander Kwaśniewski zapewniał natomiast, że lewica wróci do parlamentu i prosił o głos na jej listy w nadchodzących wyborach. - Lewica Polsce jest potrzebna. Cztery lata, kiedy nie było parlamentarzystów lewicy w Sejmie udowodniły, że bez lewicy, Sejm jest gorszym Sejmem, bez lewicy Polska demokracja jest gorsza, bez lewicy traci również polskie życie polityczne. Pora naprawić ten błąd – podkreślał Aleksander Kwaśniewski. Były prezydent Polski zaznaczył również, że popiera listy lewicy dlatego, bo zdarzyło się coś, na czym mu bardzo zależało, czyli porozumienie ugrupowań lewicowych. – Koalicja stworzona z SLD, Wiosny i Razem to jest naprawdę wspaniała wiadomość dla tych, którzy mają serce po lewej stronie. W tym duopolu, który trwa w Polsce od 2005 roku, czyli prawie 15 lat, między PiS-em a PO, potrzeba jest trzecia siła. Lewica jest w stanie taką rolę odgrywać, być ruchem zdrowego rozsądku – dodał. Aleksander Kwaśniewski w oryginalny sposób pogratulował też świętokrzyskim działaczom lewicy, że na ich liście jest więcej kobiet, niż mężczyzn. – Idźcie tą drogą, powiem cytując samego siebie – zażartował były prezydent. ",Aleksander Kwaśniewski podczas konferencji w Kielcach,
https://wiadomosci.onet.pl/tylko-w-onecie/debata-wyborcza-w-tvp-sprawdzamy-wypowiedzi-politykow/cgv9tpt,"Debata wyborcza w TVP. O co chodzi z ""ruskim węglem"" i ""paragonem hańby""","Debata wyborcza w TVP za nami. Politycy łatwo się przerzucali rekwizytami i ripostami, a także faktami i liczbami, które równie łatwo można sprawdzić. Tak też zrobiliśmy, tym bardziej, że niektóre do czerwoności rozpaliły media społecznościowe i mogą nadać nowy rytm dobiegającej końca kampanii.","W ciągu 55 minut przedstawiciele pięciu komitetów wyborczych (Jacek Sasin, Borys Budka, Władysław Kosiniak-Kamysz, Andrzej Rozenek, Jacek Wilk) odpowiedzieli na sześć pytań związanych m.in. z utrzymaniem programu 500 plus czy wprowadzeniem związków partnerskich. Relację z debaty przeczytają państwo w tym miejscu. Pierwszy gorący moment debaty to wymiana zdań pomiędzy Władysławem Kosiniakiem-Kamyszem a Jackiem Sasinem dot. sprowadzania węgla z Rosji. Kwestia ta pojawiła się niespodziewanie przy pytaniu o kierunki polskiej polityki zagranicznej. Podniósł ją lider ludowców, który zarzucił PiS bezczynność wobec sprowadzania milionów ton ""ruskiego węgla"" i niezrealizowanych zapowiedzi wprowadzenia embarga. Wicepremierowi wręczył grudkę z węglem, którą polityk rządzącej partii natychmiast oddał. Sasin odpowiedział, że rząd Donalda Tuska doprowadził do upadku polskiego górnictwa. - Spowodowaliście, że dzisiaj polskie górnictwo nie jest w stanie zapewnić nam potrzebnej ilości węgla - tłumaczył. Przytoczył też wypowiedź Elżbiety Bieńkowskiej z taśm ujawnionych w aferze podsłuchowej o sytuacji w spółkach węglowych: ""Siedzieli, jedli, lulki palili, aż wszystko - przepraszam - pierdyknęło"". - To jest ocena waszych rządów - podsumował. Sprawdzamy. Import węgla z Rosji od kilku lat sukcesywnie rośnie. W 2015 r. było to 4,94 mln ton. W ubiegłym roku do naszego kraju sprowadzono już 13,47 mln ton tego surowca. To ponad 20 proc. krajowego wydobycia, które wynosi 63,4 mln ton. Dlaczego tak się dzieje? Zapotrzebowanie na węgiel w Polsce utrzymuje się na wysokim poziomie (ponad 80 proc. energetyki opartej na węglu), a krajowe wydobycie nie zaspokaja naszych potrzeb. Polskie kopalnie już od połowy lat 90. wydobywają coraz mniej, nowe nie powstają, a ubywa pokładów zapewniających rentowną eksploatację. Szacuje się, że średnia cena wydobycia w Polsce to ok. 322 zł. Tymczasem wartość surowca sprowadzanego z Rosji to ok. 257 zł. Nasz węgiel często przegrywa też jakościowo z importowanym. Brakuje wysoko kalorycznych odmian stosowanych np. w przydomowych piecach. Sprowadzamy też rodzaje węgla niezbędne przy produkcji stali. Czy polskie górnictwo w czasach rządów PO-PSL było niedoinwestowane? Raport NIK z 2017 r. stwierdził, że w latach 2007-2015 ""nie wykorzystano szans jakie górnictwu węgla kamiennego dały zarówno efekty wcześniejszych reform tego sektora jak i dobra koniunktura"". Kontrolerzy stwierdzili, że spółki górnicze zaniechały działań restrukturyzacyjnych, co przyczyniło się do załamania ich kondycji w okresie dekoniunktury na rynku węgla (2015 r.). O wprowadzaniu embarga na rosyjski węgiel mówił w 2014 r. Mariusz Błaszczak. - Ze sprzedaży tego węgla Putin czerpie określone korzyści. To powoduje, że ma pieniądze na to, żeby napadać sąsiednie kraje - przekonywał obecny szef MON. Szkopuł w tym, że Polska jako członek Unii Europejskiej nie może tego zrobić. Musiałaby to być decyzja całej Wspólnoty. Dyskusja z milionów ton węgla przeszła do miliardów euro unijnych funduszy w wypowiedzi Borysa Budki. Poseł KO w ramach odpowiedzi na pytanie o politykę zagraniczną przekonywał, że koalicja PO-PSL wynegocjowała ""blisko pół miliarda złotych dla naszego kraju"". - Tymczasem na tym polu rząd poniósł olbrzymią klęskę. Ponad 100 mld zł mniej w negocjowanym budżecie Unii Europejskiej - stwierdził polityk. Sprawdzamy. Polska z pewnością była największym beneficjentem unijnego budżetu na lata 2014-2020, jednak konkretna kwota, jaką otrzymaliśmy, potrafi się różnić. Powodem jest sposób jej przedstawienia: w cenach bieżących lub stałych. Drugi pozwala wyeliminować wpływ czynnika inflacji. Unijny budżet na lata 2014-2020 negocjowany przez rząd Donalda Tuska zapewnił Polsce 105,8 mld euro, z czego na politykę spójności 72,9 mld euro, a na Wspólną Politykę Rolną 28,5 mld euro (kwoty w cenach stałych z 2011 r.). W sumie to ok. 440 mld zł. Dopiero po uwzględnieniu inflacji kwota ta rośnie do poziomu sięgającego 500 mld zł. W nowej perspektywie budżetowej na lata 2021-2027 nie można jeszcze mówić o konkretnych kwotach. Proces negocjacji trwa i nabierze tempa po wyłonieniu nowej Komisji Europejskiej. Kilka tygodni temu ""Rzeczpospolita"" informowała, że Polska w ubiegłorocznym projekcie budżetu otrzymała 91,4 mld euro - o 14,5 mld euro mniej niż w obecnym okresie budżetowym 2014–2020 (liczone w cenach stałych z 2018 r.). Z nieoficjalnych informacji dziennika wynika, że istnieje ryzyko straty kolejnych 13 mld euro. Powód? Spadek dochodów po przewidywanym brexicie, konieczności finansowania nowych celów, jak i zmiany kryteriów przyznawania unijnych funduszy. Momentem budzącym najwięcej emocji po zakończeniu debaty była wypowiedź Borysa Budki w obszarze ochrony zdrowia. Polityk ocenił, że system opieki zdrowotnej znajduje się w zapaści, a na dowód przedstawił wysoki rachunek za kupione w aptece leki. - To jest paragon hańby tego rządu, ponad 2000 zł dla dziecka po przeszczepie, które rodzice muszą wydać tylko dlatego, że ten rząd, zamiast dofinansowywać służbę zdrowia woli wydawać pieniądze na nagrody dla swoich ministrów - stwierdził. Na paragonie widać, że zakupu leku Valcyte dokonano w poniedziałek w jednej z łowickich aptek. Środek stosowany m.in. po przeszczepach u dzieci kupiono dwa razy po 1041,18 zł. W mediach społecznościowych szybko pojawiły się ustalenia, że lek wskazany na paragonie znajduje się na liście refundacyjnej. Od 1 września kosztuje tylko 3,20 zł. Borysowi Budce wytknął to m.in. minister zdrowia Łukasz Szumowski. Sprawdzamy. Wybór tego konkretnego leku z pewnością nie był najlepszym pomysłem do zobrazowania problemów w służbie zdrowia. Jego historia ma jednak swoje blaski i cienie. Valcyte w formie zawiesiny znajduje się na liście leków refundowanych, ale nie zawsze kosztował tak niewiele. Obecna cena to powrót do sytuacji z końca 2015 r. Od początku 2016 r. pacjenci musieli płacić za lek o wiele większe kwoty. Najpierw 316,84 zł, a następnie coraz więcej - do poziomu 931,07 zł. Drożały też inne preparaty stosowane przy transplantacjach. Tego konkretnego nie dało się zastąpić żadnym zamiennikiem. Do obniżki ceny doszło dopiero w ubiegłym miesiącu, o co od dłuższego czasu apelowali rodzice, lekarze oraz Rzecznik Praw Dziecka. Do refundacji Valcyte - tak jak każdego leku z listy - dochodzi jedynie w określonym przepisami zakresie wskazań. Należy też odnotować, że jest on refundowany w czasie 110 lub 200 dni po przeszczepie, w zależności od przypadku. Być może jeden z tych powodów zmusił klienta łowickiej apteki do zapłaty 100 proc. ceny. Ostatnie pytanie w debacie TVP dot. rolnictwa. Michał Adamczyk zapytał polityków o to, ile wynosi dziś, a ile powinna wynosić średnia dopłata z budżetu UE do hektara dla polskiego rolnika. W tej sprawie również doszło do wymiany ciosów między Jackiem Sasinem i Władysławem Kosiniakiem-Kamyszem. Prezes PSL nie podał konkretnej kwoty - podobnie jak inni uczestnicy, poza przedstawicielem PiS - ale przekonywał, że ludowcy doprowadzili do wyrównania dopłat do poziomu średniej europejskiej. - Dziś trzeba je podnieść i zrównać z poziomem niemieckim i francuskim. Obiecujemy, że to będzie 1200 zł do hektara - dodał. - Właściwie zupełnie nie dziwi mnie, że lider PSL, partii, która ponoć jest partą chłopską, nie ma zielonego pojęcia, jak wygląda dzisiaj kwestia wysokości dopłat bezpośrednich dla polskich rolników. PSL kompletnie oderwało się od spraw wsi i rolnictwa - odpowiedział Jacek Sasin. - Nieprawdą jest, że PSL wyrównało wysokość dopłat do średniej europejskiej. Dzisiaj polski rolnik dostaje 216 euro dopłaty, natomiast średnia europejska to ponad 260 euro. W Niemczech 270, a w Holandii nawet 450 - przekazał. Jednocześnie zagwarantował, że PiS w ciągu najbliższych dwóch lat doprowadzi do wyrównania dopłat. Sprawdzamy. Obecny poziom dopłat bezpośrednich dla polskich rolników został ustalony na etapie negocjacji unijnej perspektywy budżetowej na lata 2014-2020. Był to okres rządów PO-PSL, gdy na czele Ministerstwa Rolnictwa stał polityk ludowców Stanisław Kalemba. W obszarze Wspólnej Polityki Rolnej ówczesnemu rządowi udało się wynegocjować piąty co do wielkości budżet w UE i w ramach tzw. I filara WPR zagwarantować rolnikom średnią stawkę dopłat w wysokości ok. 216 euro za hektar. Jednak Komisja Europejska umożliwiła też uzupełnienie dopłat o środki z tzw. II filara WPR, czyli funduszy przeznaczonych na rozwój obszarów wiejskich. Dzięki temu Polska zdecydowała się na przesunięcie 25 proc. między filarami. W efekcie polski rolnik otrzymuje obecnie ok. 240 euro za hektar - 216 euro z tzw. I filara plus 24 euro z tzw. II filara WPR. Jeżeli średnia europejska wynosi ok. 260 euro, to rolnicy w Polsce otrzymują ok. 92 proc. tej kwoty.",Debata wyborcza w TVP. Sprawdzamy wypowiedzi polityków,
https://wiadomosci.onet.pl/kraj/wybory-parlamentarne-2019-debata-wyborcza-w-tvp-komentarze/jsnvpbe,Debata wyborcza w TVP. Fala komentarzy,Za nami debata przedwyborcza w TVP z udziałem przedstawicieli pięciu komitetów wyborczych. Politycy w ciągu 55 minut odpowiedzieli na sześć pytań związanych m.in. z przyszłością programu 500 plus i legalizacją związków partnerskich. Kto zaprezentował się najlepiej? Politycy i dziennikarze szeroko komentują wystąpienia uczestników.,"Jednym z najciekawszych momentów debaty było spięcie pomiędzy Jackiem Sasinem (PiS) a Władysławem Kosiniakiem-Kamyszem (PSL). Wicepremier zareagował na wypowiedź lidera ludowców dot. sprowadzania ""ruskiego węgla"" do Polski. - To wy doprowadziliście do upadku polskie górnictwo. Spowodowaliście, że dzisiaj polskie górnictwo nie jest w stanie zapewnić nam potrzebnej ilości węgla. Niech pan przypomni sobie, co mówiła premier Bieńkowska o waszych rządach, spółkach węglowych. Siedzieli, jedli, palili, lulki palili, aż wszystko – przepraszam – pierdyknęło – stwierdził Sasin. Atmosfera ponownie stała się gorąca w momencie pytania o unijne dopłaty dla rolników. Prowadzący debatę Michał Adamczyk zapytał uczestników o ich średnią wysokość. Prezes PSL nie przedstawił konkretnej kwoty. - Jak rządziliśmy, doprowadziliśmy dopłaty do poziomu średniej europejskiej. Dziś trzeba je doprowadzić do poziomu niemieckich czy francuskich - mówił Władysław Kosiniak-Kamysz. - Nie dziwi mnie, że lider PSL nie wie, jaka jest wysokość dopłat - skomentował wypowiedź Kosiniaka-Kamysza Jacek Sasin. - Nieprawdą jest, że PSL wyrównało poziom dopłat do średniej europejskiej - dodał. Pierwszymi wrażeniami w czasie debaty i tuż po niej w mediach społecznościowych szeroko dzielili się dziennikarze i politycy. ""Zdała mi się ta debatą dość wyrównaną. Mam wrażenie, że trochę ponad średnią wyskoczyli reprezentanci PSL i KO, zadziwiająco bezbarwne SLD, Konfederacja też mało wyrazista. PiS dość pewnie ustał na nogach"" - napisał dziennikarz TVN24 Konrad Piasecki. Wśród sześciu pytań nie pojawiła się kwestia ochrony środowiska - podkreśla Marcin Makowski z tygodnka ""Do Rzeczy"". Jacek Nizinkiewicz z ""Rzeczpospolitej"" zwrócił uwagę na nieobecność najważniejszych polityków. ""Słabe to strasznie"" - podsumował. ""Cóż. Wygląda na to, że po debacie PiS wznowi ataki (zawieszone praktycznie w tej kampanii) na @nowePSL"" - zauważa Michał Kolanko z ""Rzeczpospolitej"". Lidera ludowców pochwaliła Joanna Miziołek z tygodnika ""Wprost"". ""Władysław Kosniak-Kamysz jak do tej pory IMO najlepszy! I merytorycznie o służbie zdrowia"" - napisała. Prezes PSL wywarł też pozytywne wrażenie u Wojciecha Wybranowskiego z ""Do Rzeczy"". ""Brawa dla @SasinJacek, który był sam na czterech i dobrze sobie radził"" - napisał europoseł PiS Patryk Jaki. Po zakończeniu debaty doszło do kilkuminutowej rozmowy reportera TVP Info z Jackiem Sasinem. Wicepremier ustosunkował się w niej do przebiegu dyskusji. Zwróciło to uwagę Katarzyny Lubnauer. Źródło: Twitter",Wybory parlamentarne 2019. Debata wyborcza w TVP - komentarze,
https://wiadomosci.onet.pl/kraj/wybory-parlamentarne-2019-debata-komitetow-ogolnopolskich-w-tvp/gfs598b,Przedwyborcza debata w TVP. Kandydaci komitetów odpowiedzieli na sześć pytań,"Przyszłość programu ""Rodzina 500 plus"", legalizacja związków partnerskich, polityka zagraniczna, służba zdrowia, jawność majątków polityków i ich rodzin oraz rolnictwo - o tych tematach dyskutowali przedstawiciele pięciu ogólnopolskich komitetów wyborczych, którzy spotkali się na debacie przedwyborczej w TVP. PiS reprezentował Jacek Sasin, Koalicję Obywatelską Borys Budka, Lewicę Andrzej Rozenek, Konfederację Jacek Wilk, a PSL – Władysław Kosiniak-Kamysz.","Reprezentanci pięciu komitetów otrzymali w czasie debaty po sześć pytań z różnych dziedzin. Na odpowiedź mieli po 60 sekund. Uczestnicy dysponowali też możliwością zgłaszania riposty po wypowiedziach przeciwników. Później politycy otrzymali czas na swobodną wypowiedź i apel do wyborców o oddanie na nich głosu. Na początku kandydaci zostali zapytani o to, czy po zwycięstwie ich komitetu, w Polsce utrzymany zostanie program ""Rodzina 500 plus"". - Nic co zostało dane nie zostanie zabrane - zadeklarował przedstawiciel Koalicji Obywatelskiej Borys Budka. - 500 plus było możliwe dlatego, że zostawiliśmy Polskę w bardzo dobrym stanie. Suchą stopą przeszliśmy przez kryzys gospodarczy - ocenił. Lider PSL Władysław Kosiniak-Kamysz wykorzystał swój czas na złożenie kondolencji Mateuszowi Morawieckiemu po śmierci ojca. Stwierdził, że nieobecność Mateusza Morawieckiego jest uzasadniona, ale zapytał dlaczego liderzy innych ugrupowań nie wzięli udziału w debacie. Jacek Wilk z Konfederacji przekonywał, że jego ugrupowanie przedstawia najlepszy program gospodarczy - chodzi m.in. o reformę systemu emerytalnego i radykalne obniżenie podatków. - Lewica popiera program 500 plus, powinien być wprowadzony wcześniej, jednak PiS się zatrzymał - ocenił Andrzej Rozenek. - Lewica zaproponuje publiczną komunikację do każdej gminy, 200 tys. miejsc w żłobkach - zadeklarował. - Program 500 plus przywrócił bardzo wielu rodzinom godność, zlikwidował hańbę III Rzeczypospolitej, jaką były głodne dzieci - mówił Jacek Sasin z PiS. Wicepremier przekonywał Polaków, aby nie wierzyli w zapewnienia opozycji dot. zachowania 500 plus. Władysław Kosiniak-Kamysz stwierdził, że jest przeciw legalizacji związków partnerskich i adopcji dzieci przez pary homoseksualne. Mówił o obronie wartości, ale z zastrzeżeniem, że sprzeciwia się wykorzystaniu Kościoła w polityce. Jacek Wilk przekonywał z kolei, że związki partnerskie w Polsce są legalne, ponieważ nie są zakazane. Wyjaśnił, że obecnie chodzi tylko o ich uregulowanie. - W programie Koalicji Obywatelskiej zapisaliśmy wyraźnie kwestię związków partnerskich. Nie ma w nim mowy o adopcji, ale chcę wyraźnie powiedzieć, że ceniąc godność każdego człowieka będzie możliwość dziedziczenia, wspólnego rozliczania - wyjaśnił Borys Budka. - Lewica jest oczywiście za związkami partnerskimi. W przyszłości jesteśmy za adopcją dzieci - zapewnił Andrzej Rozenek. - W Polsce trwa ofensywa środowisk LGBT - stwierdził Jacek Sasin. - Jesteśmy tolerancyjni, ale tolerancja nie oznacza afirmacji. Nie zgodzimy się na ""plan Rabieja"" - dodał. W tej rundzie przedstawiciele pięciu komitetów oceniali przyszły model polskiej polityki zagranicznej. Jacek Sasin przekonywał, że nasze relacje z USA są najlepsze w historii. Andrzej Rozenek mówił, że polityka zagraniczna PiS to ""pasmo niekończących się katastrof"". Jego zdaniem jej symbolem jest głosowanie 27:1 ws. wyboru Donalda Tuska na przewodniczącego Rady Europejskiej. Władysław Kosiniak-Kamysz ocenił, że nasze relacje nie mogą opierać się tylko na jednym mocarstwie. Przekonywał też, że powinniśmy zachować dobre stosunki z państwami członkowskimi UE. Po jego wypowiedzi z ripostą zgłosił się Sasin. Wicepremier PiS nie zgodził się z prezesem PSL, który mówił o sprowadzaniu milionów ton węgla ze wschodu. - To wy doprowadziliście do upadku polskie górnictwo. spowodowaliście, że dzisiaj polskie górnictwo nie jest w stanie zapewnić nam potrzebnej ilości węgla. Niech pan przypomni sobie, co mówiła premier Bieńkowska o waszych rządach, spółkach węglowych. Siedzieli, jedli, palili, lulki palili, aż wszystko – przepraszam – pierdyknęło – stwierdził Sasin. - Udowodniliśmy skuteczność w polityce zagranicznej. Wynegocjowaliśmy blisko pół miliarda złotych w budżecie Unii Europejskiej - przypominał Borys Budka. Dodał, że obecny rząd nie osiągnie takiej samej kwoty. - Mieliśmy wstać z kolan, a zmieniliśmy tylko klęczniki - powiedział Jacek Wilk. - Powinniśmy prowadzić wielowektorową politykę zagraniczną. Nie ma sentymentów, są tylko interesy - wyjaśnił. Jacek Wilk mówił, że problem służby zdrowia leży w jej organizacji. Kandydat Konfederacji, jako wzór do naśladowania, podał model działający w Singapurze. - Problem braku lekarzy to jeden z problemów, z którymi nie poradził sobie obecny rząd - mówił Borys Budka. - Ile leków można kupić za 2 mld zł, które zostały wydane na samoloty dla VIP? - pytał. Władysław Kosiniak-Kamysz mówił o zwiększeniu wynagrodzeń i limitu przyjęć na studia. Prezes PSL podpisał w trakcie swojej wypowiedzi ""Pakt dla Zdrowia"", proponowany przez jego partię. Zaproponował też, żeby podpisali go inni uczestnicy debaty. - Nie potrzebujemy paktów opozycji - odpowiedział liderowi PSL Jacek Sasin. Wicepremier stwierdził, że obecny rząd zwiększył zatrudnienie lekarzy i pielęgniarek. Zapewnił, że doszło także do zwiększenia limitu przyjęć na studia i nakładów na służbę zdrowia. Ripostę po tej wypowiedzi zgłosił Borys Budka, który pokazał ""paragon hańby"". To rachunek za nierefundowane leki w wysokości 2 tys. zł. Polityk mówił, że rząd woli wydawać środki na inne cele. - Po tej propagandzie sukcesu trzeba powiedzieć prawdę - stwierdził Andrzej Rozenek. - Lewica wie jak skrócić kolejki do lekarzy specjalistów. Musimy zwiększyć ilość pieniędzy do 7,2 proc. PKB - dodał. Władysław Kosiniak-Kamysz poparł rozwiązania dot. jawności majątków i wskazał na taki postulat głoszony od dłuższego czasu przez jego koalicjantów z Kukiz'15. Jacek Sasin powiedział natomiast, że jego ugrupowanie jest prekursorem jawności. Przypomniał, że Sejm przyjął niedawno stosowną ustawę w tej materii, a PO głosowała przeciw. - Nie trzeba specjalnej ustawy, by żona premiera ujawniła majątek. Wystarczy przyzwoitość - odpowiedział Borys Budka. Polityk PO zaprosił też widzów na stronę internetową ""100 afer PiS"". Jacek Wilk mówił o konieczności rozdziału funkcji ministra sprawiedliwości i prokuratora generalnego. - Ściganie przestępców przez polityka jest fikcją - ocenił. - PiS chce wprowadzić pewien element jawności. W jaki sposób wpłynie to na zwykłego obywatela? Do czasu oczekiwania na wyrok w sądzie? - pytał Andrzej Rozenek. Ostatnie pytanie do przedstawicieli ogólnopolskich komitetów dotyczyło rolnictwa. - Jedno jest pewne. Polscy rolnicy są dyskryminowani tym, że te dopłaty są nierówne względem innych państw członkowskich - ocenił Jacek Wilk. Polityk zwrócił uwagę na zadłużenie polskich rolników i zaproponował 10-letni okres zwolnienia ich od podatku rolnego. - W 2010 r. Jarosław Kaczyński obiecywał, że dopłaty będą równe tak jak w UE. Mamy 2019 r. i obiecuje to samo - mówił Borys Budka. Zapewnił też, że jego ugrupowanie u władzy wynegocjuje więcej pieniędzy z unijnego budżetu. - PiS prowadząc politykę agresywną wobec Brukseli nie jest w stanie nic załatwić - powiedział Andrzej Rozenek. - Spór z Brukselą może doprowadzić do tego, że polscy rolnicy nie będą otrzymywali dopłat - dodał. - Jak rządziliśmy, doprowadziliśmy dopłaty do poziomu średniej europejskiej. Dziś trzeba je doprowadzić do poziomu niemieckich czy francuskich - mówił Władysław Kosiniak-Kamysz. - Nie dziwi mnie, że lider PSL nie wie, jaka jest wysokość dopłat - skomentował wypowiedź Kosiniaka-Kamysza Jacek Sasin. - Nieprawdą jest, że PSL wyrównało poziom dopłat do średniej europejskiej - dodał. Wicepremier wyjaśnił, że polski rolnik otrzymuje ok. 216 zł, a średnia europejska jest wyższa o kilkadziesiąt złotych. Na koniec politycy otrzymali po 60 sekund, w czasie których mieli możliwość swobodnej wypowiedzi i zwrócenia się bezpośrednio do wyborców. - Nie uniknęliśmy błędów, wyciągnęliśmy wnioski. Musimy rozmawiać z Polakami, robimy to od czterech lat - stwierdził Borys Budka. - Będziemy gospodarzami we własnej ziemi albo staniemy się sługami obcych - mówił Jacek Wilk. Polityk przekonywał, że przedstawiciele pozostałych czterech komitetów kierują nas w tę drugą stronę. Andrzej Rozenek opowiedział o swoich dzieciach. - Myśląc o przyszłości wybierają Lewicę. Chcą, żeby Polska była państwem wolności i równości - wyjaśnił. Władysław Kosiniak-Kamysz ubolewał, że Jacek Sasin nie chciał podpisać ""Paktu dla Zdrowia"". - 13 października mogą się skończyć rządy jednej partii, które nigdy nie służyły Polsce - powiedział. Podkreślił również, że pojawił się na debacie jako jedyny lider partii. Jacek Sasin mówił z kolei o konieczności obrony 500 plus, 13. emerytury, obniżonego podatku PIT. - Polska przestała być bankomatem dla przestępców. Chcemy dalej iść tą drogą - zapewnił.",Debata ogólnopolskich komitetów wyborczych w TVP,
https://wiadomosci.onet.pl/kraj/wlodzimierz-czarzasty-polityk-dzialacz-sld-kandydat-lewicy-w-wyborach-2019/swhlfpd,Włodzimierz Czarzasty,"Włodzimierz Czarzasty to polski polityk, wydawca oraz przewodniczący Sojuszu Lewicy Demokratycznej (od 2016 roku). W latach 1999-2005 członek Krajowej Rady Radiofonii i Telewizji, od 2006 do 2017 roku przewodniczący zarządu Stowarzyszenia „Ordynacka”. Od 2019 roku jeden z liderów wspólnej listy Lewicy do Parlamentu obok Adriana Zandberga (Razem) i Roberta Biedronia (Wiosna).","Włodzimierz Czarzasty urodził się 3 maja 1960 w Warszawie. Ukończył stosunki międzynarodowe na Wydziale Dziennikarstwa i Nauk Politycznych Uniwersytetu Warszawskiego. W trakcie studiów był zaangażowany w działalność ZSP, pełnił funkcję przewodniczącego Rady Uczelnianej Zrzeszenia Studentów Polskich Uniwersytetu Warszawskiego, wiceprzewodniczącego Rady Okręgowej ZSP w Warszawie oraz wiceszefa ZSP.  Włodzimierz Czarzasty po ukończeniu studiów związany był z branżą wydawniczą, jako członek władz spółek prawa handlowego. Od 1988 do 1990 roku pełnił funkcję dyrektora jako członek władz spółek prawa handlowego. Następnie, przez rok był współwłaścicielem i prezesem zarządu oficyny wydawniczej „Muza”. Został ponadto członkiem rady nadzorczej spółki producentów Euromedia i znalazł się w radzie nadzorczej Polskiego Radia (odwołany przez ministra skarbu Emila Wąsacza).  W 1999 roku Czarzasty został powołany przez prezydenta Aleksandra Kwaśniewskiego w skład Krajowej Rady Radiofonii i Telewizji. W latach 2000-2004 sprawował on funkcję sekretarza tego ciała. Zrezygnował ze swojego stanowiska w styczniu 2005 na kilka miesięcy przed końcem kadencji. Po odejściu z KRRiT został współwłaścicielem wydawnictwa Wilga (2006-2011). Nazwisko Czarzastego pojawiało się kilkukrotnie w trakcie tzw. afery Rywina, jako osoby posiadającej znaczący wpływ na media publiczne i koncepcje prywatyzacyjne. Jednakże raport komisji śledczej sporządzony przez Zbigniewa Ziobrę nie został uznany za podstawę do przedstawienia jakichkolwiek zarzutów prokuratorskich wobec Czarzastego.  Włodzimierz Czarzasty był członkiem PZPR w latach 1983-1990. Po przemianach politycznych został członkiem Sojuszu Lewicy Demokratycznej. W wyborach parlamentarnych w 1997 roku bez powodzenia kandydował do Sejmu z listy SLD. Po nieudanym starcie zaangażował się w budowanie struktur lokalnych Sojuszu. W 2006 roku został natomiast szefem Stowarzyszenia „Ordynacka”, którym kierował aż do kwietnia 2017 roku.  W 2012 roku Czarzasty kandydował na przewodniczącego wojewódzkich struktur SLD na Mazowszu. Zwyciężył w pojedynku z Katarzyną Piekarską, stosunkiem głosów 111 do 106. W 2015 roku ponownie ubiegał się o mandat poselski w wyborach parlamentarnych. Jako lider płockiej listy wyborczej Zjednoczonej Lewicy nie dostał się jednak do Sejmu, gdyż jego komitet wyborczy nie przekroczył wymaganego 8-procentowego progu dla koalicji (7,55 proc.).  W 2016 roku Włodzimierz Czarzasty wziął udział w wyborach na przewodniczącego SLD. Zwyciężył w I turze głosowania, jednak o ostatecznym wyniku musiała zadecydować II tura, w której Czarzasty pokonał Jerzego Wenderlicha stosunkiem głosów 428 do 305.  W wyborach samorządowych 2018 szef SLD również bez powodzenia kandydował do sejmiku mazowieckiego.  Przed wyborami do Parlamentu Europejskiego w 2019 roku partia SLD, której szefem jest Włodzimierz Czarzasty, wraz z innymi ugrupowaniami zdecydowała się na utworzenie wspólnego komitetu pod nazwą Koalicja Europejska. Wspomniana koalicja wyborcza zawiązana została 1 lutego 2019, w jej skład wchodziły takie partie jak: PO, PSL, SLD, UED, Nowoczesna, Zieloni, Inicjatywa Feministyczna (IF), SDPL oraz Wolność i Równość (WiR).  Koalicja Europejska w wyborach do Parlamentu Europejskiego zdobyła poparcie 5 249 935 wyborców i z wynikiem 38,47 proc. głosów zajęła drugie miejsce za Prawem i Sprawiedliwością. Pozwoliło to na objęcie 22 mandatów eurodeputowanych. Az pięć mandatów uzyskali członkowie partii Włodzimierza Czarzastego.  W lipcu 2019 roku okazało się, iż komitet złożony z partii biorących udział w projekcie Koalicji Europejskiej nie zostanie utrzymany na kolejne wybory. Wówczas Sojusz Lewicy Demokratycznej, Wiosna, Lewica Razem i Polska Partia Socjalistyczna utworzyły kolejny, tym razem lewicowy, blok partii opozycyjnych startujących w wyborach do Sejmu i Senatu jesienią 2019 roku. ",Włodzimierz Czarzasty,
https://wiadomosci.onet.pl/tylko-w-onecie/wybory-parlamentarne-2019-jerzy-stuhr-moje-sympatie-budzi-lewica/qk3780b,Jerzy Stuhr: moje największe sympatie budzi odradzająca się lewica,"- Mam ciągle przekonanie, że Europie potrzebna jest lewica. Moje największe sympatie budzi odradzająca się właśnie lewica. Ich hasła są mi najbliższe - stwierdził w programie ""Tomasz Lis."" Jerzy Stuhr. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-parlamentarne-2019-cyberbezpieczenstwo-propozycje-partii/eqrm661,Wybory 2019. Co proponują partie w zakresie cyberbezpieczeństwa?,"Jak partie walczące o zdobycie władzy wyobrażają sobie zapewnienie Polsce bezpieczeństwa cybernetycznego? Prawo i Sprawiedliwość proponuje m.in. utworzenie nowej formacji Sił Zbrojnych, a Koalicja Obywatelska dostrzega potrzebę zinformatyzowania policyjnych procedur. Lewica zapowiada natomiast rozszerzenie nauki programowania. Uczniowie mieliby zapoznać się z tematem cyberbezpieczeństwa i rozpoznawania fake newsów.","W swoim programie Prawo i Sprawiedliwość podkreśla, że ""cyberprzestrzeń stała się nowym polem walki, oddziałując na potencjał obronny państwa"". PiS przypomina, że w odpowiedzi na zagrożenia tego typu, rząd przyjął w 2017 roku pierwszą w historii Polski ""strategię cyberbezpieczeństwa"". Strategię tę PiS planuje realizować w nadchodzącej kadencji. Partia rządząca wyjaśnia w swoim programie, że reforma państwa musi opierać się na wielu przedsięwzięciach - pierwszym z nich jest ""naprawa państwa"" (m.in. przez naprawę jego struktur), następnie polityka gospodarcza, wreszcie polityka bezpieczeństwa. W ostatnim z tych punktów PiS zawarło kilka zagadnień - sferę polityczno-militarną oraz gospodarczą, w tym bezpieczeństwo energetyczne czy właśnie cyberbezpieczeństwo.  Jakie konkretne rozwiązania w tej kwestii planuje Prawo i Sprawiedliwość? Partia zapowiada utworzenie nowego rodzaju Sił Zbrojnych, który będzie odpowiedzialny wyłącznie za cyberbezpieczeństwo. Zgodnie z planami PiS ma również powstać Narodowe Centrum Bezpieczeństwa Cyberprzestrzeni. Jak czytamy w programie, ""Wojska Obrony Cyberprzestrzeni będą odpowiadały na cyberataki, zapewniając cyberbezpieczeństwo narodowych sieci i systemów teleinformatycznych"". PiS zapewnia też, że ""cyberbezpieczeństwo powinno być fundamentem, na którym budowany będzie dalszy rozwój cyfrowy"". Zdaniem partii, w tym zakresie niezbędna będzie m.in. współpraca z sektorem prywatnym, dlatego też PiS chce zwiększyć zainteresowanie przedsiębiorców wykorzystaniem i tworzeniem rozwiązań chroniących procesy zarządcze i technologiczno-produkcyjne.  Prawo i Sprawiedliwość zapowiada też, że elementy cyberbezpieczeństwa zostaną wprowadzone do szkolnej podstawy programowej na różnych poziomach nauczania. PiS chce współpracy szkół m.in. z policją. ""NASK (Naukowa i Akademicka Sieć Komputerowa - red.) zapewni szkołom odpowiednie zabezpieczenia, ale nauczy także młodych ludzi jak bronić się przed cyberprzemocą"" - czytamy w programie. PiS zauważa, że ""kluczem do przyszłości Polski i całego regionu będzie sukces w generowaniu i przyciąganiu inwestycji w (...) obszarach, takich jak sztuczna inteligencja, Internet Rzeczy, Big Data, cybertechnologia czy robotyka"". Partia rządząca zapowiedziała, że doprowadzi do stworzenia w Polsce do 2025 roku ponad 700 firm działających w obszarze sztucznej inteligencji oraz inwestycji w wysokości ok. 9,5 mld zł. W ciągu najbliższych lat w Polsce - zdaniem PiS - powstaną trzy Wirtualne Instytuty Badawcze, stanowiące zaplecze naukowe do rozwoju sztucznej inteligencji. Jak czytamy w programie KO, ""demokratyczne procesy, w tym udział w wyborach i referendach, muszą uwzględniać rozwój technik informatycznych i komunikacyjnych, które mają zastosowanie w naszym codziennym życiu"". Koalicja Obywatelska zapowiada odrobienie ""czteroletnich zaległości"" w modernizacji wojska. Politycy zapowiedzieli w swoim programie, że w ramach cyfryzacji w armii przywrócony zostanie ""priorytet (...) zapewnienia mobilności wojsk oraz rozwoju systemów informatycznych"". Cyberbezpieczeństwo, podobnie jak w programie PiS, znalazło się wśród zagadnień związanych ze szkolnictwem. Według zapowiedzi Koalicji Obywatelskiej ""do podstaw programowych zostaną dodane treści, które stają się kluczowe w życiu, ale trudno je zaklasyfikować do jednej z akademickich dziedzin, np. kompetencje obywatelskie, ekonomiczno-biznesowe, zdrowotne, środowiskowe"". Politycy koalicji oceniają, że szkoła musi kłaść nacisk na ""zdolność do innowacji"", a także ""szeroko rozumiane kompetencje cyfrowe"". Wśród nich koalicja wymienia analizę informacji, media, znajomość technologii oraz cyberbezpieczeństwo. Koalicja Obywatelska postuluje również ""efektywniejsze wykorzystanie zdobyczy cyfryzacji nie tylko dla wygody i korzyści ekonomicznych, ale także bezpieczeństwa obywateli i obywatelek"". W programie KO znalazła się zapowiedź zinformatyzowania policyjnych procedur i wprowadzenie elektronicznego zawiadamiania o przestępstwie. Zdaniem polityków KO ma to umożliwić szybsze zgłaszanie spraw bez wielogodzinnego oczekiwania na komisariacie. Koalicja Obywatelska zakłada, że jej propozycje ""nabierają szczególnego znaczenia w kontekście wzrostu liczby cyberprzestępstw, których ofiarami pada coraz większa część społeczeństwa"". Stąd też KO zapowiada, że w policji zostanie rozbudowana służba odpowiedzialna za zwalczanie cyberprzestępczości. Jednym z pomysłów jest też wdrożenie specjalnego programu ochrony dzieci w internecie. Politycy Lewicy nie wskazali w swoim programie wielu rozwiązań dotyczących bezpieczeństwa cybernetycznego. Proponują jednak ""nowy sposób nauczania"" w szkołach. Jak czytamy w programie ""szkoła będzie odpowiadać na wyzwania współczesności"". Lewica zapowiada rozszerzenie nauki programowania, lekcje miałyby dotyczyć m.in. cyberbezpieczeństwa, obok tych poświęconych zdrowemu stylowi życia, przeciwdziałaniu dyskryminacji, zmianom klimatycznym i rozpoznawaniu fake newsów. W programie SLD zapowiedziano natomiast przygotowanie państwa do ochrony przed cyberatakami przez stworzenie specjalnych wojskowych struktur, które miałyby się tym zajmować. Konfederacja nie odniosła się w swoim programie do zagadnień ściśle związanych z cyberbezpieczeństwem. W dokumencie zaprezentowanym na stronie partii możemy przeczytać jedynie, że ""podstawowe gwarancje zachowania integralności i niepodległości państwa to dla nas silna kultura, stabilna gospodarka, nowoczesne Wojsko Polskie i wysoki poziom wyszkolenia strzeleckiego i obronnego społeczeństwa"". Podstawę bezpieczeństwa państwa Konfederacja opiera w swoim programie na silnej polskiej armii, stanowczej i niezależnej polityce zagranicznej, bezpieczeństwie energetycznym i odpowiedzialnej polityce migracyjnej. W zaprezentowanym na stronie PSL programie Koalicji Polskiej nie zostały zawarte żadne konkretne rozwiązania dotyczące bezpośrednio bezpieczeństwa cybernetycznego. W kwestii bezpieczeństwa PSL zapewnia jedynie, że ""filarem naszego bezpieczeństwa jest silne osadzenie w strukturach Unii Europejskiej i NATO"". Zagrożenie dla bezpieczeństwa państwowego PSL dostrzega też m.in. w koncentracji urzędów centralnych w samej tylko stolicy. Podobnie jest w przypadku programu krajowego, dostępnego na stronie Kukiz'15. Ugrupowanie Pawła Kukiza nie zawarło w nim żadnych rozwiązań dotyczących cyberbezpieczeństwa. Wśród wymienionych zagrożeń dla Polski w programie znalazły się m.in. słabość wojska czy brak suwerennej polityki energetycznej.",Wybory 2019. Postulaty partii w kwestii cyberbezpieczeństwa,
https://wiadomosci.onet.pl/kraj/wybory-parlamentarne-2019-wyborcy-pis-slabo-zmotywowani-do-glosowania-sondaz/cbz4m0g,"""Rz"": Wyborcy PiS mało zmotywowani do głosowania. Sondaż","Elektorat Lewicy w 100 proc. czuje się zmobilizowany do udziału w wyborach. Wysoka determinacja jest też w szeregach Koalicji Obywatelskiej – 89 proc. Mniej zmobilizowani do głosowania czują się wyborcy stojącego na czele rankingów PiS-u (64 proc. ) - pisze dzisiejsza ""Rzeczpospolita"".","Z sondażu przeprowadzonego przez IBRiS na zlecenie ""Rzeczpospolitej"" wynika, że najbardziej zmobilizowany do udziału jest elektorat Lewicy (100 proc.). Wysoka determinacja jest też w szeregach Koalicji Obywatelskiej (89 proc.). Z kolei najsłabszy wynik, jeśli chodzi o mobilizację do wzięcia udziału w wyborach, notuje Koalicja Polska (PSL + Kukiz’15) – 57 proc. Na czele rankingu stoi PiS. Jednak tylko 64 proc. jego wyborców deklaruje się jako ""bardzo"" lub ""raczej"" zdeterminowanych, 27 proc. – średnio. Zdaniem ""Rzeczpospolitej"" to ""dość słaby wynik"". Mimo że poziom determinacji PiS-u nie jest zbyt wysoki na tle innych partii, sposób motywowania wyborców przynosi efekty.  Jak czytamy w ""Rzeczpospolitej"", na mobilizację partyjnych elektoratów wpływa m.in. jakość kampanii poszczególnych partii. Jako najbardziej zachęcającą do głosowania ankietowani ocenili kampanię PiS-u (76 proc.). Zdecydowanie mniej respondentów wskazało KO (43 proc.). – Ważną wskazówką będzie frekwencja w dniu wyborów, podawana przez PKW o godz. 12 – mówi szef IBRiS w rozmowie z ""Rz"". Jak tłumaczy, ""wtedy będzie wiadomo, czy polska wieś poszła głosować"". Jego zdaniem eśli w południe w dniu głosowania frekwencja będzie wyższa niż cztery lata temu, może to być sygnał o znacząco wyższym niż cztery lata temu zwycięstwie PiS. Większa frekwencja po południu i wieczorem może oznaczać większe szanse dla KO.",,
https://wiadomosci.onet.pl/kraj/wybory-parlamentarne-2019-konwencje-pis-ko-psl-lewicy/brt7jzk,Polityczna sobota. Konwencje czterech ugrupowań,"Chcę Polski uczciwej, czystej i dumnej, chcę Polski takiej jak Wawel, a nie jak kamienica prezesa NIK Mariana Banasia - mówiła podczas konwencji Koalicji Obywatelskiej w Krakowie kandydatka KO na premiera Małgorzata Kidawa-Błońska. Dzisiejszy dzień to także konwencje PiS, Lewicy oraz PSL.","Małgorzata Kidawa-Błońska podkreśliła, że w Krakowie, ""w miejscu dawnej polskiej chwały najlepiej widać dzisiejszą zapaść"", do której - według niej - doprowadziły rządy PiS. - Zawsze na tle wielkości wyraźna jest małość, na tle honoru - bezwstydność, na tle prawdy - kłamstwo - przekonywała wicemarszałek Sejmu. Jak oceniła, w Polsce widać przepaść pomiędzy ""Polską naszych marzeń a tym, co widzimy na co dzień"". - My pragniemy Polski uczciwej, w której uczciwość i prawo są na pierwszym miejscu, tymczasem mamy podejrzany hotel na godziny, oszustwa podatkowe i bezczelne okradanie państwa - mówiła Kidawa-Błońska, wskazując na to, że ""obwieszeni złotem gangsterzy są za pan brat z prezesem NIK; siedzą w domu schadzek, czują się bezkarni, a za chwilę ich kumpel będzie kontrolował Polaków i mówił, czy działają zgodnie z prawem"". Pytała też, czy ""człowiek ze złotym sygnetem na każdym palcu ma stać ponad prawem zwykłych ludzi"". - Ja chcę Polski uczciwej, czystej i dumnej, chcę Polski takiej jak Wawel, a nie jak kamienica Banasia - powiedziała Kidawa-Błońska. Wicemarszałek zapewniła, że program 500 plus zostanie utrzymany i nikt też nie podniesie wieku emerytalnego. - Nic, co dane, nie będzie odebrane, gwarantuję to - oświadczyła. Podczas spotkania w hali stulecia Cracovii głos zabrała również europosłanka PO Janina Ochojska. Założycielka Polskiej Akcji Humanitarnej opowiadała o swojej walce z nowotworem - wyznała, że jest już po mastektomii, przechodzi chemię. Jak opisywała, o chorobie dowiedziała się podczas kampanii do Parlamentu Europejskiego, udało się jej wykryć raka na wczesnym etapie rozwoju. Mówiąc o doświadczeniach związanych z terapią zaznaczyła, że nie są to tylko jej doświadczenia, ponieważ co roku u 19 tys. kobiet wykrywa się raka piersi. Ochojska zwróciła uwagę na ogromne koszty leczenia - co prawda leki są refundowane, ale kosztują inne aspekty wychodzenia z choroby, np. rehabilitacja. Poniżające są również, według niej, warunki pracy dla lekarzy. - Jeśli chodzi o stan zdrowia Polaków to Polska jest chorym krajem i musimy to sobie uświadomić - przekonywała Ochojska. Podczas konwencji Lewicy w Olsztynie jeden z jej liderów Robert Biedroń zwrócił się z pytaniem do prezydenta Andrzeja Dudy, dotyczącym ułaskawienia Mariusza Kamińskiego. - Czy ułaskawił go pan, bo stał za tym jakiś gangster? Kto w tym państwie jest na telefon? Kto za wami stoi? Prosimy o wyjaśnienia, dlaczego pan ułaskawił Kamińskiego? Czy zrobił to pan dlatego, że legitymacja PiS chroni tych, co współpracują z gangsterami? Proszę to wszystkim wyjaśnić - mówił Biedroń. - Każde państwo ma swoją mafię, ale jest taki kraj, w którym to mafia ma swoje państwo. Niestety tym państwem jest dziś Polska - stwierdził lider Wiosny. Nawiązując do sprawy prezesa NIK przekonywał, że ""służby specjalne w tym kraju nie działają"". - Na czyim są dziś pasku? Odbijemy nasze państwo z rąk mafii, zmienimy oblicze tej ziemi - mówił Biedroń i powiedział, iż kpiną jest, że ""CBA bada sprawę pana Banasia, ale wyniki kontroli będą po wyborach"". - Służby specjalne nie służą dziś społeczeństwu, ale jednej partii, PiS - podkreślił. Adrian Zandberg w całości poświęcił swoje wystąpienie kwestiom związanym z pracą. Przedstawił szereg propozycji Lewicy m.in. gwarantując pracownikom budżetówki minimalną płacę na poziomie 3,5 tys. zł. Lider partii Razem zapowiedział także całkowite zniesienie umów śmieciowych oraz 100 proc. wynagrodzenie na zwolnieniu chorobowym. - Lewica będzie rządziła tym krajem jak nie za dwa tygodnie, to za cztery lata, ale będzie rządziła tym krajem - mówił na konwencji szef SLD Włodzimierz Czarzasty. - Żądamy od wszystkich polityków normalności, spokoju i pokazania, wokół jakiego tematu chcecie gromadzić całe społeczeństwo – mówił szef Polskiego Stronnictwa Ludowego Władysław Kosiniak-Kamysz na konwencji w Przedborzu (Łódzkie). Lider ludowców wezwał wszystkie ogólnopolskie komitety wyborcze do zaproponowania – podobnie jak zrobiło to PSL-KP w swoim Pakcie dla Zdrowia zawierającym postulaty dot. regulacji systemu ochrony zdrowia w kraju – do wytypowania ""jednego wspólnego tematu, który będzie wyłączony ze sporu politycznego"". - Chcielibyśmy normalności, dyskusji - jak doprowadzić do zmiany w oświacie czy innych dziedzinach, ale musicie wykazać się dobrą wolą, także w realnym działaniu – zaznaczył Kosiniak-Kamysz. - Ci, którzy dziś ubierają się w szaty pokojowe, przez ostatnie lata toczyli ze sobą bratobójczą, polityczną wojnę, która rozlała się na nasze rodziny, na Polskę lokalną. Damy temu tamę, wyłącznie gdy wybierzemy dobrych ludzi - dodał. Prezes PSL zaproponował - nawiązując do postulatu podnoszenia płacy minimalnej - podniesienie kwoty wolnej od podatku. - Chcemy zbudować prawdziwą klasę średnią. Inne partie nie dały rady - przekonywał. Prawo i Sprawiedliwość podczas konwencji w Opolu zapowiedziało realizację ""piątki dla zdrowia"". To m.in. wzrost nakładów, Fundusz Modernizacji Szpitali, pakiet badań kontrolnych dla każdego Polaka i miliard złotych na najnowocześniejsze centrum onkologii w Europie. - Jesteśmy od tego, żeby rozwiązywać problemy, a problemy służby zdrowia to jeszcze kwestia dwóch, może trzech kadencji - mówił prezes PiS Jarosław Kaczyński. W swoim wystąpieniu stwierdził, że ""służba zdrowia musi być powszechnie dostępna i publiczna"". - Przede wszystkim musimy zapewniać każdemu rodakowi opiekę medyczną za darmo - dodał. - Nie pozwolimy, aby służba zdrowia była sferą eksploatacji, w której nie chodzi o pacjenta, tylko o pieniądze - mówił Kaczyński. Jego zdaniem, należy odrzucić pomysł na opiekę zdrowotną jako źródło budowy fortun i kapitału. Prezes PiS apelował również w swoim wystąpieniu o zagłosowanie na jego ugrupowanie 13 października, bo to - jak dodał - jest gwarancją realizacji postulatów programowych PiS. - Żadne sondaże nie wygrały żadnych wyborów. Wybory wygrywa się przy urnach - podkreślił Kaczyński. - Zwyciężymy, ale pracą, bez pracy nie ma kołaczy. Zwyciężymy, jeśli do samego końca, do wieczora 11 października będziemy zabiegać o głosy naszych rodaków i po tym zwycięstwie ta droga do pełnego rozkwitu polskiej służby zdrowia i pełnego rozkwitu naszej ojczyzny będzie otwarta - dodał.","Wybory parlamentarne 2019. Konwencje PiS, KO, PSL, Lewicy",
https://wiadomosci.onet.pl/kraj/pedofilia-w-kosciele-banach-rzadowa-komisja-tego-nie-wyjasni/67hpvqg,Jolanta Banach: komisja rządowa nie wyjaśni ukrywania pedofilii w Kościele,"- Znając sojusz ołtarza i tronu możemy się spodziewać, że komisja rządowa nie wyjaśni żadnych przypadków związanych z ukrywaniem nadużyć seksualnych popełnianych przez osoby duchowne - powiedziała ""Rzeczpospolitej"" Jolanta Banach, koordynatorka prac nad projektem ustawy o powołaniu Komisji Prawdy i Zadośćuczynienia i kandydatka Lewicy do Sejmu.","20 września prezydent Duda podpisał ustawę z 30 sierpnia tworzącą państwową komisję do spraw wyjaśniania przypadków czynności skierowanych przeciwko wolności seksualnej i obyczajności wobec małoletniego poniżej lat 15. Komisja została powołana po skandalu, jaki wywołał film braci Sekielskich dotyczący przypadków ukrywania pedofilii w polskim Kościele. Ma liczyć siedem osób: trzech członków wybierze Sejm, po jednym - Senat, prezydent, premier i Rzecznik Praw Dziecka. Swoją propozycję powołania komisji ds. walki z pedofilią przygotował także komitet obywatelski - przypomina ""Rzeczpospolita"". Koordynatorka prac nad projektem Jolanta Banach powiedziała, że od rządowego różni się on ""podstawową sprawą"". - Projekt obywatelski jest poświęcony eliminacji i przeciwdziałaniu mechanizmom ukrywania pedofilii w Kościele, bo to jest problem – stwierdziła. - Problemem w Polsce jest to, że instytucja, jaką jest Kościół katolicki powoduje mniejszą, słabszą ochronę obywateli przed nadużyciami seksualnymi, ściganiem i rozliczaniem sprawców - oceniła.",Jolanta Banach,
https://wiadomosci.onet.pl/kraj/krzysztof-smiszek-kaczynski-nigdy-nie-powie-wprost-bijcie-geja/4gpxm35,"Krzysztof Śmiszek: Kaczyński nigdy nie powie wprost - ""bijcie geja""","– Prawdziwa rodzina jest wtedy, kiedy ludzie się kochają, kiedy się nie biją, kiedy panuje zgoda i ludzie się nawzajem o siebie troszczą. Nie widzę w okolicach Jarosława Kaczyńskiego takich ludzi, których mógłby nazwać swoją rodziną, więc niech nie śmie mówić innym, jak wygląda prawdziwa rodzina. To jest granie na szczucie i wykluczanie. Wszyscy ci, którzy nie mieszczą się w wizji Polaka katolika z żoną i dziećmi, stają się wyrzutkami, czy może nawet nie pasującymi do społeczeństwa osobami – mówi w wywiadzie dla Onetu Krzysztof Śmiszek z Wiosny.","*** Tomasz Pajączek, dziennikarz Onetu: Spotykamy się chwilę po tym, jak przez Wrocław i inne polskie miasta przeszedł młodzieżowy marsz klimatyczny. Zmiany klimatu coraz bardziej dają się we znaki i to na całym świecie. Młode pokolenie bije na alarm. Co robić skoro jest tak źle? Krzysztof Śmiszek, Wiosna, kandydat Lewicy do Sejmu z Wrocławia: Nie można powiedzieć, że jest źle. Jest katastrofalnie. To, że ostatnie lata przespano, jeśli chodzi o myślenie perspektywiczne w kontekście zmian klimatycznych, to jest to jeden z największych grzechów zaniedbania. W naszej polityce brakuje myślenia długofalowego. Rzadko widzimy raporty, czy analizy opracowane przez rząd, które wybiegają dalej niż dwa, trzy lata do przodu. I tak samo jest z polityką klimatyczną. Mamy wielki kryzys. Wydaje mi się, że na ratunek może być już za późno. W tej kwestii jestem pesymistą. Możemy przylepiać jakieś plastry, ale to i tak wszystko zmierza w złą stronę. Tych zmian już nie zatrzymamy. My w sensie ludzkość? Tak, my ludzkość, przespaliśmy ten moment, żeby powstrzymać zmiany klimatyczne, choć ONZ twierdzi, że na reakcję mamy jeszcze 11-12 lat. Uważam jednak, że my tych zmian już nie zatrzymamy, bo nie chcemy. Bo rządy poszczególnych państw tego nie chcą. Młodzi przejmują się tym, co będzie za 20-30 lat, bardziej niż starsi. A to błąd, bo badania opinii publicznej pokazują, że klimat dla Polaków jest bardzo istotny. Pewnie politycy nie spodziewali się, że oprócz kwestii zdrowotnych, klimat będzie tak wysoko, jeśli chodzi o troski społeczne. To, co czeka nas za 20-30 lat? Czeka nas życie w potwornie trudnych warunkach. *** *** Krzysztof Śmiszek to już polityk? Sam się zastanawiam. Na pewno zajmując się publicznymi sprawami społeczeństwo może mnie postrzegać jako polityka. Przez ostatnich 15 lat działałem w organizacjach pozarządowych i to ja pukałem do drzwi polityków. Teraz, kandydując do Sejmu, przekraczam pewną linię i staję po bardzo konkretnej stronie politycznej. Straciłem wiarę w to, że jako działacz społeczny mogę mieć jeszcze większy wpływ na zmianę społeczną. Choć nigdy nie powiem, że działanie społeczne nie ma sensu. Wręcz przeciwnie. Jednak swoje wystałem pod Sejmem i biurami poselskimi. Teraz czas przejść Rubikon i stanąć po innej stronie. Chcę już jako polityk otwierać drzwi tym, którzy do nich pukają. Które miasto jest panu najbliższe: Wrocław, Warszawa, czy rodzinna Stalowa Wola? Z każdym z tych miast wiąże się dla mnie specyficzna historia. I zawsze każde z tych miast będzie mi bliskie. Stalowa Wola to miejsce mojego urodzenia i pierwsze 18 lat życia. Warszawa to studia, praca i życie rodzinne. A Wrocław? Wrocław to nowy rozdział w moim życiu związany z polityką. Od marca tego roku to też jest mój drugi dom. Bywam tu bardzo często, wynajmuję mieszkanie blisko Rynku. Coraz lepiej poznaję troski i bolączki wrocławian. Czuję się tu jak u siebie. Moim zdaniem Wrocław cały czas buduje swoją tożsamość, bo jest miastem bardzo dynamicznym i przyjaznym do życia. Obserwuję jak to miasto tętni życiem, jak jest podziwiane przez turystów. Ja sam z podziwem patrzę na to, jak Wrocław jest zarządzany przez prezydenta Jacka Sutryka. Bardzo cenię jego pracę. Ale uważam też, że miastu potrzeba więcej lewicowej, socjaldemokratycznej myśli. Gdzie pan widzi dla siebie miejsce w Sejmie, w pracach jakiej komisji? Moje wykształcenie i doświadczenie naturalnie kieruje mnie do pracy w komisji sprawiedliwości i praw człowieka. Dla mnie, dla prawnika i nauczyciela akademickiego to, co dzieje się z polskim wymiarem sprawiedliwości, z praworządnością, z erozją szacunku dla konstytucji, jest jedną z bardziej bolesnych spraw. Na pewno chciałbym zaznaczyć w tej komisji swoje pomysły na rozwiązanie tych problemów. Jako Lewica przedstawiliśmy plan przywracania praworządności. Nie mówimy jak Grzegorz Schetyna, czy Kamila Gasiuk-Pihowicz, że przyjmiemy akt odnowy demokracji. Nie wiem, co to znaczy, choć bardzo doceniam zaangażowanie ludzi z PO w obronę praworządności. Dla mnie, jako dla specjalisty w tej dziedzinie, będzie to żmudna praca przywracania praworządności poprzez poszczególne ustawy. Rozłożona na kilka lat. Z chęcią bym się dowiedział, co Grzegorz Schetyna miał na myśli, mówiąc o akcie odnowy demokracji, bo ja wiem, że tych aktów musi być kilkadziesiąt. Myślę, że mógłbym spokojnie pracować też w komisji ustawodawczej, bo w tej komisji posłowie stają przed Trybunałem Konstytucyjnym. Najpierw jednak TK trzeba odnowić, żeby prawomocnie przed nim stanąć i nie wstydzić się prezentowania stanowiska Sejmu. Poza tym bez przeszkód mógłbym też działać w komisji spraw zagranicznych. *** *** Z prognozy przedwyborczej Badania.pro dla Onetu wynika, że we Wrocławiu Lewica ma szansę na zdobycie dwóch mandatów, a w całym kraju ponad 50. Wziąłby pan w ciemno taki wynik? To jest bardzo dobra perspektywa! To nie jest normalna sytuacja, że w 2019 r. w środku Europy w parlamencie dużego kraju nie ma ani jednego lewicowego posła. Nie wyobrażam sobie innej sytuacji, niż wprowadzenie dwóch posłów z Wrocławia. Uważam jednak, że jeśli ta tendencja się utrzyma, bo z każdym tygodniem zyskujemy w sondażach, to będziemy się bić o trzeci mandat. Jest pan drugą najważniejszą osobą w Wiośnie po Robercie Biedroniu? Nie. Jestem tylko skromnym członkiem rady krajowej, kilkunastoosobowego ciała. Mamy zarząd, wiceprezeskę i sekretarza generalnego. Nie biłem się o wysokie stanowiska w partii. Nigdy nie chciałem być w zarządzie. Zależy mi na tym, by być zwykłym, ciężko pracującym posłem. A co by pan powiedział, gdyby to Grzegorz Schetyna, Władysław Kosiniak-Kamysz albo Jarosław Kaczyński wystawili na jedynce członka swojej rodziny? Nikt na jedynkę mnie nie wrzucał, bo ciężko pracowałem w kampanii do Parlamentu Europejskiego i ciężko pracuję teraz dla mojego ugrupowania. Mam nadzieję, że jest to doceniane. To jest ciekawe, dlaczego pytanie, które pan zadał, pojawia się co jakiś czas, na szczęście coraz rzadziej w moim kontekście, kiedy np. małżeństwo Zdrojewskich ""podzieliło"" się Wrocławiem. Mnie to akurat nie dziwi, bo uważam ich za dobrych polityków. Ale zastanawiam się, dlaczego tak mało mówi się o tym, że żona prezydenta Poznania (działacza PO) jest na pierwszym miejscu na liście poznańskiej. Przypominam, że Jarosław i Lech Kaczyńscy byli premierem i prezydentem w jednym czasie. Te pytania to dla mnie zgrana płyta, choć one oczywiście mają prawo się pojawić. Po drugie decyzja o wystawieniu mnie na pierwszym miejscu we Wrocławiu była decyzją kolektywną – tak postanowili Partia Razem, Wiosna i SLD. Uznano, że osoba, która w wyborach do PE zdobyła prawie 50 tys. głosów i całkiem niezłą rozpoznawalność, będzie dobrą lokomotywą dla wrocławskiej listy. W samym okręgu wrocławskim zdobyłem ok. 22. tys. głosów. My w tych wyborach bijemy się o wszystko. Idziemy mocną, szeroką ławą i bijemy się o przywrócenie cywilizowanych standardów, czyli obecności Lewicy w parlamencie. Michał Syska twierdzi, że Robert Biedroń już kilka miesięcy temu obiecał mu, że to on będzie jedynką we Wrocławiu. Gdy nią nie został, odszedł z Wiosny. Wyjaśniliście to sobie? Michał miał prawo do takiej decyzji i do swoich emocji. Rozumiem, że liczył na bardziej prominentną propozycję. Historia polityczna toczy się dalej. Każda partia przeżywa różne fazy. My, jako Wiosna, która idzie z innymi partiami do wyborów, jesteśmy w fazie bardzo systemowej pracy. Musieliśmy podjąć ważne decyzje dotyczące list wyborczych. Po to się pracuje kilka lat, żeby wystawić na liście swoich kandydatów. Sytuacja była nieco inna jeszcze pięć miesięcy temu, a inna jest teraz. Dzisiaj decyzję podejmują trzy partie. Życzę Michałowi jak najlepiej. Wierzę, że będzie on nadal kibicował Lewicy, bo zawsze miał serce po lewej stronie. Wierzę też, że będzie nas wspierał w kampanii, ale także po wyborach. Skoro pan został jedynką we Wrocławiu, to jaka była propozycja dla Michała Syski? Była propozycja, ale Michał zbyt szybko odszedł z Wiosny, by została mu ona przedstawiona. Lewica chciała mu zaproponować dwójkę w Sosnowcu, czyli w naszym najlepszym okręgu. To już jednak nie ma znaczenia. Najważniejsze jest to, że ja nadal chcę z Michałem pracować. Nie wyobrażam sobie Lewicy w Polsce bez jego aktywnego zaangażowania. Po odejściu Syski z Wiosny, rozmawialiście w ogóle ze sobą? Zadzwoniłem do Michała, wyjaśniliśmy sobie kilka rzeczy. Przedstawiliśmy sobie pewien protokół rozbieżności co do postrzegania naszych ról w projekcie. I tyle. Liczę, że wkrótce się spotkamy, wyjaśnimy sobie jeszcze więcej rzeczy i zaczniemy współpracę. Jak od kuchni wygląda współpraca Wiosny z Partią Razem i SLD? To, co widać na obrazkach w mediach nie różni się zbyt wiele od tego, co dzieje się w kuchni politycznej. Mówię to szczerze. Każdy z nas podchodził do tej współpracy z pewnym bagażem doświadczeń i wyobrażeń na temat innych partii. Każdy każdemu przypinał inną łatkę. My byliśmy pewnie dla innych za bardzo spontaniczni, działający emocjonalnie i angażujący się w masowy ruch. Partia Razem miała łatkę partii ""osobno"", która z nikim nie chce współpracować, a SLD to stare lisy, które wszystkich chcą wykolegować. Po naszym drugim, trzecim spotkaniu, te wszystkie uprzedzenia prysły. Oczywiście jest tak, że cały czas docieramy się i będziemy się docierać do 13 października. Ale współpraca jest nadzwyczaj dobra, bo widzimy, jak dużą premię dostaliśmy od społeczeństwa za połączenie, a po drugie, jak dużo czerpiemy od siebie nawzajem. To, co np. ja czerpię od działaczy SLD, to porządna, systemowa praca w terenie ze strukturami i myślenie, jak to wszystko poukładać po wyborach. Od Partii Razem czerpię natomiast przywiązanie do pryncypiów: że jesteśmy Lewicą, nie zbaczamy z drogi i socjaldemokratyczne poglądy muszą być wcielone w życie. Lewica to projekt tylko na wybory i w przypadku zdobycia mandatów, rozdzielicie się i każdy będzie stanowił odrębny byt, czy plan jest taki, by mieć wspólny klub parlamentarny? To nie jest projekt na chwilę, tylko długofalowej współpracy. Taką mam głęboką nadzieję. Jeśli się wszystko powiedzie i wprowadzimy kilkudziesięciu posłów, to głos centrolewicowy będzie słyszalny wtedy, kiedy będziemy mieć wspólny klub. Dzięki temu nie damy się też rozegrać innym siłom politycznym. To byłoby złe i niebezpieczne, gdyby było koło Razem, klub Wiosny i klub SLD. Pamiętam lata 2011-2015, gdy był Ruch Palikota i SLD – i gros energii szło na zwalczanie się tych ugrupowań między sobą, i nie można było dojść do porozumienia w podstawowych postępowych sprawach. Musimy działać wspólnie, bo widzimy jak PiS ogranicza prawa opozycji. Jak będziemy zjednoczeni, będziemy silniejsi. A jest pomysł, by trzy ugrupowania połączyć w jedną partię? Moim zadaniem ta dyskusja dopiero przyjdzie po wyborach. Policzymy szable i zobaczymy, jak to wszystko będzie wyglądało. Ja jestem patriotą Wiosennym, więc chcę projekt Wiosna kontynuować, m.in. budując silne struktury we Wrocławiu i na Dolnym Śląsku. Opozycja ma szansę wygrać z PiS? Wierzę w to, bo widzę, co się dzieje na ulicy. Sondaże pokazują jednak zupełnie co innego. Wynika z nich, że PiS drugą kadencję będzie rządzić samodzielnie. Celem Lewicy jest nie tylko realizowanie swojego programu, ale też odsunięcie PiS od władzy. Dla mnie powodem wejścia do polityki było to, co się wydarzyło przez ostatnie cztery lata z sądami, konstytucją i praworządnością. Chcę nowej Polski i nowego otwarcia. Chcemy nowoczesnego państwa dobrobytu, ale najpierw musimy odsunąć PiS od władzy. W tym miejscu stawiam publiczne pytanie: w co gra Platforma Obywatelska? Lewica gra na zwycięstwo i jeśli będzie ku temu okazja, chcemy rozpocząć z PO i PSL rozmowy na temat potencjalnego przyszłego rządu. A dlaczego mówi pan, że nie wie, w co gra PO? Nie wiem, w co gra Platforma w kontekście tego, że nie zgodziła się na jeden wielki blok opozycyjny. Nie wiem, czy Grzegorz Schetyna chce najlepiej przegrać, czy najlepiej wygrać, bo my wiemy, czego chcemy. Chcemy jak najlepiej wygrać. Być może jednak Schetyna chce tylko utrzymać swoją władzę w PO. *** *** 5 października odbędzie się Marsz Równości we Wrocławiu. Weźmie pan w nim udział? Oczywiście. Wybieram się, bo na tego typu demonstracjach jestem obecny od lat. W przeszłości uczestniczyłem już raz we wrocławskim Marszu Równości, kiedy organizatorem była Kampania Przeciw Homofobii, którą współtworzyłem. Bywam na Marszach Równości nie tylko dlatego, że ich uczestnicy walczą także o moje prawa. Uważam, że każdy przyzwoity człowiek powinien w tych czasach na takiej demonstracji być. Mówienie o prawach mniejszości, o tym, że dyskryminacja istnieje, że równe prawa wynikają z konstytucji, to jest obowiązek polityków i politycy również powinni wspierać takie wydarzenia. Cieszę się, że prezydent Wrocławia objął marsz honorowym patronatem. Chciałbym też, żeby w nim poszedł. To miasto zasługuje na to, żeby prezydent wziął udział w takiej demonstracji. Od jakiegoś czasu mamy do czynienia z dzieleniem społeczeństwa i graniem homofobiczną kartą przez Jarosława Kaczyńskiego. To jest celowe podburzanie jednych przeciwko drugim. I Kaczyńskiemu całkiem nieźle to wychodzi. Efektem tego dzielenia są pobicia na ulicy. Kaczyński nigdy nie powie wprost ""bijcie geja"", tylko ""brońcie rodziny"". W ten sposób zachęca do przemocy wobec mniejszości. Kiedyś byli uchodźcy, a teraz jest jakaś wyimaginowana ideologia, a za nią stoją konkretni ludzie. I oni obrywają za to, że Kaczyński chce się utrzymać przy władzy na kolejne cztery lata. Prezydent Wrocławia Jacek Sutryk powinien pójść osobiście w Marszu Równości? Nie wystarczy, że poparł marsz, a miasto podczas demonstracji będzie reprezentował społeczny doradca prezydenta ds. tolerancji i przeciwdziałania ksenofobii? Dobrze, że prezydent Wrocławia wysyła swoich przedstawicieli. Dobrze, że na marszu będzie Bartłomiej Ciążyński, bo to genialny człowiek z pasją i zrozumieniem robiący doskonała robotę dla Wrocławia. Uważam, że inne samorządy powinny pójść śladami Sutryka i powołać takich pełnomocników, natomiast sądzę, że dobrze by było, gdyby prezydent sam pojawił się na takim marszu. Geje, lesbijki, transseksualiści są na marginesie społeczeństwa? Myślę, że przez ostatnie cztery lata tej narracji homofobicznej, rasistowskiej i ksenofobicznej spowodowano, że ja coraz bardziej czuję się na takim marginesie. Czuję się osobą, poprzez stempel dany temu zjawisku przez PiS, na którą można napluć, którą można znieważyć, powiedzieć wszystko w TVP, czy radiu publicznym i nie ma wyciąganych konsekwencji. Każdy może powiedzieć, co chce najobrzydliwszego, np. porównywać osoby LGBT do pedofilii. Ta granica ciągle jest przesuwana. Geje i lesbijki w Polsce, mimo że są coraz bardziej widoczni, bo proces emancypacyjny coraz bardziej postępuje, mają prawo czuć się zagrożeni i czuć się ofiarami nagonki, nie ze strony skrajnych grup, tylko ze strony władzy. To jest niebezpieczne. Ciągle jednak musimy walczyć o nasze prawa i dopominać się o podstawową ochronę. Na koniec, co by pan odpowiedział Jarosławowi Kaczyńskiemu, który podczas konwencji na Dolnym Śląsku mówił o modelu normalnej rodziny, którą mają tworzyć mężczyzna, kobieta i dzieci? I powiedział to Jarosław Kaczyński, który nie ma żony, męża ani dzieci i śmie definiować oraz narzucać społeczeństwu swoją wizję, jak powinna wyglądać prawdziwa rodzina.",Krzysztof Śmiszek,
https://wiadomosci.onet.pl/kraj/wybory-parlamentarne-2019-sondaz-dla-super-expressu/0nbesdh,"Sondaż dla ""Super Expressu"": PiS nie oddaje władzy","Według najnowszego sondażu Instytutu Badań Pollster dla ""Super Expressu"" PiS otrzymałby 45 proc. głosów wyborców, Koalicja Obywatelska - 26 proc., a Lewica - 14 proc.","- Do wyborów parlamentarnych zostały już tylko nieco ponad dwa tygodnie, kampania wyborcza wkracza w finałową fazę. Tymczasem obecnie wygląda na to, że opozycja może ponieść sromotną klęskę, a triumfować będzie Prawo i Sprawiedliwość, które ma olbrzymie szanse, by znów stanąć u władzy. Tak wynika z najnowszego sondażu przeprowadzonego przez Instytut Badań Pollster dla ""Super Expressu"" - pisze gazeta. Według sondażu, na PiS/Zjednoczoną Prawicę głosowałoby 45 proc. wyborców, na Koalicję Obywatelską 26 proc., Lewicę - 14 proc., PSL - 7 proc., a na Konfederację 5 proc. wyborców. - Prawo i Sprawiedliwość nie jest już partią atrakcyjną tylko dla starszych! Jak wynika z sondażu przeprowadzonego przez Instytut Pollster na zlecenie ""Super Expressu"", już połowa młodych Polaków poniżej 24. roku życia chce oddać swój głos na ugrupowanie Jarosława Kaczyńskiego - dodaje dziennik. Wybory parlamentarne 2019 - zobacz więcej artykułów!",,
https://wiadomosci.onet.pl/kraj/sondaz-ibris-kampania-wyborcza-ktora-najlepsza/wygc3bs,Sondaż IBRiS dla Interii: czyja kampania wyborcza jest najlepsza?,"Aż 57,1 proc. ankietowanych uważa, że to PiS ma najlepszą kampanię wyborczą. Opozycja? Mniej niż 5 proc.","Na Koalicję Obywatelską wskazało raptem 4,8 proc. ankietowanych, na Lewicę 3,5 proc. - tyle samo co na PSL. Kampania Konfederacji podoba się najbardziej 1,3 proc. badanych. 25,2 proc. badanych nie ma zdania w tej sprawie, a według 4,6 proc. żadna z kampanii nie zachwyca. Badanie zrealizowane zostało metodą telefonicznych, standaryzowanych wywiadów kwestionariuszowych wspomaganych komputerowo (CATI) w dniach 21-22 września 2019 r. na próbie 1100 osób, 18+, reprezentatywnej dla ogółu Polaków.",Jarosław Kaczyński,
https://wiadomosci.onet.pl/kraj/krzysztof-zuk-zakazal-marszu-rownosci-organizatorzy-to-haniebna-decyzja-odwolamy-sie/nrf7fer,"Krzysztof Żuk zakazał Marszu Równości. Organizatorzy: to haniebna decyzja, odwołamy się do sądu","Potwierdziły nasze informacje o tym, że prezydent Lublina zakaże drugiego Marszu Równości. Wydarzenia miało się odbyć w najbliższą sobotę 28 września. Organizatorzy pochodu uważają, że to skandaliczna decyzja. Za to cieszy się radny PiS Tomasz Pitucha, który zebrał 14 tys. podpisów pod apelem o wydanie zakazu.","Dziś na konferencji prasowej prezydent Krzysztof Żuk argumentował swoją decyzję, o której informowaliśmy jako pierwsi. Drugi Marsz Równości w Lublinie został zakazany. Prezydent kierował się względami bezpieczeństwa. Swój zakaz tłumaczył m.in. bliską odległością od pikniku historycznego, ciasnymi ulicami oraz ewentualnym użyciem armatek wodnych w miejscach gdzie jest trakcja trolejbusowa. - W ocenie miejskich służb bezpieczeństwa dostępna przestrzeń placu Teatralnego oraz al. Racławickich jest niewystarczająca dla bezpiecznego przebywania i przemieszczania się takiej liczby osób, a dokonana przez organizatora korekta trasy nie pozwoliła na wyeliminowanie zagrożenia życia lub zdrowia mieszkańców - uważa Krzysztof Żuk. Zupełnie inaczej decyzję odbierają organizatorzy pochodu. - Decyzja prezydenta Lublina jest haniebna. Argumentacja o bezpieczeństwie, użyta podobnie jak w zeszłym roku, jest bezzasadna. Zamiast działać prewencyjnie i zwalczać wcześniej nienawiść, politycy podżegają do niej przez swoje działania. Oczywiście odwołujemy się do sądu - zapowiada Alicja Sienkiewicz. W podobnym tonie wypowiadają się politycy Lewicy, którzy kandydują do Sejmu. - Napisałem dwa listy do prezydenta w tej sprawie. Prezydent zlekceważył mnie jako człowieka, geja i kolegę z UMCS. Ta haniebna decyzja jest pogwałceniem demokracji - twierdzi Tomasz Kitliński. Najbardziej z decyzji prezydenta cieszy się radny PiS Tomasz Pitucha, który skierował apel do Krzysztofa Żuka o zakazanie wydarzenia. Zebrał pod nim ponad 14 tys. podpisów. - Bardzo się cieszę z tej decyzji prezydenta - mówi kandydat PiS do Sejmu. I dodaje: - Nikt nie jest przeciwko osobom homoseksualnym. Nikt nie jest przeciwko temu, że każdy ma swoją orientację. Promocja tego w przestrzeni publicznej jest niewłaściwa. Organizatorzy mają 24 godziny na złożenie odwołania w Sądzie Okręgowym. W ubiegłym roku Krzysztof Żuk również zakazał Marszu Równości. Wówczas Sąd Apelacyjny uchylił jego decyzję i pochód przeszedł ulicami Lublina.",Zwolennicy Marszu Równości w Lublinie,
https://wiadomosci.onet.pl/kraj/malgorzata-sekula-szmajdzinska-sld-wyksztalcenie-praca-zycie-prywatne/0jr23sm,Małgorzata Sekuła-Szmajdzińska,"Małgorzata Sekuła-Szmajdzińska to polska prawniczka, polityk oraz posłanka na Sejm VII kadencji (2011-2015), związana z Sojuszem Lewicy Demokratycznej. Jest członkinią zarządu krajowego SLD. W latach 2010-2011 zasiadała w Radzie Warszawy. W 2019 roku została liderką koalicyjnej listy Lewicy (SLD + Lewica Razem + Wiosna) w Legnicy.","Małgorzata Helena Sekuła-Szmajdzińska urodziła się 19 kwietnia 1956 roku w Warszawie, jednak w wieku kilku lat przeniosła się wraz z rodzicami z warszawskiej Pragi do Wrocławia. W stolicy Dolnego Śląska ukończyła Szkołę Podstawową nr 83 oraz X Liceum Ogólnokształcące. W 1979 roku została absolwentką studiów prawniczych na Wydziale Prawa i Administracji Uniwersytetu Wrocławskiego, zaś w 1990 roku zdała egzamin adwokacki. Małgorzata Sekuła-Szmajdzińska po ukończeniu studiów i zdaniu egzaminu adwokackiego pracowała między innymi w Ministerstwie Sprawiedliwości, gdzie tworzyła projekty aktów prawnych niższego rzędu. Od 1994 roku zajmowała się także obsługą prawną przedsiębiorstw, zarówno z Dolnego Śląska jak i z pozostałych regionów Polski (m.in. Olech Agencja Celna, PTS Oskar, Creator, Fabryka Urządzeń Mechanicznych KAMAX). W przeszłości działała również w Związku Harcerstwa Polskiego (jestem podharcmistrzem). Obecnie współtworzy m.in. ogólnopolski ruch kobiet grających amatorsko w tenisa ziemnego (turniej „Baba Cup”). W 2000 roku Małgorzata Sekuła-Szmajdzińska została członkinią Sojuszu Lewicy Demokratycznej. Po raz pierwszy wystartowała w wyborach w 2006 roku. Wówczas bez powodzenia kandydowała do Rady m.st. Warszawy. Cztery lata później jej starania zostały jednak zwieńczone sukcesem, a działaczka SLD uzyskała mandat radnej Warszawy z okręgu nr 8 (Ursynów i Wilanów). W 2011 roku Sekuła-Szmajdzińska wystartowała natomiast w wyborach parlamentarnych do Sejmu z okręgu legnickiego. Startując z 3. miejsca na liście Sojuszu Lewicy Demokratycznej otrzymała 15 883 głosy, dzięki czemu objęła mandat posłanki VII kadencji. Jej praca jako parlamentarzystki była 3-krotnie wyróżniana w rankingu najlepszych posłów przez tygodnik „Polityka”. Podkreślano w nim wiedzę i wkład pracy w problematykę prawniczą posłanki SLD. W 2015 roku Małgorzata Sekuła-Szmajdzińska ubiegała się o reelekcję w wyborach parlamentarnych do Sejmu. Wystartowała wówczas z koalicyjnej listy SLD Lewica Razem otrzymując aż 17 800 głosów (4,99 proc. głosów w okręgu wyborczym, 3. indywidualny wynik wśród kandydatów z tego okręgu), jednakże nie udało jej się dostać do Sejmu, gdyż komitet wyborczy SLD Lewica Razem nie przekroczył wymaganego 8-procentowego progu dla koalicji (7,55 proc.). W wyborach samorządowych w 2018 roku Sekuła-Szmajdzińska bez powodzenia kandydowała do sejmiku mazowieckiego z listy komitetu SLD Lewicy Razem. Była posłanka Sojuszu otrzymała w swoim okręgu 11 075 głosów, jednak ponownie jej komitet nie przekroczył wymaganego progu wyborczego. W maju 2019 roku Sekuła-Szmajdzińska startowała z trzeciego miejsca w okręgu wyborczym nr 12 do Parlamentu Europejskiego z listy Koalicji Europejskiej, która została zawiązana przez partie opozycyjne na czas wyborów do PE. Otrzymane 63 029 głosów nie wystarczyły jednak do tego, by objąć mandat europosłanki. Wówczas z listy KE przepustki do Europarlamentu uzyskali: Janina Ochojska (307 227 głosów) oraz Jarosław Duda (77 611 głosów). 13 października 2019 roku Małgorzata Sekuła-Szmajdzińska po raz kolejny powalczy o swoją drugą kadencję parlamentarną w wyborach do Sejmu. Była posłanka SLD otwiera bowiem listę Lewicy (SLD + Wiosna + Lewica Razem) w okręgu nr 1 (Legnica). Drugie miejsce na liście Lewicy otrzymał Robert Obaz – działacz Wiosny z Jeleniej Góry, natomiast z „trójką” wystartuje Kaja Filaczyńska z partii Razem. Małgorzata Sekuła-Szmajdzińska jest wdową po Jerzym Szmajdzińskim, byłym ministrze obrony narodowej w rządzie lewicy, który zginął tragicznie w katastrofie smoleńskiej. Była posłanka ma z nim dwoje dzieci, córkę – Agnieszkę oraz syna – Andrzeja. Prowadzi fundację imienia swojego męża, która zapewniła stypendia już kilkuset uczniom z regionu jeleniogórsko-legnickiego.",Małgorzata Sekuła-Szmajdzińska,
https://wiadomosci.onet.pl/kraj/maciej-konieczny-partia-razem-wyksztalcenie-praca-dzialalnosc-polityczna/5dffdrq,Maciej Konieczny,"Maciej Konieczny to polski polityk i działacz społeczny, politycznie związany z polską lewicą. Należał do Młodych Socjalistów oraz Partii Zieloni. W 2015 roku był jednym z założycieli partii Razem, której został członkiem zarządu swojego ugrupowania. Pracuje w sektorze pozarządowym, zawodowo zajmuje się partycypacją publiczną. Działa politycznie na rzecz równości i demokracji. W 2019 roku został liderem listy Lewicy w wyborach parlamentarnych do Sejmu w okręgu katowickim.","Maciej Konieczny urodził się w 1980 roku w Gliwicach. Dorastał na Górnym Śląsku. W 2005 roku ukończył kulturoznawstwo na Uniwersytecie Śląskim w Katowicach. Maciej Konieczny przez wiele lat parał się wieloma zawodami. Pracował m.in. jako ochroniarz, sprzedawca, dziennikarz, tłumacz czy też menager kultury. Następnie wyjechał na Wyspy Brytyjskie, gdzie był pracownikiem fizycznym na lotnisku pod Cardiff w Walii. Obecnie mieszka w Warszawie, zawodowo zajmuje się partycypacją publiczną. Od wielu lat działa politycznie na rzecz równości i demokracji. Maciej Konieczny należał do ruchu ATTAC Polska, który za cel obrał sobie działanie na rzecz demokracji i praw pracowniczych oraz wprowadzenie zmiany systemu podatkowego, w postaci tzw. podatku Tobina, dzięki któremu udałoby się zlikwidować wyprowadzanie pieniędzy do rajów podatkowych. Był ponadto polskim przedstawicielem w ATTAC Europa. Maciej Konieczny rozpoczynał swoją działalność polityczną od stowarzyszenia Młodych Socjalistów, pomimo tego, iż w młodości prezentował prawicowe poglądy. W 2013 roku wstąpił do Partii Zielonych. Z listy tego ugrupowania w 2014 roku bez powodzenia startował w wyborach do Parlamentu Europejskiego. W 2015 roku Maciej Konieczny był jednym z założycieli partii Razem. Już podczas majowego kongresu założycielskiego Konieczny został wybrany do Zarządu Krajowego partii. W kolejnych latach jego kadencja była przedłużana głosami członków Razem. Po zarejestrowaniu komitetu wyborczego Partia Razem Konieczny został kandydatem swojego ugrupowania w wyborach parlamentarnych 2015. Kandydując z pierwszego miejsca na liście w okręgu wyborczym nr 26 (Gdynia) otrzymał 8694 głosów. Pomimo relatywnie niezłego wyniku, nie uzyskał mandatu posła na Sejm VIII kadencji, bowiem w skali kraju jego ugrupowanie nie przekroczyło 5-procentwego progu wyborczego (3,62 proc.). W wyborach samorządowych w 2018 roku Konieczny ponownie bez powodzenia kandydował na radnego sejmiku województwa śląskiego z ramienia partii Razem. W maju 2019 roku Maciej Konieczny otwierał listę komitetu Lewica Razem w wyborach do Parlamentu Europejskiego. Startując z listy nr 5 w województwie Śląskim kandydat Razem otrzymał 9878 głosów wyborców, jednak w skali kraju jego ugrupowanie nie przekroczyło progu wyborczego, co spowodowało, iż nie mógł on objąć mandatu europosła. Zarejestrowana na czas wyborów do Europarlamentu nazwa komitetu „Lewica Razem” została po wyborach przyjęta jako nowy szyld ugrupowania. 13 października 2019 roku Maciej Konieczny po raz kolejny powalczy o swoją pierwszą kadencję parlamentarną w wyborach do Sejmu. Polityk Razem otwiera bowiem listę komitetu Lewicy (SLD + Wiosna + Lewica Razem) w okręgu nr 31 (Katowice-Tychy). Drugie miejsce na liście Lewicy przypadło prof. Andrzejowi Lekstonowi, który jest kardiologiem ze Śląskiego Centrum Chorób Serca w Zabrzu. Z „trójką” wystartuje natomiast podróżniczka i psycholożka Katarzyna Majchrzak. Maciej Konieczny jest aktywnym użytkownikiem mediów społecznościowych. Jego posty na Facebooku można śledzić pod tym adresem. Polityk Razem prowadzi również konto na Twitterze.",Maciej Konieczny,
https://wiadomosci.onet.pl/kraj/wybory-parlamentarne-2019-dlaczego-glosujemy-na-pis-ko-lewice-sondaz/mlpl5hf,"Z jakiego powodu głosujemy na partie? Sondaż dla ""Gazety Wyborczej""","PiS wybieramy, chcąc poprawić sytuację rodziny. Na Koalicję Obywatelską oddajemy z kolei głos głównie po to, by nie wygrała inna partia - wynika z ogólnopolskiego sondażu Kantar dla ""Wyborczej"".","W sondażu zapytano, dlaczego respondenci głosują na wybraną partię. Do wyboru były cztery możliwości: ""utożsamiam się z wartościami tej partii”, ""dzięki tej partii może poprawić się sytuacja moja i mojej rodziny”, ""nie ma nikogo lepszego"" i ""nie chcę, żeby wygrała inna partia"" - można było wybrać maksymalnie dwie. Zwolennicy PiS najczęściej wskazywali, że to ""dzięki tej partii może poprawić się sytuacja moja i mojej rodziny” (38 proc.). Drugim ważnym powodem głosowania na PiS jest utożsamianie się z wartościami tej partii. Odpowiedź tę wybiera 30 proc. wyborców partii Kaczyńskiego. Trzeci powód głosowania na PiS to odpowiedź ""nie ma nikogo lepszego"" – taką opcję wybrało 26 proc. wyborców PiS. Najczęściej deklarowany powód głosowania na Koalicję Obywatelską to ""nie chcę, żeby wygrała inna partia” (41 proc.). Tradycyjnie więc wyborcy KO głosują na tę partię, o której sądzą, że ma szanse odsunąć PiS od władzy. Niewiele osób (14 proc.) wybiera za to odpowiedź, że dzięki KO poprawi się sytuacja ich rodzin. 31 proc. wyborców Koalicji Obywatelskiej deklaruje, że wybiera ją, gdyż utożsamia się z jej wartościami. Wśród wyborców Lewicy – aż 60 proc. z nich mówi natomiast, że głosują, bo ""utożsamiają się z wartościami” Lewicy. Sondaż Kantar dla ""GW"" przeprowadzono na próbie 1000 osób, reprezentatywnej dla populacji powyżej 18. roku życia. Źródło: ""Gazeta Wyborcza""",Drugim ważnym powodem głosowania na PiS jest utożsamianie się z wartościami partii,
https://wiadomosci.onet.pl/kraj/jacek-zdrojewski-polska-lewica-krytykuje-biedronia-i-czarzastego/t98c6p0,"Minister w rządzie Leszka Millera: być może głód lewicy jest tak duży, że ludzie gotowi są poprzeć oszukańców","- Dzisiaj, gdy SLD zdecydowało się na mariaż z Wiosną i Razem, różnice na lewicy są już bardzo zasadnicze. My jesteśmy lewicą racjonalną, oni radykalną. Dla Biedronia abp Jędraszewski jest diabłem wcielonym, dla nas uczestnikiem debaty społeczno-politycznej - powiedział w rozmowie z ""Rzeczpospolitą"" Jacek Zdrojewski, wiceminister infrastruktury w rządzie Leszka Millera i lider partii Polska Lewica.","Polityk wyjaśnił ""Rzeczpospolitej"", że jego środowisko planuje ""zmiany w oparciu o dialog, tolerancję i consensus społeczny, oni zaś chcą gwałcić społeczną świadomość"". - Różnica, używając starych pojęć do nowych czasów, jest taka jak kiedyś między socjalistami a komunistami. Nadto ta część lewicy dostała się w ręce ludzi nieuczciwych - ocenił Zdrojewski. Wyjaśnił, że myśli tu o Robercie Biedroniu, ""który obiecał wyborcom rezygnację z mandatu europosła, budowę nowego projektu politycznego i start do krajowego parlamentu i nie dotrzymał słowa"". Wspomniał też o Włodzimierzu Czarzastym, ""który obiecał Monice Jaruzelskiej miejsce na liście, a potem nie dotrzymał słowa"". - Lewicowy wyborca żyje nadzieją konieczności zjednoczenia lewicy w Polsce, widzi w tym szanse na obecność wartości lewicowych w polskiej polityce. Jest gotowy na daleko idące kompromisy i usprawiedliwienia dla tych, którzy taką nadzieję mu dają. Być może głód lewicy jest tak duży, że ludzie gotowi są poprzeć nawet oszukańców. Ale brak w polityce podstawowych zasad moralnych i minimum przyzwoitości powoduje, że zmienia się ona w wojnę gangów politycznych i partyjnych. Powinniśmy zrobić wszystko, żeby tak nie było - stwierdził.","Jacek Zdrojewski i Leszek Miller, 2009 r.",
https://wiadomosci.onet.pl/kraj/wybory-parlamentarne-2019-czarzasty-glosujacy-na-lewice-glosuja-na-sld/5jm3s9z,"Włodzimierz Czarzasty: Lewica to KW SLD. Nie ma innej, są tylko wypychane marionetki","- Wszyscy, którzy głosują na lewicę, głosują na KW SLD - powiedział dziś lider SLD Włodzimierz Czarzasty. - Nie ma innej lewicy, są tylko wypychane marionetki - dodał polityk. Czarzasty nie wykluczył też współpracy z Koalicją Obywatelską po wyborach.","Czarzasty pytany w Radiu Zet o obecne relacje pomiędzy KW SLD a Koalicją Obywatelską, tłumaczył, że PO ""w pewnym momencie zaczęła walczyć o elektorat lewicy"". Jak mówił, politycy lewicy, w tym m.in. b. wiceprzewodnicząca SLD Katarzyna Piekarska, która w nadchodzących wyborach startuje z listy KO w Warszawie, otrzymali od Platformy propozycje przejścia do Koalicji. Ocenił, że nie były to ""eleganckie ruchy"". - To było złe ze strony PO - powiedział lider SLD. Dodał jednak, że cieszył się z ""przejścia"" części działaczy do PO, bo ""woli mieć jasność, kto ma ciągoty w stronę prawicy czy Platformy Obywatelskiej, niż przekonać się o tym w pewnej chwili na sali sejmowej"". Czarzasty podkreślił, że w obecnie nie ma Koalicji Europejskiej i jednego opozycyjnego bloku (Koalicję Europejską tworzyły przez wyborami do PE: PO, PSL, SLD, Nowoczesna, Zieloni - red.). - Wszyscy, którzy głosują na lewicę, głosują na KW SLD. Nie ma innej lewicy, są tylko wypychane marionetki - przekonywał. Zaznaczył jednak, że ""na opozycji powinna być zgoda w granicach rozsądku"". Czarzasty mówił, że ""wszyscy wiedzą"", że Małgorzata Kidawa-Błońska została wystawiona przez PO jako kandydatka Koalicji Obywatelskiej na premiera po to, żeby ""schować"" Grzegorza Schetynę, który ""ciągnął partię w dół"". Włodzimierz Czarzasty pytany o możliwość współpracy Lewicy z Koalicją Obywatelską podkreślił, że pewne jest to, że Lewica ""nigdy nie będzie współpracowała z PiS"". - Jeżeli wejdziemy do Sejmu będziemy rozmawiać z demokratami. Nie można Kaczyńskiego porównywać ze Schetyną, bez względu na to, jak to wygląda. Zawsze Koalicja Obywatelska stała po stronie konstytucji, którą Polsce dała lewica - mówił Czarzasty. Dodał, że ""najważniejsze jest to, aby cały blok lewicy uzyskał jak najwięcej głosów, bo to on będzie działał dla strony demokratycznej"". Podczas wczorajszej konwencji wyborczej Koalicji Obywatelskiej w Sosnowcu Katarzyna Piekarska – była polityczka SLD - oceniła, że program KO jest adresowany także do wyborców lewicy. - W tym programie jest wszystko to, co jest dla was ważne – przekonywała zwolenników lewicy. W piątek zaś lider PO Grzegorz Schetyna powiedział do lewicy ""nie atakujmy się"". Czarzasty ocenił tę wypowiedź, jako ""dobrą monetę"". - Wiemy co to partie demokratyczne, szanujemy Platformę, szanujemy PSL, szanujemy wszystkich tych, którzy demokratycznie podchodzą do życia. Ale rozumiemy, że przyszła refleksja na tym, żeby nie wyjmować ludzi i nie zapraszać ludzi z innych obozów na swoje listy wyborcze, że o tym zapominamy, wybaczamy, rozumiemy, że nie będziemy oglądali filmów robionych przez posłów PO o tym, że opłaca się tylko głosować na Koalicję Obywatelską, a nie na PSL i SLD, bo to głos stracony - mówił Czarzasty. - Podaję symbolicznie dłoń, nie ma wroga na opozycji - dodał Czarzasty.",Włodzimierz Czarzasty,
https://wiadomosci.onet.pl/kraj/wybory-parlamentarne-2019-do-czego-tanczy-adrian-zandberg/gsrgb0g,Do czego tańczy Adrian Zandberg?,"Coraz wyraźniej widać, co partie skrywają pod koalicyjnymi szyldami. Obraz może przerazić.","Czy ktoś jeszcze nie widział, jak tańczy Adrian Zandberg? Kampania stawia przed politykami trudne wyzwania. Nie dość, że lider Razem musiał z Wandą Nowicką piec pierniki w Toruniu, to jeszcze razem z Robertem Biedroniem i Włodzimierzem Czarzastym w kontrolowanym odruchu spontaniczności wyprowadzono go na scenę w Gnieźnie. Całe szczęście do dyspozycji były banery wyborcze, za którymi można się było schować. Na placu boju pozostała Marcelina Zawisza, która potem skarżyła się na zakwasy. Zawód polityka chyba nigdy nie był tak trudny. Więcej w ""Rzeczpospolitej"".",Adrian Zandberg (z lewej),
https://wiadomosci.onet.pl/tylko-w-onecie/lewica-blisko-sejmu-czarzasty-kiedys-ludzie-pluli-na-moj-widok-teraz-ciesza-sie-ze/t2q03q7,"Lewica blisko Sejmu. Czarzasty: Kiedyś ludzie pluli na mój widok. Teraz cieszą się, że się dogadaliśmy","- Szykujemy ciekawą końcówkę kampanii. Będzie się działo – mówi Onetowi przewodniczący SLD Włodzimierz Czarzasty. Po lewej stronie sceny politycznej coraz lepsze nastroje przed wyborami parlamentarnymi. Każdy sondaż daje temu ugrupowaniu pewne miejsce w ławach przy Wiejskiej. Gdyby badania się potwierdziły, oznaczałoby to powrót lewicy do Sejmu po czterech latach politycznej banicji.","- Co wynika z badań? PiS idzie w górę, KO wyhamowała spadki, możliwe, że dzięki Kidawie-Błońskiej. Ale najważniejsze, że nam powoli rośnie – przekonuje jeden ze sztabowców lewicy. Politycy koalicji tworzonej przez SLD, Lewicę Razem i Wiosnę nie ukrywają, że są coraz większymi optymistami przed głosowaniem 13 października. Ugrupowanie szykuje wyborczą ofensywę w ostatnich tygodniach zmagań o głosy. Lewica liczy, że ważnym narzędziem przyciągania wyborców będą debaty telewizyjne. Cztery lata temu świetny występ Adriana Zandberga w takiej debacie dał partii Razem wynik powyżej 3 procent, co pozwoliło jej sięgnąć po subwencję z budżetu państwa. Wiele wskazuje na to, że debata przesądziła jednocześnie o wypadnięciu SLD z Sejmu. Dziś obie partie, po latach wzajemnego zwalczania się, współpracują w ramach jednego bloku. Ich ambicją jest przekroczenie progu wyborczego, ale po cichu zaczynają też mówić o znacznie większych celach. Ich optymizm rośnie wraz z kolejnymi sondażami. Dwa tygodnie temu na Forum Ekonomicznym w Krynicy wyniki swojego badania przedstawił instytut IBRIS. Sondaż przeprowadzony na próbie 8 tys. respondentów daje Lewicy 14 proc. głosów. To zaledwie o 7 punktów procentowych mniej niż Platforma. Adrian Zandberg: - Schetyna przed wyborami europejskimi mógł mówić, że każdy, kto chce zwycięstwa nad PiS, musi zagłosować na blok, którego on jest szefem. To się nie sprawdziło. Skoro tak, ludzie uznali, że mogą głosować zgodnie z własnymi poglądami – słyszymy od lidera Lewicy Razem, który jednocześnie sugeruje, że lewica jest w stanie powalczyć o część wyborców Koalicji Obywatelskiej. - Jest spora grupa ludzi, którzy ulegli czarowi Platformy jako najsilniejszej partii opozycyjnej. Wśród nich jest wielu wyborców centrolewicowych i lewicowych. Oni dziś często wahają się, czy w ogóle iść na wybory. Chcemy do nich dotrzeć, zachęcić do głosowania. To jest kolejne kilka procent głosów, które są w naszym zasięgu – słyszymy od Zandberga. - Zmienia się atmosfera. To się czuje, kiedy się chodzi po ulicach – mówi z kolei Włodzimierz Czarzasty. - Kiedyś zdarzało się, że ludzie pluli na mój widok. Dwa lata temu był chłód. Rok temu zdarzały się uśmiechy, ale widać było dość duży dystans. Teraz kiedy wchodzę na bazar, co chwila słyszę ""dzień dobry"". A jak ludzie podchodzą, to najczęściej mówią ""dobrze, żeście się dogadali"". Czy to się przełoży na głosy? Nie wiem, ale atmosfera jest naprawdę fajna – zapewnia przewodniczący SLD. Powoli opada kurz po wewnętrznych bojach o obecność na listach. Nie znalazł się na nich m.in. wieloletni poseł Sojuszu Tadeusz Iwiński, który publicznie wyrażał pretensje do Czarzastego o to, że zabrakło dla niego miejsca. Na szefa SLD w mediach skarżyła się także radna Warszawy Monika Jaruzelska, która ostatecznie wystartuje do Senatu z własnego komitetu. Według większości sondaży Lewica może liczyć na więcej niż 10 proc. głosów. Sztabowcy komitetu liczą, że przekroczą 12 proc. To nie jest przypadkowa liczba. Z obliczeń wynika, że taki i lepszy wynik dałby Lewicy w wielu okręgach drugi mandat. A to mogłoby się przełożyć w sumie na 55-60 szabel w Sejmie. Zandberg: - Dla PiS jest bardzo wygodne, że główną siłą opozycyjną jest Platforma. Mogą jej używać wobec swoich wyborców jako swoistą szczepionkę. Gdyby lewica stała się głównym przeciwnikiem dla Jarosława Kaczyńskiego, ten wygodny dla niego układ by się rozpadł. PiS musiałby się na nowo definiować wobec nas, przebudować na szybko całą propagandę, technologię władzy. A to już byłoby dla nich bardzo trudne – przewiduje jeden z liderów lewicowego bloku. Snuje też plany na przyszłość już po wyborach i ewentualnym powrocie lewicy do parlamentu. Sugeruje, że SLD, Wiosna i Lewica Razem mogą w niedalekiej przyszłości spróbować powalczyć o wyborców partii rządzącej. - Wyborcy PiS są różni. Jest ten twardy elektorat. Ale są też tak zwani pragmatyczni wyborcy PiS. Spotykamy ich. Oni wcale nie mają alergii na lewicę, wręcz przeciwnie. Ale mówią: ""Proszę pana, głosuję na PiS, bo przyjdzie PO i nam wszystko zabierze. Wy byście nie zabrali, ale jeszcze za słabi jesteście"". Im Lewica będzie silniejsza, tym szybciej ich odbije. Na razie nie mamy klucza do tej grupy wyborców. Ale, w przeciwieństwie do PO, my możemy go zdobyć – mówi Adrian Zandberg. Na razie lewica szykuje się na dzisiejszą konwencję w Gdyni, w której trakcie przedstawi założenia programu dotyczące zmian klimatycznych, postulaty w sprawie świeckości państwa, a także propozycje dotyczące inwestycji w rozwój i nowy przemysł. W kampanię ugrupowania zaangażował się były prezydent Aleksander Kwaśniewski, który odwiedził m.in. Olsztyn, gdzie wspierał lidera tamtejszej listy lewicy Marcina Kulaska – sekretarza generalnego SLD. Jak ludzie reagują na Kwaśniewskiego? - Dla młodych jest postacią właściwie historyczną. Oni często mieli po kilka lat, gdy kończył drugą kadencję w Pałacu Prezydenckim. Wśród starszych budzi szacunek. W trakcie spotkań jest trochę jak miś na Krupówkach. Wszyscy chcą mieć z nim zdjęcie. Ogólnie reakcje są bardzo dobre – słyszymy od jednego z polityków zaangażowanych w kampanię.",Włodzimierz Czarzasty i Adrian Zandberg,
https://wiadomosci.onet.pl/tylko-w-onecie/agnieszka-burzynska-w-onet-rano-opozycja-idaca-w-trzech-blokach-miala-racje/weqtm5g,"Agnieszka Burzyńska w ""Onet Rano."": opozycja idąca w trzech blokach miała rację","Agnieszka Burzyńska w programie „Onet Rano.” skomentowała prognozy przedwyborcze autorstwa Badania.pro. Wskazują one, że PiS wygra wybory, zdobywając większość, ale nie będzie miał większości konstytucyjnej, ani pozwalającej na odrzucenie weta prezydenta. - Marzeniem PiS było to, żeby opozycja wystartowała w jednym bloku i wtedy „jedziemy ze sprawami światopoglądowymi” - powiedziała Agnieszka Burzyńska. - Wtedy dla PiS byłoby łatwiej. Badania pokazują, że opozycja idąca w trzech blokach miała rację. Bo jeżeli PSL wejdzie do Sejmu, jeżeli Lewica zrobi dobry wynik, to wtedy PiS może mieć kłopoty z samodzielnym rządzeniem. Jeszcze nic nie jest tutaj powiedziane – oceniła dziennikarka.",,,
https://wiadomosci.onet.pl/kraj/zandberg-dla-rz-nie-umiem-jak-kaczynski-zadreczac-ludzi-tym-co-bylo-30-lat-temu/9yqvmb1,"Zandberg dla ""Rz"": nie umiem jak Kaczyński zadręczać ludzi tym, co było 30 lat temu","- Dla mnie wizja PiS zawiera się w jednym zdaniu: ""Damy wam trochę chleba, ale zapomnijcie o wolności"". A Lewica to i chleb, i wolność. PiS chce ludziom narzucać, jak mają myśleć, w co wierzyć — mówi Adrian Zandberg, jeden z liderów Lewicy w rozmowie z Michałem Kolanko w ""Rzeczpospolitej"".","Pytany o to, jakie są szanse Lewicy w nadchodzących wyborach parlamentarnych, Adrian Zandberg w rozmowie z ""Rz"" wypowiadał się raczej optymistycznie. Mówił o tym, że to Lewica jest szansą na demontaż obecnego rządu. Podkreślał też, że czuje energię swoich wyborców podczas spotkań organizowanych w ramach trwającej kampanii. Zandberg skrytykował dotychczasową działalność Platformy Obywatelskiej: - Powiedzmy to otwarcie: PO przez lata jechała na pożyczonym paliwie. Wielu wyborców, którzy wrócili do Lewicy, to ludzie, którzy przed laty głosowali na SLD albo na Unię Pracy. Można powiedzieć, że teraz wrócili do swojego politycznego domu — mówił w rozmowie z ""Rz"". - Lewica to wyborcy starsi i młodzi. Są przywiązani do państwa prawa, świadomi zagrożeń, które stanowią rządy PiS, ale nie chcą powrotu do neoliberalizmu. Do śmieciówek, niskich płac, do zwijania państwa na prowincji. Teraz mają istotną siłę polityczną, z którą się identyfikują — wyjaśniał Zandberg. Polityk tłumaczył również, że w kraju udział płac w PKB jest za niski i należy go podnieść. Lewica chce, by minimalne wynagrodzenie wynosiło 3,5 tys. zł — tylko wtedy państwo może stać się dobrym pracodawcą. Zandberg podkreśla, że ludzie w małych miejscowościach dostrzegają, że rynek zawiódł i żeby mieć własne mieszkanie muszą albo spłacać kredyt przez 30 lat, albo oddawać większość pensji za wynajem — dlatego interesują ich propozycje społeczne, jak program mieszkaniowy. Równocześnie Zandberg krytycznie wypowiada się o systemie proponowanym przez PiS. - Dla mnie wizja PiS zawiera się w jednym zdaniu: ""Damy wam trochę chleba, ale zapomnijcie o wolności"". A Lewica to i chleb, i wolność. PiS chce ludziom narzucać, jak mają myśleć, w co wierzyć. Na dodatek jest zafiksowany na przeszłości. Lewica – dokładnie odwrotnie. Chcemy dać ludziom wybór i jesteśmy zorientowani na przyszłość. Ja ani nie chcę, ani nie umiem, jak Jarosław Kaczyński, ciągle zadręczać wszystkich wokół tym, co wydarzyło się 30 lat temu - puentował Zandberg. Cały wywiad dostępny w ""Rzeczpospolitej"".",Adrian Zandberg,
https://wiadomosci.onet.pl/kraj/wybory-parlamentarne-2019-przedwyborcza-prognoza-pis-wygrywa/j2tcecp,"Prognoza przedwyborcza Badania.pro dla Onetu i ""Faktu"": PiS wygrywa, ale nie ma większości konstytucyjnej","Według prognozy przedwyborczej przygotowanej przez Badania.pro, Prawo i Sprawiedliwość może liczyć na poparcie sięgające ponad 45 proc. Na drugim miejscu plasuje się Koalicja Obywatelska, która może liczyć na około 28 proc. głosów.","Według prognozy opracowanej przez Badania.pro dla Onetu i ""Faktu"", partia aktualnie rządząca ma największe szanse na zwycięstwo. PiS może liczyć na 45,7 proc. głosów, co jest równoznaczne 246 mandatom w Sejmie. To oznacza, że partia Jarosława Kaczyńskiego otrzymałaby o 15 mandatów więcej, niż potrzebne jest do osiągnięcia samodzielnej większości parlamentarnej. Równocześnie, PiS zabrakłoby 30 mandatów do liczby 276 (przy tym wyniku partia mogłaby odrzucić weto prezydenta), a także 61 mandatów do większości konstytucyjnej (2/3 wszystkich mandatów). Kolejną partią z najwyższym wynikiem byłaby Koalicja Obywatelska, która uzyskałaby 28,7 proc. głosów, co dałoby jej 146 mandatów. Według prognozy na trzecim miejscu plasuje się Lewica, która może liczyć na poparcie 13,3 proc. wyborców. Jeśli udałoby jej się osiągnąć taki wynik, oznaczałoby to, że w Sejmie zasiądzie się jej 54 przedstawicieli. Prognozowane poparcie dla Koalicji Polskiej (sojuszu PSL i Kukiz’15) w połowie września wyniosło 6,5 proc., co przekłada się na 13 mandatów. Jednego przedstawiciela do Sejmu wprowadziłaby Mniejszość Niemiecka. Jak pokazuje prognoza, pod 5-procentowym progiem wyborczym znajduje się Konfederacja, która uzyskałaby wynik 4,2 proc. Poparcie dla innych komitetów szacowane jest na poziomie 1,4 proc. Poparcie krajowe przekłada się na przedstawiony niżej w tabeli rozkład mandatów w okręgach wyborczych. Według prognozy najwięcej mandatów PiS zdobyłoby w: Warszawie (łącznie w obydwu okręgach: 15), Rzeszowie (12), Lublinie (10), Kielcach (9), Nowym Sączu (9), Białymstoku (9). KO na najwyższe wyniki może liczyć w: Warszawie (łącznie w obydwu okręgach: 13) oraz Wrocławiu, Gdyni i Gdańsku (w każdym z tych miast partia uzyskałaby 6 mandatów). Najwięcej mandatów Lewica zdobyłaby w Warszawie (łącznie w obydwu okręgach: 4), natomiast żadnego nie uzyskałaby w Nowym Sączu czy Tarnowie. Koalicja Polska na największe poparcie może liczyć w Kielcach (2 mandaty), ale nie uzyskałaby żadnego we Wrocławiu, Poznaniu czy Warszawie. Badania.pro do prognozowania preferencji partyjnych używa modelu statystycznego, który opiera się na długoterminowym śledzeniu sondaży następujących ośrodków badawczych: IBRiS, Estymator, Kantar, Pollster, CBOS, Ipsos, Indicator oraz DobraOpinia. Co więcej, w swoich prognozach używa specjalnego algorytmu pozwalającego z dużym prawdopodobieństwem wskazać, w których okręgach wyborczych poszczególne partie polityczne zdobędą mandaty do Sejmu w 2019 r. Algorytm jest oparty na obserwacji trendów odchyleń poparcia dla każdej z partii politycznych w każdym z 41 sejmowych okręgów wyborczych; następnie porównuje się go z wynikiem ogólnopolskim. Ponieważ wybory do PE czy też wybory prezydenckie mają podział na inne okręgi niż wybory parlamentarne, przełożono wyniki z tych wyborów tak, aby pokrywały się ze strukturą wyborów do Sejmu. Na podstawie prognozy poparcia dla partii politycznych Badania.pro dokonują za pomocą metody d'Hondta symulację rozkładu mandatów w każdym z 41 okręgów wyborczych (zgodnie z obowiązującą ordynacją wyborczą). Obraz Sejmu uzyskany w analizie nie jest więc prostym przełożeniem poparcia krajowego na mandaty, ale symulacją poparcia dla partii na poziomie każdego z 41 okręgów wyborczych. Skuteczność symulacji Badania.pro w odniesieniu do wyborów do Parlamentu Europejskiego w 2019 roku wyniosła ponad 96 proc. Trafnie przewidziano rozkład mandatów w 50 na 52 okręgi wyborcze. Prognozy, które wykonano wtedy na zlecenie Onetu, zajęły 1. miejsce w Polsce według www.sprawdzamysondaze.pl.",Jarosław Kaczyński,
https://wiadomosci.onet.pl/kraj/opolskie-jaroslaw-pilc-na-tropie-afer-pis/wkff2e7,Kandydat Lewicy na tropie afer PiS,"Jarosław Pilc, lider Wiosny na Opolszczyźnie zamierza stworzyć czarną księgę władzy PiS, w której zostaną opisane wszystkie afery związane z obecnym rządem oraz politykami PiS. Kandydat Lewicy do Sejmu w okręgu nr 21 ma nadzieję, że w przygotowaniu niechlubnej księgi pomogą mu internauci.","O swoim nietypowym pomyśle Jarosław Pilc z Wiosny poinformował na specjalnym briefingu. – Proponuję utworzenie czarnej księgi władzy PiS. Będzie to badanie nadużyć finansowych, nadużyć związanych z zatrudnianiem, czy też wykorzystywaniem funkcji do celów prywatnych. Księga będzie mieć charakter ogólnopolski – mówi Onetowi Jarosław Pilc. Polityk Lewicy, który w wyborach do Sejmu startuje z trzeciego miejsca w okręgu nr 21, liczy, że w spisaniu wszystkich afer powiązanych ze środowiskiem PiS, pomogą mu sami mieszkańcy. – Każdy, kto jest w posiadaniu wiedzy może złożyć zawiadomienie na specjalne czarne skrzynki e-mailowe, które w konsekwencji staną się zapisem nadużyć obecnej władzy – podkreśla Jarosław Pilc. – W tym celu utworzyłem dedykowany adres mailowy: naduzyciawladzy@gmail.com oraz aferyPISU@gmail.com. Informacje można także przesyłać na mój prywatny adres jarekpilc@gmail.com – dodaje. Jarosław Pilc zapewnia, że jeśli informacje przekazane mu przez internautów będą rodziły uzasadnione podejrzenie popełnienia przestępstwa, będą one przekazywane organom ścigania. – Poddamy te zgłoszenia wstępnej weryfikacji. Będziemy również korzystać z zapytań w trybie ustawy o dostępie do informacji publicznej. Przede wszystkim jednak będziemy akumulować tę wiedzę o nadużyciach i je spisywać, aby na bieżąco informować opinię publiczną – przekonuje Jarosław Pilc. – Moim zamiarem jest to, aby ośmielić ludzi, którzy mają wiedzę o nadużyciach władzy PiS, ale obawiają się zgłaszać tę wiedzę do kontrolowanych przez PIS prokuratury, czy CBA. W przypadku naszych czarnych skrzynek zgłoszenie może być przekazane anonimowo – dodaje.",Konwencja PiS,
https://wiadomosci.onet.pl/tylko-w-onecie/maciej-gdula-w-onet-opinie-nie-wybieram-sie-do-koalicji-z-pis/kcqhcg4,"Maciej Gdula w ""Onet Opinie."": nie wybieram się do koalicji z PiS","Gościem programu ""Onet Opinie."" był prof. Maciej Gdula, kandydat Lewicy do Sejmu. - Wydaje mi się niemożliwe, by Lewica weszła w koalicję z PiS-em. Ja na pewno się nie wybieram do takiej koalicji - zapewnił. - Nie wyobrażam sobie, żeby Jarosław Kaczyński mógł powiedzieć: ""Od jutra wprowadzamy związki partnerskie"". Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/maciej-gdula-w-onet-opinie-w-polsce-co-roku-znika-jedno-male-miasto/dqth5bp,"Maciej Gdula w ""Onet Opinie."": w Polsce co roku znika jedno małe miasto","Gościem programu ""Onet Opinie."" był prof. Maciej Gdula, kandydat Lewicy do Sejmu. - Myślę o odsunięciu Jarosława Kaczyńskiego od władzy. Kolejne cztery lata będą jeszcze gorsze, niż to co mieliśmy - stwierdził. Zdaniem Gduli dużym problemem w Polsce jest demografia. - W Polsce co roku znika jedno małe miasto, 40-tysięczne - dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/maciej-gdula-w-onet-opinie-kaczynski-jest-mistrzem-dzielenia/2mggyrw,"Maciej Gdula w ""Onet Opinie."": Kaczyński jest mistrzem dzielenia","Gościem programu ""Onet Opinie."" był prof. Maciej Gdula, kandydat Lewicy do Sejmu. - Płace Polaków powinny rosnąć, ale nie można stawiać przedsiębiorców pod ścianą - ocenił, komentując propozycje PiS ws. zwiększenia płacy minimalnej. Gdula stwierdził też, że styl Jarosława Kaczyńskiego to ""dobrobyt i dyskryminacja"". Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/tylko-w-onecie/maciej-gdula-w-onet-opinie-obie-duze-partie-chca-nas-rozebrac/sldhyvg,"Maciej Gdula w ""Onet Opinie."": obie duże partie chcą nas rozebrać","Gościem programu ""Onet Opinie."" był prof. Maciej Gdula, kandydat Lewicy do Sejmu. - Platforma Obywatelska bardzo chętnie przechwytuje nasz sposób mówienia o świecie. Sytuacja jest trudna. Obydwie duże partie starają się nas rozebrać - ocenił. - W moim przekonaniu, te konkrety, które oferuje PiS, one mają coś przykryć - dodał. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/ruszyla-kampania-politycy-lewicy-w-rytmie-latino-polowa-sztabu-ma-zakwasy/89m09pz,"Ruszyła kampania. Politycy lewicy w rytmie latino. ""Połowa sztabu ma zakwasy""","Mieszkańcy Gniezna długo nie zapomną tej wizyty. Na scenie czołowi politycy lewicy - Włodzimierz Czarzasty, Adrian Zandberg i Robert Biedroń. Wszyscy nagle dają porwać się muzyce i zaczynają prezentować swoje taneczne umiejętności.","Liderzy SLD, Wiosny i Lewicy Razem są w trasie ""lewicobusem"". W weekend odwiedzili Piłę i Gniezno. Zapewniali, że mają rozwiązania dla małych i średnich ośrodków. Podpisali też ""Pakt dla Piły"" zawierający m.in. zobowiązanie do starania się, by do tego miasta jeździło Pendolino. Nie zabrakło czasu i na przyjemności. Krótkie nagranie z tańczącymi w rytm latino politykami zamieściła na Twitterze Marcelina Zawisza z Razem. ""Chyba poszło nam nieźle, bo połowa sztabu ma teraz zakwasy"" - napisała w komentarzu. Jednak to tematy komunikacyjne zdominowały konferencje lewicy w Gnieźnie. Liderka listy Paulina Nowak (Lewica Razem) mówiła, że chce nowej jakości w transporcie publicznym. - Nie może być tak, że wygaszane są kolejne połączenia kolejowe i PKS. Nie może być tak, że w wakacje nie można dojechać do innych miejscowości. Nie może być tak, że nasze dzieci nie mogą korzystać z transportu publicznego, aby móc dojechać do szkoły bądź innych miejsc - mówiła. Dodała, że w wakacje walczyła o dostęp do transportu do pracy dla swojej matki, bo zostało wyłączone połączenie autobusowe. - Będziemy walczyć o transport publiczny w każdej gminie. Będziemy też walczyć o to, żeby kolej była w każdym powiecie - zapowiedział. ""Dwójka"" na liście Tadeusz Tomaszewski (SLD) podkreślał, że lewica w okręgu cieszy się zaufaniem, bo jest blisko obywateli, dla których organizuje bezpłatne porady prawne, bezpłatny wypoczynek dla dzieci czy kluby pracy.","Robert Biedroń, Włodzimierz Czarzasty, Adrian Zandberg",
https://wiadomosci.onet.pl/kraj/wybory-2019-wystapienia-kaczynskiego-kidawy-blonskiej-i-czarzastego/c1qrxeg,"Polityczna niedziela. Kaczyński o rodzinie, Kidawa-Błońska o służbie zdrowia, a Czarzasty o Kościele","Kampania wyborcza nie zwalnia tempa. Politycy zarówno partii rządzącej, jak i opozycji odwiedzili kolejne miejsca, aby przekonać wyborców do głosowania. W Legnicy Jarosław Kaczyński ponownie odniósł się do modelu rodziny. Małgorzata Kidawa-Błońska w Gorzowie Wielkopolskim mówiła o służbie zdrowia. Natomiast Włodzimierz Czarzasty w Toruniu mówił o potrzebie opodatkowania Kościoła.","Jarosław Kaczyński mówił, że jego partia chce „rodziny opartej na pełnej równości kobiety i mężczyzny”. Dodał przy tym, że w Polsce trzeba podtrzymać tradycję, spójność społeczeństwa, a ""przede wszystkim to, co jest fundamentem wszystkiego - to znaczy polską rodzinę"". - Czasem mówi się o rodzinie tradycyjnej i przez to niektórzy rozumieją rodzinę o charakterze patriarchalnym. Otóż nie, my chcemy rodziny opartej na pełnej równości kobiety i mężczyzny, ale jednocześnie chcemy, żeby ta rodzina wyrastała z takiego związku i wychowywała dzieci, przekazując im zarówno życie, jak i kulturę, normy cywilizacyjne, dbając o wykształcenie, dbając o to, co czyni postęp, z pokolenia na pokolenie – mówił. - Nasi przeciwnicy twierdzą, że ja, mówiąc o tym, mam coś przeciwko matkom, bo to na ogół są matki, kobiety, które same wychowują swoje dzieci. Nie, to też są rodziny, my to w pełni szanujemy i wspieramy na różne sposoby - zaakcentował prezes PiS. Podkreślił, że to nie oznacza jednak, że ""mamy zgadzać się na te inne proponowane modele - rodzina w postaci dwóch tatusiów i dzieci, dwóch mamuś i dzieci"". - I czy mamy zgadzać się na to, że każdy może sobie wybrać, czy jest kobietą czy mężczyzną, chociaż już w momencie urodzenia, choćby na poziomie komórkowym, jest to rozstrzygnięte (...) my musimy podtrzymywać normalność - dodał Kaczyński. Podczas wystąpienia szef PiS podkreślał, że ""my musimy podtrzymywać normalność"". - My nie możemy dać sobie narzucić tej mody, czy tej tendencji kulturowej, która dzisiaj występuje na Zachodzie, i która przeprowadza tutaj ofensywę. Ofensywę, której nie możemy zaakceptować. To nie oznacza byśmy ją uniemożliwiali. Maszerują sobie, są mocno osłaniani przez policję, bo są wśród Polaków tacy, którzy by chcieli właśnie to uniemożliwić – mówił. Dodał, że Polska jest krajem demokratycznym, w którym jest prawo do demonstracji i do wyrażania różnych poglądów. - Ale prawo do różnych poglądów to oznacza, że wolno mieć także poglądy krytyczne wobec tej grupy, a z tym właśnie na Zachodzie dzisiaj już jest bardzo poważny kłopot. Tam już nie tylko stosuje się tzw. sankcję rozproszoną, czyli różnego rodzaju represje typu ostracyzm w pracy, tam już są sankcje administracyjne, ale także i karne – dodał. Wczoraj na konwencji w Poznaniu lewica przedstawiła ""Pakt dla Kobiet"" składający się z 10 postulatów, który zakłada m.in. legalną aborcję do 12. tygodnia ciąży, dostęp do nowoczesnej antykoncepcji, ustawową gwarancję refundacji leczenia niepłodności metodą in vitro, gwarantowany bezpłatny dostęp do lekarza ginekologa bez klauzuli sumienia. O jego podpisanie liderki lewicy zaapelowały dziś do liderów PO, PSL i Kukiz'15, a także kandydatki Koalicji Obywatelskiej na premiera Małgorzaty Kidawy-Błońskiej. O odpowiedź na ten apel Kidawa-Błońska została zapytana na konferencji prasowej w Gorzowie Wielkopolskim. - Jako Koalicja Obywatelska przygotowaliśmy bardzo dobry program dla kobiet, przygotowaliśmy naszą deklarację styczniową, gdzie jest kilkanaście punktów, daleko wychodzących poza to, co proponuje lewica - oceniła. Przyznała jednak, że w tym programie nie ma mowy o zmianach w kwestii prawa aborcyjnego. - Ponieważ my - jako Koalicja Obywatelska - jesteśmy za zachowaniem kompromisu dotyczącego ustawy o aborcji - dodała. Małgorzata Kidawa-Błońska w Gorzowie Wielkopolskim poruszyła również temat zmian w służbie zdrowia. Jak mówiła ""jeżeli chcemy zapewnić bezpieczeństwo Polakom, służba zdrowia to jest ten najważniejszy temat, którym musimy się zająć w tej kampanii"". - I o tym będziemy rozmawiać w dalszej naszej trasie, bo dzisiaj to jest ten pierwszy dzień, kiedy zaczynamy rozmowę o służbie zdrowia, ale problemy, które się nasuwają są widoczne i potwierdzają się - podkreśliła Kidawa-Błońska. Wskazała, że należy zmienić sposób finansowania służby zdrowia. - Takie trwałe wyznaczanie, ile pieniędzy może wydać szpital nie pozwalając mu elastycznie działać, przecież nie można zakontraktować, ile osób będzie chorych na tę czy na inną chorobę. To życie reguluje te rozwiązania i dyrektorzy szpitali muszą mieć szansę zmieścić się w tym budżecie, muszą mieć tę swoją dowolność - mówiła Kidawa-Błońska. Podkreśliła, że ""musimy zmienić ten system finansowania, on się nie sprawdził"". - Musimy dać takie rozwiązanie, żeby SOR-y były tym miejscem, gdzie trafia pacjent, który nie może uzyskać pomocy w żaden inny sposób. To ma być to miejsce ratunkowe, a nie przychodnia, dlatego musi wrócić nocna i świąteczna pomoc medyczna, a SOR-y muszą dostać wsparcie, żeby każdy, kto tam trafia czuł się bezpieczny, ale musimy lekarzom i personelowi medycznemu dać szansę, żeby to wykonać, a bez rozdzielenia tego to się nie uda - zaznaczyła kandydatka KO na premiera Na pytanie, w jakim tempie i do jakiego limitu, powinny rosnąć nakłady na służbę zdrowia, Kidawa-Błońska odpowiedziała: ""my proponujemy w naszej propozycji programowej 6 proc. PKB, żebyśmy do tej kwoty doszli"". Podczas konferencji w Toruniu Czarzasty podkreślił, że lewica nigdy nie była i nie będzie przeciwko wiernym i przeciwko wierze. - Nie jesteśmy w tej sprawie oszołomami, świrami, którzy będą chodzili, opluwali ludzi wiernych, opluwali kler. Mamy do tego racjonalny, spokojny stosunek"" - powiedział. Wskazał, że lewica jest za państwem świeckim i ""za całkowitą transparentnością finansowania kleru"". - Zwróciliśmy się swego czasu - jako lewica - o zapytanie, ile środków finansowych jest przeznaczane na polski kler co roku przez władzę państwową i przez spółki Skarbu Państwa. Wiemy, że jest to ok. 8 mld zł. Takie zapytanie poselskie poszło - do tej pory nie mamy, od dwóch lat, na ten temat odpowiedzi. Co jest w tym złego, że lewica się pyta i prosi o transparentność finansowania polskiego Kościoła? My nie mówimy, żeby tego nie robić. My mówimy: my chcemy wiedzieć, w jaki sposób Kościół jest finansowany - powiedział. Podkreślił, że wszyscy powinni płacić równe podatki. ""Księża płacą ryczałt, który średnio jest w wysokości 236 zł. Przeciętny obywatel płaci podatki w wysokości 2 tys. zł miesięcznie, przeciętnie. Pytamy się: dlaczego?"" - mówił Czarzasty. Pytał, dlaczego takie usługi jak chrzest i pogrzeb nie są opodatkowane. Wskazał, że należy zlikwidować fundusz kościelny, który ""ostatnio wynosił 156 mln zł"". - Uważamy, że zdrowi mężczyźni, którzy zarabiają na swoje życie, niech płacą składki również za siebie. Tylko tyle - powiedział. - Kościół jest zwolniony z opłat celnych, Kościół nie płaci podatków od nieruchomości. Przypomnę państwu, że Kościół jest drugim posiadaczem ziemskim po państwie w Polsce, 160 tys. hektarów ziemi. Kościół nie płaci podatków od spadków i od darowizn - mówił Czarzasty. - Jeżeli my nie płacimy podatków, to łamiemy prawo, jeżeli Kościół nie płaci podatków, to prawa nie łamie - powiedział. Pytał także, ""dlaczego rozgłośnie katolickie mają być zwolnione np. od opłat koncesyjnych"". Podkreślił, że politycy lewicy nie są przeciwko rozgłośniom katolickim, ale chcą, by wszyscy byli traktowani równo, uczciwie. Dodał, że docelowo religia powinna zostać wycofana ze szkół. - Dlaczego państwo ma finansować naukę religii w szkołach? Jeżeli ktoś krzewi wiarę, krzewi coś, w co wierzy, nie może tego robić w kościołach? - pytał Czarzasty. - Nie jesteśmy religiożercami ani kościołożercami. My po prostu chcemy równych praw dla wszystkich - dla siebie, dla kobiet, chcemy również równych praw dla biskupów. A równe prawa to są również równe obowiązki - podkreślił.","Małgorzata Kidawa-Błońska, Jarosław Kaczyński i Włodzimierz Czarzasty",
https://wiadomosci.onet.pl/kraj/wybory-parlamentarne-2019-czarzasty-o-opodatkowaniu-kosciola/eh401qk,"Włodzimierz Czarzasty: nie jesteśmy w tej sprawie oszołomami, świrami, którzy będą chodzili, opluwali ludzi wiernych","Lewica nigdy nie była, nie jest i nie będzie przeciwko wiernym i przeciwko wierze - zapewniał szef SLD Włodzimierz Czarzasty podczas konferencji liderów bloku lewicowego w Toruniu. Dodał, że lewica jest m.in. za całkowitą transparentnością finansowania kleru.","""Lewicobus"", w którym od piątku podróżują m.in. szef SLD Włodzimierz Czarzasty, przewodniczący Wiosny Robert Biedroń i lider Lewicy Razem Adrian Zandberg, odwiedził w niedzielę Bydgoszcz, a następnie Toruń. Podczas konferencji w Toruniu Czarzasty podkreślił, że lewica nigdy nie była i nie będzie przeciwko wiernym i przeciwko wierze. - Nie jesteśmy w tej sprawie oszołomami, świrami, którzy będą chodzili, opluwali ludzi wiernych, opluwali kler. Mamy do tego racjonalny, spokojny stosunek"" - powiedział. Wskazał, że lewica jest za państwem świeckim i ""za całkowitą transparentnością finansowania kleru"". - Zwróciliśmy się swego czasu - jako lewica - o zapytanie, ile środków finansowych jest przeznaczane na polski kler co roku przez władzę państwową i przez spółki Skarbu Państwa. Wiemy, że jest to ok. 8 mld zł. Takie zapytanie poselskie poszło - do tej pory nie mamy, od dwóch lat, na ten temat odpowiedzi. Co jest w tym złego, że lewica się pyta i prosi o transparentność finansowania polskiego Kościoła? My nie mówimy, żeby tego nie robić. My mówimy: my chcemy wiedzieć, w jaki sposób Kościół jest finansowany - powiedział. Podkreślił, że wszyscy powinni płacić równe podatki. ""Księża płacą ryczałt, który średnio jest w wysokości 236 zł. Przeciętny obywatel płaci podatki w wysokości 2 tys. zł miesięcznie, przeciętnie. Pytamy się: dlaczego?"" - mówił Czarzasty. Pytał, dlaczego takie usługi jak chrzest i pogrzeb nie są opodatkowane. Wskazał, że należy zlikwidować fundusz kościelny, który ""ostatnio wynosił 156 mln zł"". - Uważamy, że zdrowi mężczyźni, którzy zarabiają na swoje życie, niech płacą składki również za siebie. Tylko tyle - powiedział. - Kościół jest zwolniony z opłat celnych, Kościół nie płaci podatków od nieruchomości. Przypomnę państwu, że Kościół jest drugim posiadaczem ziemskim po państwie w Polsce, 160 tys. hektarów ziemi. Kościół nie płaci podatków od spadków i od darowizn - mówił Czarzasty. - Jeżeli my nie płacimy podatków, to łamiemy prawo, jeżeli Kościół nie płaci podatków, to prawa nie łamie - powiedział. Pytał także, ""dlaczego rozgłośnie katolickie mają być zwolnione np. od opłat koncesyjnych"". Podkreślił, że politycy lewicy nie są przeciwko rozgłośniom katolickim, ale chcą, by wszyscy byli traktowani równo, uczciwie. Dodał, że docelowo religia powinna zostać wycofana ze szkół. - Dlaczego państwo ma finansować naukę religii w szkołach? Jeżeli ktoś krzewi wiarę, krzewi coś, w co wierzy, nie może tego robić w kościołach? - pytał Czarzasty. - Nie jesteśmy religiożercami ani kościołożercami. My po prostu chcemy równych praw dla wszystkich - dla siebie, dla kobiet, chcemy również równych praw dla biskupów. A równe prawa to są również równe obowiązki - podkreślił. ""Dwójka"" na toruńskiej liście Joanna Scheuring-Wielgus mówiła, że ze swoim zespołem przez ostatnie miesiące prosiła o informację z urzędów marszałkowskich dotyczących finansowania Kościoła. - Wydajemy bardzo dużo pieniędzy na Fundusz Kościelny. Od 2014 do 2018 roku nastąpił wzrost. W 2014 roku było to 133 mln zł, w 2018 roku - 176 mln zł - powiedziała. Dodała, że pieniądze na Kościół mogłyby zostać wydatkowane na lekcje obywatelskie lub lekcje języka angielskiego. Zapowiedziała, że pod koniec września przedstawi w Sejmie szczegółowe dane dotyczące pieniędzy przeznaczanych przez państwo na Kościół. Scheuring-Wielgus przyznała też podczas konferencji, że wpisuje się w tradycyjny model rodziny, o którym w tych wyborach prezes PiS Jarosław Kaczyński, bo ma męża i trójkę dzieci. - Nie zgadzam się na segregację rodzin, prawdziwych czy nieprawdziwych. Nie ma czegoś takiego, jak rodzina prawdziwa. Rodzina to rodzina. Ważne jest, żebyśmy w tych rodzinach, niezależnie od tego, ile one są osobowe i kto jest w tych rodzinach, abyśmy czuli się jak najlepiej i byli kochani - powiedziała. Lider toruńskiej listy, były prezes Telewizji Polskiej Robert Kwiatkowski mówił, że dojście lewicy do władzy oznacza inwestycje w usługi publiczne, w opiekę zdrowotną na godziwym poziomie, edukację w świeckich szkołach, dobre szpitale i wynagrodzeniami w sferze budżetowej, które nie powinny wynosić mniej niż 3,5 tys. zł. Kwiatkowski, który był sztabowcem ówczesnego kandydata, późniejszego prezydenta Aleksandra Kwaśniewskiego poinformował również, że Kwaśniewski wesprze go w kampanii parlamentarnej i odwiedzi Toruń 27 września. Po konferencji prasowej liderzy bloku lewicowego spotkali się na rynku z mieszkańcami Torunia, a także wzięli udział w warsztatach robienia pierników. ",Włodzimierz Czarzasty,
https://wiadomosci.onet.pl/kraj/wybory-parlamentarne-2019-lewicobus-w-bydgoszczy/f6qzh9c,"Biedroń: sprawimy, że kolej trafi do każdego powiatu, a autobus do każdej gminy","W najbliższych latach doprowadzimy do tego, że kolej trafi do każdego powiatu, a autobus do każdej gminy - powiedział w Bydgoszczy szef sztabu lewicowego bloku, lider Wiosny Robert Biedroń. Podkreślił też potrzebę poprawy bezpieczeństwa na drogach.","""Lewicobus"", w którym od piątku podróżują m.in. szef SLD Włodzimierz Czarzasty, przewodniczący Wiosny Robert Biedroń i lider Lewicy Razem Adrian Zandberg, odwiedził Bydgoszcz. Biedroń ocenił na konferencji prasowej, że ważnym problemem regionu kujawsko-pomorskiego jest stan dróg, bezpieczeństwo na drogach i rozwój sieci lokalnych połączeń. - Przez ostatnie lata rządów PiS z inwestycji drogowych naszego kraju krok po kroku GDDKiA wykreślała kolejne inwestycje. Nieudane, wstrzymywane, niezapłacone, niedoinwestowane. To sprawiło, że rozwój dróg, szczególnie tych strategicznych, został powstrzymany. My to musimy zmienić - powiedział. POLECAMY: Konwencje PiS, KO i Lewicy oraz PSL-KP. Nowe obietnice wyborcze Wskazał, że program lewicy przewiduje, ""że w ciągu najbliższych lat nie tylko dodamy energii budowie nowych dróg, ale także sprawimy, że te drogi będą bezpieczne"". - Nie może być tak, że każdego dnia na polskich drogach ginie osiem osób - podkreślił. - Zamiast stawiać kolejne ""czarne punkty"", lewica będzie stawiała bezpieczne przejścia dla pieszych, bezpieczne skrzyżowania i ronda, tak żebyśmy mogli poruszać się na naszych drogach bezpiecznie, żeby już nigdy żaden człowiek nie musiał ginąć na polskich drogach - powiedział Biedroń. Dodał, że lewica jest wrażliwa na problem wykluczenia transportowego. - Dlatego w najbliższych latach doprowadzimy do tego, że kolej trafi do każdego powiatu, a autobus do każdej gminy - powiedział Biedroń. Ocenił, że w ostatnich latach likwidowane były kolejne połączenia autobusowe i kolejowe. Wskazał, że w tym zakresie potrzebne jest wsparcie państwa. ""Jedynka"" na lewicowej liście w Bydgoszczy, sekretarz generalny Wiosny Krzysztof Gawkowski podkreślił, że zobowiązaniem lewicy jest dokończenie inwestycji infrastrukturalnych, w tym przede wszystkim dróg ekspresowych S5 i S10. POLECAMY: PiS opublikowało program wyborczy ""Polski model państwa dobrobytu"" - Chcemy w najbliższych tygodniach i miesiącach stworzyć mapę wykluczenia komunikacyjnego dla wszystkich powiatów w okręgu bydgoskim rozpoczynając od Tucholi aż do Żnina, z największymi stolicami tych powiatów, ale i z mniejszymi miejscowościami, tak, żeby za cztery lata jak będzie się kończyła kadencja przyszłego parlamentu do każdej gminy dojeżdżał autobus, a w każdym powiecie, żeby można było powiedzieć, że mamy połączenie kolejowe - zapowiedział. Była wicemarszałek Sejmu Wanda Nowicka zaapelowała, aby osoby, które głosowały na nią w wyborach do Parlamentu Europejskiego w kujawsko-pomorskim oddały swoje głosy na lewicę. Z podobną prośbą wystąpił również Włodzimierz Czarzasty w imieniu Janusza Zemke. Politycy po konferencji zawiesili na moście Jana Kiepury kłódkę z napisem ""Lewica"". Biedroń podkreślił, że lewica woli razem powiesić kłódkę ""niż wieszać psy na innych"". - My łączymy, a nie dzielimy - dodał. Po zawieszeniu kłódki lider Wiosny oświadczył: ""Co lewica złączyła, niech nikt nie rozłącza"".",Robert Biedroń,
https://wiadomosci.onet.pl/tylko-w-onecie/prof-handerek-nasze-spoleczenstwo-stalo-sie-cywilizacja-strachu/z7eq829,Prof. Hańderek: nasze społeczeństwo stało się cywilizacją strachu,"Politycy dzielą społeczeństwo na dwa plemiona, budując przy tym społeczeństwo strachu. Jest mi żal tych, którym udało się wmówić, że homoseksualista jest złym człowiekiem. Oni boją się ludzi, którzy im w ogóle nie zagrażają - mówi w rozmowie z Onetem prof. Joanna Hańderek, ekspertka od filozofii kultury i filozofii współczesności, która startuje do Sejmu z krakowskiej listy Lewicy.","*** Amelia Sarnowska, Onet: Mamy wrzesień, więc może zacznijmy od edukacji. Jakie lekcje ma jeszcze do odrobienia lewica w Polsce? Prof. Joanna Hańderek*: Oj duże. Co zresztą ciekawe, tę kampanię zaczynamy właśnie od tematu “szkoła” - i od pytania o to, co ze szkołą. To jest problem nie tylko lewicy. Wszelkie eksperymenty dotyczące szkoły są robione w oderwaniu od szkolnej rzeczywistości. Od początku protestu nauczycieli (wielu znam, sama też zresztą uczę) dużo na ten temat rozmawiałam. Ci ludzie nie czują wsparcia. Nie widzą, żeby ktoś realnie chciał reformować szkołę, a zamiast tego są te polityczne posunięcia. I to jest pierwsza sprawa: politykę układa się dziś, kokietując obywateli. Na czym ta kokieteria polega? Przekonuje się dziś obywateli, że to o nich chodzi. A koniec końców, jak już wejdzie ustawa (albo człowiek do Sejmu) - to się o nich zapomina. To jest ten pierwszy problem. Nie tylko zresztą z lewicą. Druga sprawa: lewica, współczesna lewica, powinna być taką partią (jak również poglądem politycznym), która uczy równości. Mówimy oczywiście o tej nowej lewicy, nie wchodźmy w historię, bo to zawiłe. Ta współczesna lewica powinna dziś stawiać na równość - w szeroko rozumianym tego słowa znaczeniu. Do tego jest potrzebna ścisła współpraca z obywatelami. Jak Pani wyobraża sobie taką współpracę? Powinno się zacieśnić pracę z różnego rodzaju NGO-sami, czy społecznikami. Z tymi osobami, które np. działają w mieście na szczeblach lokalnych, które znają praktykę rozwiązywania konkretnych problemów. I to niepolitycznie. To, co moim zdaniem powinno być zrobione, to powołanie jak największej liczby komisji z ich udziałem. Wysłuchiwanie i angażowanie do programów jak najwięcej osób, które mają różnego rodzaju stowarzyszenia - które działają na rzecz tej szeroko rozumianej równości.  Dlatego mnie ten nasz Kraków tak bardzo cieszy. Patrząc na listy lewicy, choćby w naszym 13. okręgu, tutaj mamy zachowane parytety: płci, działaczy. Widać to otwarcie na różnorodność. I to jest ważne. Niestety ciągle nie wszędzie tak jest i to jest mój pierwszy zarzut .  Wróćmy jeszcze do stowarzyszeń. Jak w ich ramach zawiązuje się współpraca? Mam w tym bogate doświadczenie. W ramach swojego projektu “Kultura Wykluczenia?” pracowałam z zespołem nad takimi tematami jak: kobieta, osoby z niepełnosprawnością, wykluczenie ekonomiczne, wykluczenie polityczne. Projekt jest interdyscyplinarny i takie też robimy badania, panele i warsztaty. Za każdym razem zapraszamy nie tylko specjalistów danej dziedziny, ale i działaczy, którzy mają różne kąty badawcze przy pracy z danym problemem, przedstawicieli NGO-sów. Dzięki temu można dostrzec zupełnie inną perspektywę osób wykluczonych - do których nie dotrzemy bez wsparcia wolontariuszy i działaczy. Ta współpraca nauczyła mnie jeszcze jednej rzeczy: dyskryminacja ma bardzo wiele odmian, a nasze społeczeństwo stało się cywilizacją strachu. * * Skąd ten strach? Jeśli działa się nieumiejętnie lub politycy celowo pewne tematy eksponują i nimi manipulują, czy to przez media, czy politykę kulturalną - ludzie zaczynają mieć wypaczony obraz świata: atakującego ich, przerażającego, zagrażającego im. Mogliśmy to obserwować przy poprzednich wyborach. Partia rządząca wówczas wymyśliła, że skonsoliduje swoich wyborców, szukając wspólnego wroga. I znalazła. To byli uchodźcy. Teraz konsolidują się wokół “tęczowej zarazy”. Tak naprawdę to, co robią politycy, jest szalenie negatywne nie tylko przez to, że dzielą społeczeństwo na dwa plemiona - ale przez to właśnie, co budują: społeczeństwo strachu. Czy w takim razie w Polsce dzisiaj są uchodźcy? Jakbyśmy po tym 2015 roku teraz sprawdziły, to okaże się, że niewielu. Specjalnie nie podaję żadnych liczb, żadnych statystyk - ponieważ one dezaktualizują się bardzo szybko. Polska jest w głównej mierze krajem tranzytowym i na stałe niewiele osób chce tu przyjechać. Natomiast media i politycy wykreowali wizję zalewającej nas fali, budząc panikę pośród ludzi, którzy w życiu nawet nie widzieli uchodźcy z Bliskiego Wschodu. Z kolei ci, którzy zostali i w Polsce są, np. imigranci z Ukrainy (chociaż moim zdaniem ze względu na sytuację w ich państwie należałoby traktować ich jako uchodźców i dać im wsparcie jako uciekinierom przed wojną) - bardzo dobrze się z nami zintegrowali. Najczęściej zresztą to nie oni nam, a my im zagrażamy. Polityka strachu przyniosła już bowiem swoje efekty: nacjonalizm i nienawiść do ""Innego"".  Zawsze podkreśla się, że polaryzację pogłębia nienawiść, a tak naprawdę ona jest już konsekwencją. Tak, to konsekwencja strachu - ale nie tylko. Również tego, że nie każdy z nas ma kompetencje socjologa czy antropologa i nie musi ich mieć - dlatego wizja świata czasami kształtuje się tylko poprzez media i dyskursy kreowane przez polityków. W tej kampanii pojawił się nowy wróg: “ideologia LGBT” - dla wielu osób te litery nawet nic nie znaczą. Przejmują tylko kreowaną przez niektóre media i niektórych polityków wizję zepsucia i zła. Często sami nawet nie wiedzą, ilu ludzi dookoła nich jest właśnie LGBT. Ktoś kto głośno krzyczy o zboczeńcach, może nawet nie wiedzieć, że jego syn jest homoseksualistą, albo że ciocia (którą bardzo kochał) całe życie była lesbijką i musiała to ukrywać. Niestety społeczeństwem można manipulować. Wielu ludzi jednak w zagrożenie ze strony LGBT uwierzyło. Jest mi żal tych, którym udało się wmówić, że homoseksualista jest złym człowiekiem - bo oni boją się ludzi, którzy im w ogóle nie zagrażają. Żyją w wyimaginowanym strachu przed czymś, co nie istnieje. Niepotrzebny stres. Ale niestety sami stają się zagrożeniem dla ludzi, którzy muszą się zmagać ze społecznym odrzuceniem. I to jest podwójne zabijanie społeczeństwa. Następuje stygmatyzacja tych, którzy zostali wyznaczeni na kozła ofiarnego i są zaszczuwani, ale także tych, którzy zaczynają ich nienawidzić.  Parlamentarzyści, jak i kandydujący dopiero w wyborach, dziennikarze i sztaby wyborcze - wszyscy powinni mieć świadomość, że słowa mają znaczenie. Narracje, które wprowadzamy - mają znaczenie. Powiedzieć można dużo, a potem oglądać, jak słupki poparcia rosną. Ale trzeba też potem sobie uświadomić, że miesiąc, trzy, czy pół roku później w tym kraju będą żyli ludzie, którzy nie będą potrafili ze sobą rozmawiać. Którzy będą na różne sposoby straumatyzowani. I którzy będą mieli do siebie ogromny żal. Mamy jeden naród, ale różnorodnych ludzi. Nie wolno go dzielić, nie wolno na siłę tych różnic stwarzać. Homoseksualiści, transseksualiści, wszyscy mają te same prawa, są tymi samymi ludźmi, więc wszelkie ich wykluczenie jest niedopuszczalne i nieetyczne. Niepokoi także radykalizm, który budzi się już wśród młodych. Jak z takimi osobami rozmawiać? Mają przecież dostęp do internetu, mają dostęp do popkultury. A i tak żyją w zamknięciu. To się wszystko łączy. Z jednej strony kolejna reforma edukacyjna: kładzie się nacisk na tak zwany patriotyzm. Specjalnie mówię: “tak zwany”, bowiem młodzieży serwuje się dziś wizję XIX-wiecznej, powstańczej walki o ojczyznę, która nie przystaje do współczesnego świata i współczesnej sytuacji naszego kraju. Moim zdaniem ważniejsze jest bycie obywatelem, nie patriotą. Dzisiaj nie uczy się tych młodych ludzi bycia obywatelem.  * * A co z tym patriotyzmem nie tak? Pojęcie patriotyzmu, które się teraz w szkołach lansuje, od wyboru listy lektur na języku polskim po sposób przedstawiania historii - tworzy cały ten mit narodowy, który nie pozwala nam krytycznie spojrzeć na nasz naród. Stąd dostajemy histerii zbiorowej, jak tylko słyszymy o krzywdzie, jaką Polacy wyrządzali. Jesteśmy nauczeni myśleć o sobie tylko w kategoriach szlachetnej walki i słusznej sprawy. Pojęciem patriotyzmu się dziś manipuluje i zawęża tylko do etniczności - tymczasem patriotą może zostać migrant, dla przykładu, w powstaniu warszawskim walczył Nigeryjczyk. Ale czy się o tym mówi? Czy dzieci dowiedzą się o tym na lekcji religii, czy wyniosą ze szkoły wiedzę o polskich Żydach czy prawosławnych Polakach?  Dzieci powinny się od podstawówki uczyć obywatelstwa. Druga sprawa: jest jeszcze mit Polaka-katolika, który wypiera istnienie Polaka-prawosławnego, Polaka-muzułmanina, Polaka-żyda. Popatrzmy, kto budował kulturę polską? Patrząc na dzieła literatury widać od razu, że ta kultura jest tkana przez wielu Polaków, którzy mieli różne wyznania. A są i przykłady bezwyznaniowców, czy ateistów.  Nauczanie o naszej tradycji powinno być całkowicie przeformułowane. Mówmy o obywatelstwie. O postawie obywatelskiej. Dzisiaj, jak ktoś mówi mi o miłości do Polski, to ja mu zawsze zadaję pytanie: płacisz podatki, uczciwie pracujesz, jesteś dobrym pracownikiem czy pracodawcą?   Patriotyzm buduje się także poza szkołą.  Tak, to też ważne. Moim zdaniem polityka historyczna powinna zostać zmieniona, budowanie pomników naszej heroiczności niczemu nie służy. Jak każdy naród mieliśmy piękne momenty, ale mieliśmy też skandaliczne i złe. Człowiek jest tylko człowiekiem. Z tego trzeba zdać sobie sprawę. Właśnie na bazie tych naszych błędów należałoby pomyśleć o tym, jak budować naszą przyszłą politykę. Również tę geopolityczną: jak budować nasz stosunek do Unii Europejskiej? Nie może być tak, że nasi politycy nie chcą stanąć na tle flagi UE. Rozumiem krytyczne spojrzenie na politykę unijną, natomiast bądźmy też szczerzy sami wobec siebie. UE gwarantuje nam nie tylko wiele możliwości ekonomicznych, ale też jest systemem politycznym, który przyniósł nam możliwość dialogu z sąsiadami i pokój. I pani i ja, choć należymy do dwóch różnych pokoleń, jesteśmy tego beneficjentkami. Urodziłyśmy się i żyjemy w świecie, gdzie nie ma wojny. Oczywiście, jak patrzeć globalnie, te wojny cały czas się toczą. Ale w Polsce - ile pokoleń przed nami miało ten komfort co ja i pani, że się urodziły w Polsce, gdzie nie było wojny? Przed chwilą mieliśmy 80. rocznicę wybuchu ostatniej. Cały czas zastanawiam się, czemu my wciąż chcemy obchodzić rocznicę wybuchu wojny. To jak świętowanie tego, że zaczęło się ludobójstwo . Proponuję to przestawić. Obchodźmy nie wybuch, a zakończenie. Świętujmy te momenty, które pozwoliły bezkrwawo zmienić system. Moim zdaniem najpiękniejszą rocznicą, którą powinniśmy obchodzić z wielką celebrą jest przewrót systemowy 1989 roku. Bo udał nam się bezkrwawo. Myśmy się dogadali przy Okrągłym Stole i to jest wielkie. A były to trudne rozmowy, trzeba pamiętać, że nikt wówczas nie miał pewności co do tego, jak się skończą, czy nie dojdzie do agresji choćby stacjonujących jeszcze wówczas w Polsce wojsk rosyjskich. Zwyciężył jednak dialog, chęć porozumienia - i to trzeba świętować. Zamiast wiecznej martyrologii i upamiętniania przegranej, proponuję dostrzec w tym święcie ""Wielką Historię"". Propaguje pani świeckość państwa. Jak miałoby to wyglądać? Pierwsza sprawa, która w zasadzie już w XVII-tym wieku się pojawia - to realny rozdział instytucjonalny. My nie musimy nawet do tego zmieniać prawa, bo wystarczy odwołać się do Konstytucji gwarantującej nam wolność wyznania i jego braku, czy Preambułę do Konkordatu, która mówi o rozdziale państwa i Kościoła.  Prawo jest, chodzi tylko o jego egzekwowanie? Kościół nie może lobbować, a politycy nie mogą siedzieć w zakrystii. Rozdzielenie państwa i Kościoła jako instytucji powinno być bardzo precyzyjne. Jednoznaczne. I zrobione na każdym szczeblu, zaczynając od ustaw. Nie może być tak, że lobby kościelne siedzi w parlamencie i mówi: ta ustawa nie przejdzie. Kościół nie może decydować o prawie świeckim, a o aborcji powinny decydować kobiety i lekarze, inaczej zgwałcona dziewczyna będzie musiała urodzić dziecko oprawcy. Druga sprawa: edukacja i religia w szkole. Jeszcze próbowałabym jakoś zrozumieć argumenty rodziców małych dzieci, że religia w szkole jest dla nich bezpieczniejsza, ponieważ maluch nie musi po szkole iść do innej instytucji na katechezę. Chociaż przyznam się, że ostatecznie i ten argument do mnie nie przemawia, a to dlatego, że szkoła ma inne zadanie niż katecheza. Jakie? Szkoła to jest jednostka edukacyjna. Religia powinna być sferą prywatną. Nie może być tak, że dziecko przychodzi do szkoły i dowiaduje się, że jest coś takiego jak przedmiot: religia. Religioznawstwo - tak, czy ""nauka o religiach"". Ale nie religia. To, co się dzieje na lekcjach religii, to jest uczenie prawd wiary pewnej doktryny, która obowiązuje tych, a nie innych wyznawców określonej wiary. Z perspektywy nauki to jest indoktrynacja.  Jeżeli jakiś rodzic zdecyduje się, że chce tak dziecko wychować - nie powinno to się odbywać w jednostce edukacyjnej. W jednostce edukacyjnej dziecko powinno uczyć się logicznego, racjonalnego myślenia. Taka jest najważniejsza misja szkoły: nauczyć dziecko krytycznie myśleć. Religia tego nie nauczy, bo każe pewne rzeczy przyjmować na wiarę. A szkoła - na odwrót, ma uczyć podważania, dyskutowania. I to jest ogromny problem z wprowadzeniem religii do szkół, zaburzają bowiem proces dydaktyczny. Powinna ją zastępować np. etyka? Etyka powinna być już w przedszkolu - nie jako alternatywa dla czegokolwiek, ale jako przedmiot obowiązkowy. Szkoła, edukacja to uczenie obywatelskich postaw, to przekazywanie pewnej moralności - więc dlaczego nie ma etyki? Kiedy i jak inaczej mamy dziecku pokazać, co to znaczy dobre, obywatelskie działanie na rzecz wszystkich istot żyjących?  To nie może być alternatywą do religii. Bo religia jest sprawą prywatną, a etyka jest sprawą publiczną. A w szkole mamy przygotować ludzi do tego, żeby zostali obywatelami, żeby umieli żyć w społeczeństwie. A nie, żeby byli członkami jakiegoś jednego, konkretnego Kościoła. Kolejna rzecz: mamy różne wyznania. Mamy też dzieci niewyznaniowe. Nie można dyskryminować różnych innych wyznań czy dzieci niewyznaniowych. To są ciągle batalie o plan lekcji i dyskryminacje jakich doświadczają dzieci, które nie chodzą na religię. To prowadzi do szkolnych wykluczeń i dziecięcych dramatów. Podsumowując: proponujecie Polakom te dwie rzeczy - instytucjonalne oderwanie Kościoła od państwa i polityki, plus edukacja.  Tak, opodatkowanie kościoła, zlikwidowanie funduszu kościelnego i wyprowadzenie religii ze szkół. Dla mnie ważna jest jeszcze jedna rzecz, konstytucyjna. Wszyscy jesteśmy równi wobec prawa, dlatego przestępca w sutannie nie może zasłaniać się kościołem czy religią. Pedofilia ciągle nie została w Polsce rozliczona. Przemoc i nadużycia podczas egzorcyzmów wciąż się rozwijają. Z tym trzeba skończyć.  To, że księża, zakonnicy - generalnie kler - wciąż nie zostali rozliczeni ze swoich zbrodni pedofilii jest ogromnym problemem. Tu widać, że państwo nie działa. Najzwyczajniej nie działa. Natomiast przy okazji, na marginesie, wychodzi jeszcze jedna rzecz, już może nie tak bardzo związana ze świeckim państwem, ale świeckie państwo ten problem obnaża - fakt, że w Polsce nie każe się odpowiednio przestępstw seksualnych. Na świecie to prawo już się zmienia. W Nowym Jorku przyjęto Child Victims Act. I bardzo słusznie. Trzeba wreszcie uświadomić sobie, że osoba, która została zgwałcona, konsekwencje tego gwałtu będzie ponosiła przez całe życie. I to na różnych płaszczyznach: psychicznej, fizycznej, ekonomicznej. W związku z tym zbrodnia ta nie powinna ulegać żadnemu przedawnieniu. Tłumaczenie, że jakiś ksiądz czy zakonnik jest “już stary”, że “to się dokonało dawno” jest po prostu haniebne i wykazuje się pogardą wobec ofiar, które cały czas cierpią. Nie może być dłużej tak, że mamy instytucję, która powie: ale my będziemy sami się sądzić. To tak jakby złodziejom powiedzieć: dobrze, to zróbcie sobie komisję i będziecie teraz sądzić się sami. Nie może być czegoś takiego, że podejrzany, winny sam będzie się osądzał. Pedofil, przestępca w sutannie jest takim samym obywatelem jak każdy inny i jego przestępstwem ma się zająć prokuratura. Dlatego jestem za świeckim państwem - jestem bowiem za przywróceniem standardów konstytucyjnych gwarantującym wszystkim te same prawa. Nie wolno nam zapominać o cierpieniu ofiar. Nie wolno nam zostawić ofiar samych z ich koszmarem i traumą. *Joanna Hańderek - profesor w Instytucie Filozofii UJ. Zajmuje się filozofią kultury i filozofią współczesności, ze szczególnym uwzględnieniem feminizmu, sekularyzmu, postkolonializmu, globalizacji, gender i multikulturalizmu. Od 2013 roku organizuje cykl wykładów i spotkań poświęconych wykluczeniu: ""Kultura wykluczenia?"", oraz konferencji ""Filozofia technologii"". Prezeska stowarzyszenia ""Rewersy kultury”"" redaktorka racji, członkini Kongresu Świeckości, wykłada na UJ, prowadzi również zajęcia dla licealistów, dla studentów III wieku.",Prof. Joanna Hańderek,
https://wiadomosci.onet.pl/kraj/monika-jaruzelska-o-annie-marii-zukowskiej-i-wlodzimierzu-czarzastym/ezlwmtv,Awantura na lewicy. Jaruzelska: każdy Kazimierz ma swoją Izabel,"Dlaczego na listach lewicy nie ma Moniki Jaruzelskiej? Sama zainteresowana w rozmowie z Robertem Mazurkiem wskazuje, że to wynik osobistej decyzji Włodzimierza Czarzastego, który miał kierować się sercem, a nie rozumem.","Panie redaktorze - mówi Jaruzelska do Mazurka - mężczyźni w kryzysie wieku średniego robią różne rzeczy. Jak widać, każdy Kazimierz ma swoją Izabel - odwołuje się do słynnego już związku byłego premiera Kazimierz Marcinkiewicza. - Imiona inne, casus podobny - dodaje Jaruzelska, zaznaczając, że z uwagi na szacunek do żony Czarzastego w temat brnąć nie chce. Ale mimo to na początku rozmowy mówi, że jej nieobecność na listach to, jak ""wszyscy twierdzą"" (...) osobista decyzja Włodzimierza Czarzastego, bo bliższa jego sercu jest Anna Maria Żukowska"". Jaruzelska twierdzi też, że Czarzasty wypchnął z listy warszawskiej wszystkie kobiety ze znaczącymi nazwiskami, tak aby nie robić konkurencji Annie Marii Żukowskiej. Żukowska to warszawska ""dwójka"" i jednocześnie rzeczniczka SLD. Ewidentnie za Moniką Jaruzelską nie przepada, o czym świadczy nieprzychylny wobec jej i jej psa wpis na Twitterze. ""Rok temu na wspólnym kampanijnym spacerze z psami na Polu Mokotowskim z kandydatem na prezydenta Warszawy Andrzejem Rozenkiem pies pani Jaruzelskiej chciał zgwałcić moją (wysterlizowaną, więc to dziwne) sunię. Kiedy ją wzięłam na kolana, podszedł i mi nasikał do butów. Jaki pies, taki pan"" – napisała Żukowska, jednak wpisy dość szybko skasowała.",Monika Jaruzelska,
https://wiadomosci.onet.pl/kraj/wybory-parlamentarne-2019-biedron-nie-stoje-za-blokowaniem-kandydatury-jaruzelskiej/zlgt4ml,Robert Biedroń: nie stoję za blokowaniem kandydatury Jaruzelskiej,"– Nie stoję za tym. Zdementujmy to od razu. To bezsensowne plotki, niepotrzebne emocje – tak Robert Biedroń zareagował w programie „Gość Radia ZET” na doniesienia, że miał blokować kandydaturę Moniki Jaruzelskiej na listach Lewicy do Sejmu. Podczas rozmowy okazało się również, że Robert Biedroń nie wie, ile kobiet jest na ""jedynkach"" jego komitetu.","Córka generała Wojciecha Jaruzelska, która z list SLD dostała się do Rady Warszawy, nie znalazła się na listach Komitetu Wyborczego Sojuszu Lewicy Demokratycznej, skupiającego kandydatów trzech ugrupowań lewicowych i ostatecznie została zarejestrowana jako kandydatka komitetu Polska Lewica w wyborach do Senatu z Warszawy. - Słyszałam, że Robert Biedroń nie wyraził zgody na mój start ze względu na to, że jestem za mało lewicowa. Mam np. ambiwalentne uczucia na temat adopcji dzieci przez pary homoseksualne - mówiła pod koniec sierpnia w Polsat News Monika Jaruzelska. – Podaliśmy optymalne listy. Trzy partie połączyły się w jeden szeroki blok lewicowy. To sprawiło, że po raz pierwszy od wielu lat lewica ma szansę walczyć o realny dobry wynik, i walczy. I te sondaże pokazują, że jest całkiem nieźle. Trzy pokolenia, trzy różne doświadczenia i nie wszyscy znaleźli się na tych listach – zaznaczył dzisiaj lider Wiosny. Biedroń był też pytany, kto namówił Aleksandra Kwaśniewskiego, żeby włączył się w tę kampanię i wsparł Lewicę. - Wszyscy. Pielgrzymowaliśmy do Aleksandra Kwaśniewskiego jak Trzech Króli i namówiliśmy Aleksandra Kwaśniewskiego nie prezentami… - zaznaczył. Na 41 listach KW SLD (pod taką nazwą startuje oficjalnie Lewica) tylko na 14 ""jedynkach"" znajdują się kobiety. Beata Lubecka zapytała o to Roberta Biedronia. - Nie pamiętam ile jest „jedynek”-kobiet na listach Lewicy. Wydaje mi się, że około osiemnastu. I SLD, i Wiosna i Razem przedstawiały swoje kandydatury. Akurat, jeśli chodzi o Wiosnę, to te proporcje są u nas 50:50 wśród „jedynek” – stwierdził Biedroń. – Pilnowaliśmy tego. Wiele silnych kobiet startuje z naszych list. Według mnie te proporcje dotyczące kobiet na listach Lewicy będą odpowiednie – dodał. Źródło: Radio Zet, PAP",Robert Biedroń,
https://wiadomosci.onet.pl/tylko-w-onecie/wlodzimierz-czarzasty-w-onet-rano-kazdy-jest-w-stanie-obiecac-wszystko/d3023zj,"Włodzimierz Czarzasty w ""Onet Rano."": w tej chwili każdy jest w stanie obiecać wszystko","Włodzimierz Czarzasty był gościem Iwony Kutyny w ""Onet Rano."". Przewodniczący SLD wypowiedział się na temat programów wyborczych. - Nie ma rzeczy głupiej, której jakaś partia nie obieca, byleby dostać pół procenta więcej – powiedział Czarzasty. - Zaczynam się bać tych wszystkich spraw socjalnych, chociaż jestem szefem partii socjaldemokratycznej. W tej chwili każdy jest w stanie obiecać wszystko – stwierdził. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/wybory-parlamentarne-2019-kandydaci-lewicy-w-woj-slaskim/gge9yhk,Wybory parlamentarne 2019. Kandydaci Lewicy w woj. śląskim,"Wybory parlamentarne 2019 odbędą się już 13 października. Zjednoczone siły lewicy (SLD, Wiosna Roberta Biedronia i Partia Razem) ogłosiły swoich kandydatów do Sejmu. Poniżej przedstawiamy listę wszystkich, którzy znaleźli się na listach Lewicy w sześciu okręgach wyborczych województwa śląskiego.","Wybory parlamentarne odbędą się 13 października. Wybierzemy w nich 460 posłów. Polska jest podzielona na 41 okręgów wielomandatowych. Obejmują one całość lub część województwa. Liczba mandatów z każdego okręgu zależy od liczby ludności zamieszkującej okręg. W woj. śląskim mieszkańcy wybiorą aż 55 posłów. Poniżej przedstawiamy listę kandydatów Lewicy do Sejmu we wszystkich okręgach wyborczych w woj. śląskim.  Okręg nr 27 zasięgiem obejmuje obszary powiatów: bielski, cieszyński, pszczyński, żywiecki oraz miasta na prawach powiatu: Bielsko-Biała. Do wzięcia jest dziewięć mandatów. 1.Przemysław Koperski (SLD), 2. Agnieszka Lamek-Kochanowska (Lewica Razem), 3. Leszek Czylok (Wiosna Roberta Biedronia), 4. Henryk Satława (SLD, 5. Leszek Tyrna (SLD), 6. Anna Czaicka (Wiosna Roberta Biedronia), 7. Magdalena Madzia (Lewica Razem), 8. Aleksandra Banot (nie należy do partii politycznej), 9. Barbara Słonka-Gibas (SLD), 10. Władysław Pindel (SLD), 11. Katarzyna Gasparska (Lewica Razem), 12. Alicja Zalewska (nie należy do partii politycznej), 13. Aleksandra Hasior (nie należy do partii politycznej), 14. Paulina Grzybek (SLD), 15. Michał Brudny (nie należy do partii politycznej), 16. Paweł Miech (Lewica Razem), 17. Artur Siąkała (SLD), 18. Zbigniew Noskowski (SLD). Okręg nr 28 zasięgiem obejmuje obszary powiatów: powiatów: częstochowski, kłobucki, lubliniecki, myszkowski oraz miasta na prawach powiatu: Częstochowa. Do wzięcia jest siedem mandatów. 1.Zdzisław Wolski (SLD), 2. Zbigniew Niesmaczny (SLD), 3. Rafał Kępski (SLD), 4. Ewelina Kotkowska (SLD), 5. Małgorzata Iżyńska (SLD), 6. Łukasz Kot (SLD), 7. Ewa Książek (SLD), 8. Rafał Jureczko (SLD), 9. Ewa Lewandowska (SLD), 10. Paweł Łapeta (SLD), 11. Joanna Górna (nie należy do partii politycznej), 12. Emilia Skrzypczyńska (SLD), 13. Marlena Karewicz (SLD), 14. Marcin Gołda (Wiosna Roberta Biedronia). Okręg nr 29 zasięgiem obejmuje obszary powiatów: gliwicki, tarnogórski oraz miast na prawach powiatu: Bytom, Gliwice, Zabrze. Do wzięcia jest dziewięć mandatów. 1. Wanda Nowicka (nie należy do partii politycznej), 2. Rafał Witasik (nie należy do partii politycznej), 3. Barbara Słania (Razem), 4. Wacław Kroczek (nie należy do partii politycznej), 5. Andrzej Filipek (SLD), 6. Aleksander Gwiazda (nie należy do partii politycznej), 7. Konrad Mrozowski (Razem), 8. Paweł Mrachacz (SLD), 9. Dorota Michalska (Razem), 10. Joanna Paul (nie należy do partii politycznej), 11. Teresa Skrzypulec-Sitek (nie należy do partii politycznej), 12. Marek Lipczyk (nie należy do partii politycznej), 13. Ksymena Matysek (nie należy do partii politycznej), 14. Barbara Przybylska-Czajkowska (nie należy do partii politycznej), 15. Leszek Kraszyna (nie należy do partii politycznej), 16. Jan Miodek (SLD), 17. Kasper Piechatzek (nie należy do partii politycznej), 18. Jan Czubak (SLD). Okręg nr 30 zasięgiem obejmuje obszary powiatów: mikołowski, raciborski, rybnicki, wodzisławski oraz miast na prawach powiatu: Jastrzębie-Zdrój, Rybnik, Żory. Do wzięcia jest dziewięć mandatów. 1.Maciej Kopiec (Wiosna Roberta Biedronia), 2. Mirosław Nowak (SLD), 3. Zdzisław Smoliński (Lewica Razem), 4. Hanna Kustra (należy do partii politycznej), 5. Piotr Urbańczyk (SLD), 6. Ilona Witala-Sługa (SLD), 7. Andrzej Pożarowszczyk (SLD), 8. Izabela Nosiadek (nie należy do partii politycznej), 9. Patrycja Sieńko (Lewica Razem), 10. Tomasz Leonarski (nie należy do partii politycznej), 11. Roman Graniczka (Lewica Razem), 12. Agnieszka Gonsior (nie należy do partii politycznej), 13. Agnieszka Korbel (Lewica Razem), 14. Piotr Kwaśny (nie należy do partii politycznej), 15. Zofia Sobik (nie należy do partii politycznej), 16. Agnieszka Ryczkowska (nie należy do partii politycznej), 17. Iwona Kalinowska (nie należy do partii politycznej), 18. Jarosław Ligas (nie należy do partii politycznej). Okręg nr 31 zasięgiem obejmuje obszary powiatów: bieruńsko-lędziński oraz miast na prawach powiatu: Chorzów, Katowice, Mysłowice, Piekary Śląskie, Ruda Śląska, Siemianowice Śląskie, Świętochłowice, Tychy. Do wzięcia jest 12 mandatów. 1.Maciej Konieczny (Razem), 2. Andrzej Lekston (nie należy do partii politycznej), 3. Katarzyna Majchrzak (Wiosna), 4. Gabriela Tomala-Bogacka (nie należy do partii politycznej), 5. Edward Duliński (SLD), 6. Jakub Nowak (Wiosna), 7. Małgorzata Groniewska (SLD), 8. Emilia Makówka (Razem), 9. Adrian Szymura (nie należy do partii politycznej), 10. Piotr Zemelka (Polska Partia Internetowa), 11. Katarzyna Zelwor (Razem), 12. Anna Ładowska (Razem), 13. Krzysztof Makieła (SLD), 14. Jarosław Bogocz (Wiosna), 15. Bogdan Bubała (SLD), 16. Marek Wiśniewski (nie należy do partii politycznej), 17. Bartłomiej Brzozowiec (Razem), 18. Włodzimierz Krzemiński (Razem), 19. Sara Wójcik (Razem), 20. Natalia Nowak-Trojnar (nie należy do partii politycznej), 21. Ahsan Barakeh (nie należy do partii politycznej), 22. Michał Buchta (Wiosna), 23. Ewa Machura (nie należy do partii politycznej). Okręg nr 32 zasięgiem obejmuje obszary powiatów: będziński, zawierciański oraz miast na prawach powiatu: Dąbrowa Górnicza, Jaworzno, Sosnowiec. Do wzięcia jest dziewięć mandatów.",Włodzimierz Czarzasty,
https://wiadomosci.onet.pl/kraj/sondaze-dla-se-i-rz-pis-z-wiekszoscia-w-sejmie/kdfxqg2,"Sondaże dla ""SE"" i ""Rz"": PiS z większością w Sejmie","Na pięć tygodni przed wyborami chęć oddania głosu na Prawo i Sprawiedliwość deklaruje 45 proc. badanych – wynika z sondażu Instytutu Badań Pollster dla ""Super Expressu"". Taki wynik oznaczałby 241 mandatów w Sejmie, co dawałoby partii rządzącej samodzielną większość. Z kolei z badania IBRiS dla ""Rzeczpospolitej"" wynika, że na PiS chce zagłosować 42,4 proc. ankietowanych.","Jeśli chodzi o sondaż dla ""SE"", drugi wynik należałby do Koalicji Obywatelskiej, na którą swój głos chciałoby oddać 28 proc. badanych, co dawałoby głównej partii opozycyjnej 134 mandaty. Trzecią siłą w parlamencie byłaby Lewica – głosowałoby na nią 14 proc. ankietowanych, co daje 63 mandaty. W Sejmie znalazłaby się też PSL-Koalicja Polska z 22 mandatami (7 proc. poparcia). Z kolei w sondażu IBRiS dla ""Rzeczpospolitej"" poparcie dla Koalicji Obywatelskiej wynosi 22,7 proc., dla Lewicy 13,1 proc., na PSL-Koalicję Polską głos chce oddać 5,6 proc. badanych. Poza Sejmem znaleźli się Konfederacja i Bezpartyjni Samorządowcy. 42 proc. badanych zadeklarowało się jako zwolennicy rządu Mateusza Morawieckiego, a po 27 proc. respondentów, określiło się jako jego przeciwnicy lub wyraziło obojętność wobec jego działań - wynika z sierpniowego sondażu CBOS. W sierpniu wzrósł - w stosunku do badania z poprzedniego miesiąca - o 2 pkt proc. odsetek osób deklarujących się jako zwolennicy rządu, liczba deklarujących się jako jego przeciwnicy wzrosła natomiast o 1 punkt proc., a odsetek obojętnych zmalał o 2 punkty proc. Również odsetek odpowiadających na to pytanie ""trudno powiedzieć"" zmalał - o 1 punkt proc. (z 5 proc. w lipcu do 4 proc. w sierpniu). Dobrze efekty pracy rządu ocenia 53 proc. badanych (wzrost o 3 pkt. proc.), prawie co trzeci (31 proc., spadek o 1 pkt proc.) źle ocenia działalność rządu, a 16 proc. oceniając rezultaty działań rządu wybrało odpowiedź ""trudno powiedzieć"" (spadek o 2 pkt. proc.). CBOS zapytał również respondentów o ocenę polityki gospodarczej rządu. W sierpniu 54 proc. respondentów (wzrost o 6 pkt proc. w porównaniu do lipca) oceniło, że polityka rządu stwarza szanse poprawy sytuacji gospodarczej. Przeciwną opinię wyraziło 35 proc. badanych (spadek o 3 pkt proc. w porównaniu z lipcem); 11 proc. nie miało zdania w tej sprawie (spadek o 3 pkt proc.). Zadowolenie z tego, że premierem jest Mateusz Morawiecki wyraziło w sierpniu 49 proc. ankietowanych przez CBOS, - o 1 pkt proc. więcej niż w lipcu. 32 proc. jest z tego niezadowolonych (bez zmian), a nie ma zdania w tej kwestii 19 proc. badanych (spadek o 1 pkt proc. w stosunku do badania z ubiegłego miesiąca). Źródło: ""Super Express"", ""Rzeczpospolita"", PAP",Prezes PiS Jarosław Kaczyński,
https://wiadomosci.onet.pl/kraj/wywiad-z-dariuszem-standerskim-szefem-zespolu-programowego-lewicy/9p24sk3,"Szef zespołu programowego Lewicy: niemożliwe, że Ziobro nie wiedział","- Program Lewicy łączy różne pokolenia. Przede wszystkim zaś, program ten łączy trafne diagnozy z rozwiązaniami problemów - mówi Dariusz Standerski, szef zespołu programowego Lewicy w rozmowie z Kulturą Liberalną.","Tomasz Sawczuk, Kultura Liberalna: Czy ma pan grubą skórę? Dariusz Standerski: Mam. Syska, Traczyk czy Śpiewak odpadli. Pan został. W polityce nauczyłem się cierpliwości. Budowanie koalicji trzech różnych środowisk politycznych nie jest łatwe i rodzi duże emocje. Czasem trzeba te emocje utrzymać na wodzy. Niektórzy nie wytrzymali – co też należy zrozumieć. To zresztą pewien sygnał na przyszłość. Jeśli teraz emocje były spore, to w szczycie kampanii wyborczej będą jeszcze większe. Zostały osoby najbardziej wytrzymałe i konsekwentne, które potrafią sobie w takich warunkach poradzić. Mamy tylko 41 jedynek w całym kraju i aż trzy ugrupowania w koalicji. Działacze i działaczki mają szansę na to, by zapracować na wynik w danym okręgu i pokazać swój potencjał w kampanii. Robert Biedroń zostaje w Brukseli, zamiast startować w wyborach parlamentarnych. Czy ta wolta nie miała dezintegrującego wpływu na Wiosnę? Lewica ma inne plany na Roberta Biedronia. Kiedy trzy partie utworzyły koalicję, liderzy przestali być panami swojego losu i muszą podejmować wspólne decyzje. Być może czeka na niego rola w wyborach prezydenckich w przyszłym roku. Czyli dla Wiosny to lepiej, że powstała koalicja? Połączenie trzech partii w jeden komitet wyborczy jest dobre przede wszystkim dla wyborców, którzy otrzymają w tej chwili bardzo szeroką ofertę. Jest opcja konserwatywna ze strony PSL-u i Kukiza, a także centrowa ze strony Platformy Obywatelskiej. Jest też PiS. Wreszcie, jest oferta lewicowa. Lewica przegrała w 2015 r., kiedy nie była zjednoczona. Teraz jest szansa na to, by iść do wyborów z wyrazistym programem, który dotrze do osób mających serce po lewej stronie. W pierwszych miesiącach istnienia Wiosny przekonywaliście jednak, że podział na prawicę i lewicę jest już przestarzały, a zmiana polityczna wymaga tego, by wywrócić stolik. Czy model koalicji lewicy to powrót do bardziej tradycyjnej polityki? W majowych wyborach do PE pokazaliśmy, że potrafimy wbić klin między PiS a PO. Żeby iść dalej, trzeba szukać współpracy. Znaleźliśmy odpowiednią formułę we współpracy z SLD oraz Razem. Jeśli chodzi o perspektywę długoterminową, w dalszym ciągu uważam, że trzeba porzucić etykiety „lewica” i „prawica”. Dzisiejsze linie sporu nie odpowiadają wyzwaniom przyszłości. Natomiast jest jeszcze trochę spraw do załatwienia na teraz, które, powiedzmy sobie szczerze, są lewicowe. To znaczy? Sprawy takie jak brak miejsca w żłobkach, drogie leki, wykluczenie transportowe, katastrofa klimatyczna czy prawa kobiet. To są problemy, które należy rozwiązać tu i teraz – i to są tematy dla lewicy. Za 10 lat te podziały pewnie już takie czarno-białe nie będą. Jest pan w polityce nową twarzą. Dlaczego się pan zaangażował? Moje pierwsze zetknięcie ze światem polityki to poznański samorząd, gdzie byłem asystentem radnych w Radzie Miasta. Tam uczyłem się podstawowych rzeczy, począwszy od tego, jak ważne są ławki w parku i kosze na śmieci przy ulicy, a na pisaniu uchwał o finansowaniu miejskich inwestycji czy wnoszeniu poprawki do budżetu skończywszy. Potem pracował pan w parlamencie. To było pod koniec rządów Donalda Tuska. Opracowywałem projekty ustaw w Biurze Legislacyjnym w Sejmie. A potem zobaczyłem, jak wygląda polityka europejska. Przez chwilę doradzałem Martinowi Schulzowi, jeszcze zanim został przewodniczącym Parlamentu Europejskiego. Miałem więc okazję spojrzeć na wiele spraw szeroko – od punktu widzenia samorządu po perspektywę europejską. I co pan zobaczył? Przede wszystkim uderzyło mnie, jak dużo jest w polskiej polityce patologii, jak często partykularne interesy wygrywają z codzienną pracą posłów i posłanek, nie mówiąc już o myśleniu o Polsce czy górnolotnym patriotyzmie. Widziałem projekty ustaw, które były składane tylko po to, żeby ktoś mógł zarobić. Widziałem poprawki do tych ustaw, o których było wiadomo, że ktoś spoza Sejmu je inspirował. Widziałem, jak posłowie zajmują się sprawami, które dotyczą tylko ich bezpośrednio. Uznałem wtedy, że trzeba coś z tym zrobić. Wejść do polityki? Najpierw zająłem się pracą badawczą, pisałem raporty w Instytucie Badań nad Gospodarką Rynkową, a potem współtworzyłem Fundację Kaleckiego. Występowanie w roli eksperta podczas debat to było jednak za mało. Można postawić fantastyczną diagnozę i wszyscy będą kiwać głowami, ale potem nic z tego nie wynika. Dlatego zaangażowałem się w politykę. Współpracował pan w Słupsku z Robertem Biedroniem. Współpracowałem z Robertem Biedroniem, kiedy był prezydentem Słupska, opracowałem także program wyborczy dla Krystyny Danileckiej-Wojewódzkiej, obecnej prezydent miasta. Daje to pewną satysfakcję, że byłem współautorem zwycięskiego programu, a nasze rozwiązania są dzisiaj wprowadzane w życie. W sierpniu zeszłego roku, kiedy było już wiadomo, że Robert Biedroń zaczyna budować formację polityczną, od początku byłem na pokładzie. Budowanie siły politycznej od zera to niezwykłe doświadczenie. Było dla mnie czymś wspaniałym, kiedy okazało się, że jednego dnia było nas piętnaścioro i wszyscy mogliśmy zmieścić się w jednej sali, a kilka tygodni później mamy 1000 osób w całym kraju. Niektórzy mówią, że Wiosna zmarnowała wiele energii społecznej. W przeszłości organizowaliście cykl „burz mózgów”, co miało zwiastować nową formułę uprawiania polityki, w której odkładamy na bok wielkie spory symboliczne, a szukamy rozwiązań dla lokalnych problemów w bezpośrednich kontaktach z ludźmi. Ta filozofia traciła jednak na znaczeniu w kolejnych miesiącach, a kiedy po majowych wyborach Robert Biedroń został w Brukseli, wbrew wcześniejszym zapowiedziom, można było dojść do wniosku, że on zrobi, co chce, a wy i tak będziecie musieli się do tego dostosować. Teraz Wiosna współtworzy bardziej tradycyjną koalicję pod hasłem „lewicy”. Czy z tej pierwotnej energii coś jeszcze zostało? Po „burzach mózgów” stworzyliśmy program, który rzeczywiście zawiera postulaty zgłoszone w czasie spotkań. Do dzisiaj mam na biurku te karteczki z pomysłami, które ludzie nam wtedy przekazywali i cały czas po nie sięgam. Potem przeszliśmy niemal od razu w okres kampanii wyborczej. Pracuje się wtedy w zupełnie innym trybie, co wymaga innego zarządzania partią. Kiedy w mediach dochodzi do zmasowanego ataku na lidera albo innego polityka partii, to oczywiście nie możemy zrobić burzy mózgów, żeby zebrać pomysły na to, jak zareagować. Trzeba reagować natychmiast. Natomiast przed całą lewicą po wyborach jest ogromne wyzwanie, by we właściwy sposób przejść z okresu dwóch kampanii wyborczych w tryb długiego trwania. Czyli Wiosna to nie był tylko prywatny projekt lidera partii? Na początku, kiedy Wiosna składała się jeszcze z 15 osób, zastanawialiśmy się nad tym, ile ten projekt może trwać. Pojawiały się głosy, że może to będzie dziesięć lat, pięć, może jedna kadencja – a potem trzeba będzie myśleć nad kolejną formułą działania. Ja wtedy powiedziałem, że projekt skończy się wtedy, kiedy ostatni z nas przejdzie na emeryturę. A że byłem najmłodszy, to jeszcze trochę potrwa. Mówicie, że SLD, Wiosna i Razem reprezentują trzy generacje polityków. Są starsi i młodsi bracia w wierze. Czy ma pan swojego ulubionego działacza PZPR-u? [śmiech] To trudne pytanie, bo zajmuję się PZPR-em naukowo. Mój doktorat jest o polityce gospodarczej Polski w latach 70. To akurat powinien pan mieć swoich faworytów. Kalecki był członkiem partii? Nie był. Ale Lange był. Ale obaj nie żyją. [śmiech] To też jest znak międzypokoleniowości, że ja zajmuję się historią gospodarczą jako ekonomista, który patrzy na dawne czasy już z perspektywy badacza. Uzupełniamy się, bo w społeczeństwie są też osoby, które mają więcej niż 60 lat. I przeszłość tej starszej generacji nie jest dla pana ważną kwestią? Mamy w społeczeństwie około 6–7 milionów osób, które żyły w tamtym systemie i często były to dla nich najlepsze lata życia. Wszystkie osoby, które były bezpośrednio odpowiedzialne za straszne wydarzenia, które miały wówczas miejsce, poniosły odpowiedzialność w czasie 30 lat III RP. To jest kontrowersyjna teza: czy poniosły odpowiedzialność. Mieliśmy też cztery lata rządów Prawa i Sprawiedliwości, które jest chyba najbardziej antykomunistyczną partią. Osoby ze starszego pokolenia, które są na naszych listach, mówią dzisiaj głosem swoich rówieśników – o emeryturach, opiece nad osobami starszymi, wykluczeniu cyfrowym. To też jest duża wartość. I nie jest tak, jak mówi prawica, że postkomuniści podtrzymują przy życiu patologiczny i niesprawiedliwy układ społeczny, który osłabiał państwo? Słabość instytucji oraz zaniechania III RP nie mają orientacji politycznej. O wiele więcej osób po prawej stronie sceny politycznej odpowiada za słabość polskich instytucji, zwłaszcza jeśli chodzi o początek lat 90. To za czasów SLD weszliśmy do Unii Europejskiej. Część osób, które uczestniczyły w negocjacjach akcesyjnych, dzisiaj jest na listach wyborczych. Owi politycy odegrali wówczas najważniejszą rolę w swoim życiu, a kolejne role być może jeszcze przed nimi. Natomiast nie mamy na listach ludzi, którzy uwłaszczyli się na prywatyzacji państwowego majątku na początku lat 90. albo tworzyli system emerytalny, który dzisiaj ledwo dyszy. Od początku był pan szefem programowym Wiosny. Niektórzy patrzą na to nieufnie – jest pan z rocznika 1993, więc co pan może wiedzieć o świecie? Także spotkałem się z takimi komentarzami, ale nie mam z tym problemu. Wiem, że zapracowałem na to, co robię. Dostałem szansę, którą wykorzystuję, nie ze względu na rok urodzenia, ale pomysły i kompetencje. Ludzie, którzy mówią takie rzeczy, są często nawet o kilkanaście lat starsi, ale jednocześnie mniej doświadczeni i gorzej wykształceni. Jest pan teraz szefem programowym całej lewicowej koalicji. Czy ma znaczenie, że za program odpowiada osoba z tego młodszego pokolenia? Program Lewicy łączy różne pokolenia i akurat tak się złożyło, że ja tym pracom przewodniczę. Przede wszystkim zaś, program ten łączy trafne diagnozy z rozwiązaniami problemów. Chodzi o cele takie jak zwiększenie liczby lekarzy o 50 tys. w ciągu następnych lat, ustalenie zasady, że leki na receptę kosztują nie więcej niż 5 złotych, stworzenie 200 tys. miejsc w żłobkach w ciągu najbliższych czterech lat, a także 1 miliona mieszkań w ciągu następnych dziesięciu lat. W tej sprawie państwo nareszcie weźmie sprawy w swoje ręce i przyzna, że mieszkania nie budują się same. Niektórzy mówią, że to PiS prowadzi dzisiaj lewicową politykę gospodarczą. PiS prowadzi niepełną i nieprzemyślaną politykę gospodarczą, więc nie jest ona prawicowa czy lewicowa, tylko krótkowzroczna. Polityka ta ma pewne pozytywne elementy, jak na przykład mały ZUS dla przedsiębiorców, który w programie lewicy zostaje rozszerzony – lewica w końcu ma ofertę dla przedsiębiorców, z czego się bardzo cieszę. 500 plus to fantastyczny program, który przywraca poczucie godności wielu rodzinom, ale co z tego, że rodzina dostaje 500 złotych, jeśli nie ma gdzie posłać dziecka do żłobka i musi wydawać o wiele więcej pieniędzy na opiekę w domu? PiS nie prowadzi polityki gospodarczej w tym sensie, że nie realizuje, na przykład, Strategii Odpowiedzialnego Rozwoju. W 2016 r. opublikował pan analizę SOR, czyli tak zwanego planu Morawieckiego. A dzisiaj wiemy już, że z SOR nic nie zostało. Ze wszystkich wspaniałych programów, które tam wpisano, ogromna większość nie została nawet skierowana do realizacji. A to nie wszystko. Polski rząd dalej myśli tak jak dzisiejszy rząd Turkmenistanu, jakbyśmy dalej mieli lata 90. Polska w dalszym ciągu ściąga inwestycje, które ograniczają się do zbudowania jeszcze jednej taśmy produkcyjnej albo call center. Inwestorów wciąż kusić mają specjalne strefy ekonomiczne z dumpingowymi płacami i zerowymi korzyściami dla budżetu państwa. Nie tak powinno się prowadzić politykę gospodarczą, trzeba myśleć długoterminowo. Jeśli zachętą do powstania inwestycji ma być ulga podatkowa, to za chwilę w Mołdawii będzie większa ulga podatkowa. To wyścig na dno. A Polska nie jest dziś państwem, które powinno ścigać się z Mołdawią na to, kto zaoferuje niższą cenę. Dzisiaj powinniśmy stosować zachęty takie jak przyjazne środowisko prawne, wsparcie innowacji, bogata oferta kulturalna i edukacyjna, czyste powietrze. Wówczas eksperci i ekspertki z zagranicy będą chcieli przyjeżdżać do Polski. Czy program Lewicy spina się finansowo? Mamy zbilansowane przychody, wydatki i oszczędności w taki sposób, by móc wpisać wszystko do budżetu na rok 2020 bez żadnych dodatkowych obciążeń. Czy przewidujecie zmiany w podatkach lub składkach? Niektórzy mówią, że bez tego nie ma szans na realizację waszych postulatów. Nie zamierzamy przeprowadzać rewolucji w PIT i CIT. Natomiast planujemy wprowadzenie opracowywanego w UE podatku cukrowego od napojów wysokosłodzonych i słodyczy. Chcemy także dokonać zmian w akcyzie. Wprowadzimy proporcjonalną składkę na ZUS dla przedsiębiorców. Konkretne postulaty będziemy przedstawiać podczas kampanii wyborczej. Wiosna zostawiała dotąd kwestie praworządności na boku. Jakie stanowisko ma w tej sprawie koalicja lewicy? To nieprawda. Zarówno w poprzedniej kampanii, jak w tej, głośno mówimy, że należy dokonać zmian w Trybunale Konstytucyjnym czy Krajowej Radzie Sądownictwa, zlikwidować Izbę Dyscyplinarną Sądu Najwyższego, a winnych demolki naszego ustroju i Konstytucji trzeba postawić przed Trybunałem Stanu. Natomiast jest oczywiste, że tych wszystkich zmian nie da się wprowadzić jedną ustawą, a każdy, kto mówi inaczej, po prostu oszukuje wyborców. Przedstawimy kalendarz przywracania rządów prawa w Polsce. Chcemy to zrobić odpowiedzialnie i w zgodzie z obowiązującą konstytucją. I to się da zrobić? Prawnicy nie są zgodni co do tego, czy zmiany, które wprowadziło PiS, można odwrócić w zwykłym trybie ustawowym. Da się i przedstawimy harmonogram. Co do tego nie ma wątpliwości. Jak patrzy pan na aferę w Ministerstwie Sprawiedliwości, którego pracownicy mieli uczestniczyć w akcji nękania niewygodnych sędziów? Jest to przesłanka do tego, by twierdzić, że w Ministerstwie Sprawiedliwości działała lub działa nadal zorganizowana grupa przestępcza. W poprzedniej kadencji pracowałem z ówczesnym dyrektorem generalnym Ministerstwa Sprawiedliwości nad reformą systemu sprawiedliwości, stąd wiem, jak funkcjonuje to ministerstwo. O wiele mniejsze sprawy były obowiązkowo przekazywane i akceptowane przez ministra. Nie jest możliwe, że Zbigniew Ziobro nie wiedział o tej sprawie i nie wyrażał zgody na działania podwładnych. Ziobro powinien podać się do dymisji?",Lewicowa koalicja ma szansę stać się trzecią siłą w polskim parlamencie,
https://wiadomosci.onet.pl/kraj/anna-maria-zukowska-przeprasza-za-slowa-o-ustaleniach-komisji-vat/msq7d32,"Rzeczniczka Lewicy: popełniłam błąd, wypowiadając się na temat komisji ds.VAT","""Występując wczoraj w programie Gość Wiadomości popełniłam błąd wypowiadając się na temat wniosków i trybu pracy komisji śledczej ds. wyłudzeń VAT. Nie powinnam była stawiać żadnych hipotez"" – napisała na Facebooku Anna Maria Żukowska.","Rzeczniczka SLD Anna Maria Żukowska zapytana wczoraj w TVP Info o komentarz dot. raportu końcowego komisji śledczej ds. VAT, w którym stwierdzono, że Donald Tusk i Ewa Kopacz powinni zostać postawieni przed Trybunałem Stanu, powiedziała, że jeśli rzeczywiście Tusk i Kopacz wiedzieli o lukach w VAT i nie przeprowadzili działań ""to jest to powód to postawienia takiej tezy"". - Jeśli rzeczywiście tak jest, że rząd, premier, najpierw jeden, potem premier Kopacz wiedzieli o tych lukach, o tym, że VAT ucieka i nie przeprowadzili działań, które by nadzorowały w należyty sposób; i jeśli komisja - a wierzę, że dokonała tego w sposób rzetelny - znalazła takie dowody, to jest powód do postawienia takiej tezy - mówiła Żukowska. ""Nie mam i moja partia nie ma do efektów pracy tej komisji zaufania i nie popieram stawiania Donalda Tuska oraz innych osób przed Trybunałem Stanu. Przepraszam za błąd"" – napisała dziś Żukowska, komentując swoje wczorajsze wystąpienie w TVP. Wczorajsze słowa rzeczniczki SLD wywołały burzliwą dyskusję na Twitterze. ""Jak widać polscy populiści pani Żukowskiej nie przeszkadzają"" – napisał dziennikarz ""Gazety Wyborczej"" Bartosz Wieliński. Jeden z użytkowników stwierdził, że Lewica wypowiedziała w ten sposób wojnę reszcie opozycji. Oficjalne konto Lewicy na Twitterze również skomentowało słowa rzeczniczki. ""Lewica nie popiera i nigdy nie będzie popierać politycznej zemsty na politykach opozycji. Komisja ds. VAT to kuriozum. PiS niszczy nasze państwo. Współpracując, musimy zrobić wszystko, aby odsunąć PiS od władzy i wybrać lepszą przyszłość"" – czytamy. Źródło: Facebook, Onet, PAP.",Anna Maria Żukowska,
https://wiadomosci.onet.pl/kraj/burza-po-slowach-tomasza-kitlinskiego-o-wot-konfederacja-chce-zawiadomienia/4t48bvs,Burza po słowach Tomasza Kitlińskiego o WOT. Konfederacja chce zawiadomienia prokuratury,"Czy doszło do znieważenia Wojska Polskiego przez Tomasza Kitlińskiego? Według działaczy Konfederacji dowodzą tego słowa o ""faszystowskiej militaryzacji"". Proszą dowódcę WOT o złożenie do prokuratury zawiadomienia o popełnieniu przestępstwa. Słowa kandydata Lewicy do Sejmu skomentował również wojewoda lubelski.","Poseł Jakub Kulesza oraz kandydaci Konfederacji są oburzeni słowami dr Tomasza Kitlińskiego. Naukowiec UMCS skomentował zmianę trasy drugiego Marszu Równości. Było to konieczne z uwagi na zaplanowaną na placu Zamkowym przysięgę żołnierzy Wojsk Obrony Terytorialnej. Kitliński uznał to za ""rytuały ultranacjonalistyczne i nekrofilne"", a WOT nazwał ""faszystowską militaryzacją"". W związku z tymi słowami politycy Konfederacji skierowali do gen. Wiesława Kukuły, dowódcy Wojsk Obrony Terytorialnej, list otwarty, w którym apelują o ""podjęcie odpowiednich kroków prawnych w stosunku do Tomasza Kitlińskiego"". - Panie Generale, jako patrioci prosimy o złożenie do prokuratury zawiadomienia o popełnieniu przestępstwa z art. 212 kodeksu karnego. Jeżeli w przestrzeni publicznej dochodzi do świadomego zdeptania polskiego munduru, jeżeli osoba publiczna swobodnie i bez żadnych konsekwencji używa mowy nienawiści wobec Wojska Polskiego, określając je faszystowską militaryzacją, to my zadajemy pytanie: ""Jakim krajem będzie Polska, w której pozwolimy na bezkarne plugawienie honoru polskich żołnierzy?"" - czytamy w liście otwartym do gen. Wiesława Kukuły, dowódcy WOT. Kulesza ma nadzieję, że Kitliński sam zrezygnuje ze startu w wyborach. Ewentualnie liczy, że namówią go do tego liderzy Lewicy. - Sprzeciwiamy się mowie nienawiści w przestrzeni publicznej. Uważamy, że żołnierzom należy się odpowiedni szacunek - mówił parlamentarzysta Konfederacji. Wczoraj, po naszym tekście, wojewoda lubelski skomentował sprawę w mediach społecznościowych. - Współczuję wyborcom lewicy, że muszą głosować na takich kandydatów. Co trzeba mieć w głowie, żeby polskie tradycje wojskowe nazywać nekrofilnymi rytuałami i w ten sposób obrażać żołnierzy Wojska Polskiego. Cytując ś.p. Jerzego Waldorffa: ""Ja takim ludziom odmawiam prawa nazywania siebie Polakami"" - napisał Przemysław Czarnek.",WOT,
https://wiadomosci.onet.pl/kraj/wybory-parlamentarne-2019-kandydat-sld-z-piosenka/e2ph9cp,"Kandydat SLD z piosenką na wybory. ""Chcę się czymś wyróżnić""","Startujący z drugiego miejsca Lewicy do Sejmu Piotr Woźniak, lider SLD na Opolszczyźnie, zaprezentował dziś piosenkę wyborczą. Dzięki niej ma nadzieję odróżnić się od reszty kandydatów, a przy okazji zyskać przychylność wyborców. Czy piosenka pomoże mu w zdobyciu mandatu, okaże się 13 października.","– Piosenkę przygotował mój przyjaciel z lat szkolnych, Marcin Sawicz. Pokazuje ona ludzką twarz kampanii. Mam wrażenie, że większość kandydatów próbuje się napompować etosem kampanijnym, a ja traktuję kampanię jako coś, co może dać ludziom uśmiech na twarzy i ocieplić wizerunek – mówi Onetowi Piotr Woźniak, przewodniczący rady wojewódzkiej SLD na Opolszczyźnie, a jednocześnie radny powiatu nyskiego. W wyborach do Sejmu Piotr Woźniak, kandydat Lewicy, startuje z drugiego miejsca z okręgu nr 21. Piosenkę wyborczą Woźniaka wraz z klipem można obejrzeć m.in. na jego facebookowym profilu. – W klipie są zaprezentowane m.in. scenki z mojej działalności. Chcę się czymś wyróżnić. Będę jedynym kandydatem z okręgu nr 21, który taką łatkę muzyczną sobie przylepił. Wiem, że część będzie to obśmiewać i krytykować, ale może też będą żałować, że sami tego nie wymyślili – podkreśla Piotr Woźniak. – To nie jest wirtuozeria muzyczna, ale ponoć wpada w ucho. Pamiętam piosenkę Aleksandra Kwaśniewskiego ""Ole, Olek"", z której też się wszyscy śmiali, a później był on prezydentem przez dwie kadencje – dodaje. Przypomnijmy, wybory parlamentarne odbędą się 13 października.",Spot działacza SLD,
https://wiadomosci.onet.pl/kraj/kandydat-lewicy-o-przysiedze-wot-nekrofilne-i-ultranacjonalistyczne-rytualy/n98l80g,Kandydat Lewicy o przysiędze WOT: nekrofilne i ultranacjonalistyczne rytuały,"Dr Tomasz Kitliński krytykuje pomysł organizacji na placu Zamkowym przysięgi żołnierzy Wojsk Obrony Terytorialnej. Jego zdaniem powinna tam zostać odbudowana dawna dzielnica żydowska. Twierdzi, że złożenie przysięgi to: ""rytuały ultranacjonalistyczne i nekrofilne"". Przeciwko tym słowom protestuje poseł Jakub Kulesza.","W sobotę 28 września 2019 roku ulicami Lublina przejdzie drugi Marsz Równości. Pierwotnie organizatorzy planowali rozpoczęcie marszu na placu Zamkowym. Okazało się, że na ten dzień zaplanowano tam przysięgę żołnierzy Wojsk Obrony Terytorialnej. Konieczna była korekta trasy parady, ponieważ WOT złożył zawiadomienie o zgromadzeniu kilka dni przed przedstawicielami LGBT. W obronie Marszu Równości stanął kandydat Lewicy do Sejmu w okręgu lubelskim Tomasz Kitliński. Nie podoba mu się, że przysięga WOT odbędzie się, podobnie jak to miało miejsce już wcześniej, na placu Zamkowym. - Plac Zamkowy to serce miasta żydowskiego w Lublinie, gdzie kwitły egzystencja, miłość i biofilia, zamordowane w Holocauście. Nie jest to miejsce na rytuały ultranacjonalistyczne i nekrofilne terytorialsów - napisał na swoim Facebooku Tomasz Kitliński. Naukowiec UMCS przypomina, że przed II wojną światową to miejsce wyglądało zupełnie inaczej. Wcześniej był to ""labirynt uliczek, domów, drukarni i synagog, siedziba Widzącego z Lublina"". Według kandydata to właśnie tam ""powinno odbyć się święto życia i miłości: Marsz Równości w Lublinie."" - Owa pseudoarmia nie ma prawa do przestrzeni publicznej Lublina. Nie miejsce tu na faszystowską militaryzację. To sfera cywilna, miejsce naszego społeczeństwa obywatelskiego, niszczonego przez obecny reżim. Władza niszczy nas: kobiety, osoby z niepełnosprawnościami, pracowników, wykluczonych ekonomicznie, mniejszości narodowe i etniczne, mniejszości uczuciowe. Te ostatnie pozbawiane są konstytucyjnego prawa do zgromadzeń - uważa Kitliński. Przeciwko tym słowom protestuje kandydat Konfederacji do Sejmu Jakub Kulesza. Uważa, że słowa Kitlińskiego są ""skandaliczne"". Na piątek poseł zwołał konferencję prasową, podczas której zaprezentuje list otwarty do dowódcy WOT ws. ""znieważenia Wojska Polskiego przez kandydata SLD"".","Tomasz Kitliński, kandydat Lewicy do Sejmu",
https://wiadomosci.onet.pl/kraj/wybory-parlamentarne-2019-danuta-waniek-rezygnuje/jk50csn,Danuta Waniek rezygnuje ze startu w wyborach z list Lewicy,"- Czuję się urażona, że piąte miejsce na liście wyborczej w Warszawie, które mi obiecano, dostała osoba niezwiązana z SLD; dlatego zrezygnowałam ze startu w wyborach - powiedziała była posłanka Sojuszu i była szefowa KRRiT Danuta Waniek.","Waniek była posłanką SLD w latach 1991-2001, między 1995 a 1997 roku szefowała Kancelarii Prezydenta za czasów Aleksandra Kwaśniewskiego, a od 2003 do 2005 roku kierowała Krajową Radą Radiofonii i Telewizji. Komitet Sojuszu Lewicy Demokratycznej, który tworzą SLD, Wiosna Roberta Biedronia i Lewica Razem, zarejestrował listy wyborcze do Sejmu w całym kraju. Oprócz liderów tej inicjatywy: Adriana Zandberga (""jedynka"" w Warszawie) i Włodzimierza Czarzastego (""jedynka"" w Sosnowcu) na listach znalazło się także wielu doświadczonych politycy lewicy m.in. Joanna Senyszyn (liderka listy w Gdyni, Marek Dyduch (""jedynka"" w Wałbrzychu) czy Robert Kwiatkowski, który otwiera listę lewicy w Toruniu. Waniek, która miała być na piątym miejscu na warszawskiej liście lewicy, w rozmowie z PAP przyznaje, że sama zrezygnowała z udziału w wyborach. - To, co zadecydowało o tym, bo była mowa o piątym miejscu na liście warszawskiej i z tym bym sobie dała radę, ale dowiedziałam się, że to miejsce zajmie człowiek, który z SLD nie miał nigdy nic wspólnego - powiedziała. Chodzi o eksperta ds. bezpieczeństwa Krzysztofa Liedla. Przyznała, że według ustaleń ""jedynka"" na warszawskiej liście miała zostać obsadzona przez Lewicę Razem, ""dwójka"" miała przypaść SLD, ""trójka"" Wiośnie, ""czwórka"" ponownie miała pójść dla Lewicy Razem, a ""piątka"" właśnie dla SLD. - Wyobrażałam sobie, że to drugie miejsce dla SLD będzie dla członka SLD, bo ja jestem członkiem SLD. Uraziło mnie to, że oddano to miejsce osobie, która związku z partią nie miała - podkreśliła Waniek. Dodała, że później lewica zaproponowała jej szóste miejsce i na tę propozycję już nie przystała. - Nie bardzo rozumiałam zasady budowania tej listy. Tkwię, być może, głęboko w zasadach, które obowiązywały kiedyś w SLD, że jednak liczył się dorobek, aktywność, praca. W pewnym momencie mi tego zabrakło - zaznaczyła. Podkreśliła, że zdaje sobie sprawę, że listy komitetu lewicy będą składać się z różnych osób, bo tworzą je trzy partie. - Jak patrzę na tę warszawską listę, to większość osób z niej nie znam - dodała. Była szefowa Kancelarii Prezydenta w rozmowie z PAP przypomina, że na liście lewicy nie znalazły się też inne osoby, które z dobrymi wynikami startowały z warszawskich list SLD-Lewica Razem w ubiegłorocznych wyborach samorządowych jak np. Katarzyna Piekarska czy Monika Jaruzelska. Piekarska ostatecznie startuje z list Koalicji Obywatelskiej w Warszawie z 6 miejsca, a Jaruzelska ma startować do Senatu z okręgu, który obejmuje obszar części miasta na prawach powiatu Warszawy, dzielnic Mokotów, Ursynów, Wawer i Wilanów z poparciem Polskiej Lewicy Jacka Zdrojewskiego. ",Danuta Waniek,
https://wiadomosci.onet.pl/kraj/aleksander-kwasniewski-na-dzisiaj-pewne-jest-ze-pis-wygra-wybory/xzv52p3,"Aleksander Kwaśniewski: mimo afer pewne jest, że PiS wygra wybory","Aleksander Kwaśniewski stwierdził w rozmowie z ""Rzeczpospolitą"", że obchody 80. rocznicy wybuchu II wojny światowej nie przykryły afery w Ministerstwie Sprawiedliwości. - Ale to jest mniej ważne, bo mimo afer na dzisiaj pewne jest, że PiS wygra wybory - stwierdza były prezydent.","- Nie jest pewne, czy partia Kaczyńskiego będzie rządzić samodzielnie, czy będzie musiała dokooptować koalicjanta, czyli PSL z Kukizem - mówił Aleksander Kwaśniewski w wywiadzie dla ""Rzeczpospolitej"". Były prezydent stwierdził również, że jest przekonany o wejściu do Sejmu lewicowej koalicji, a sam w Warszawie będzie głosował na Adriana Zandberga. Pytany o ocenę obchodów 80. rocznicy wybuchu II wojny światowej, Kwaśniewski ocenił, że ""rządzący dobrze wykonali swoją pracę"". Zauważył jednak, że ze strony wiceprezydenta USA Mike'a Pence'a nie padły żadne konkrety, ""co znaczy, że żadna ze spraw ważnych dla Polski nie jest uzgodniona"". - Zniesienie wiz Polacy zawdzięczają sobie, a nie politykom. Amerykańska administracja nie kiwnęła w tej sprawie palcem, gdyż od wejścia Polski do Unii Europejskiej sukcesywnie spada liczba odrzuconych polskich podań o amerykańskie wizy - przypomniał Kwaśniewski. Rozmówca ""Rzeczpospolitej"" powiedział, że nie ma wątpliwości, iż temat restytucji mienia żydowskiego nie jest zamknięty. Jednocześnie temat reparacji od Niemiec uważa za ""zamknięty i rozgrywany w Polsce tylko na użytek polityki wewnętrznej"". - Żadnych reparacji nie będzie. To temat poważny, ale przez rządzących traktowany utylitarnie - stwierdził. Zaznaczył: ""PiS reparacjami wzmacnia AfD"".",Aleksander Kwaśniewski,
https://wiadomosci.onet.pl/kraj/wybory-parlamentarne-2019-sondaz-polska-the-times-45-proc-dla-pis/7zryc9w,"Sondaż ""Polska The Times"": PiS bierze większość","Z 45 proc. poparciem PiS zdobyłoby 246 mandatów - wynika z sondażu Polska Press Grupy i Ośrodka Badawczego Dobra Opinia - czytamy w ""Polska The Times"". Dodano, że to oznaczałoby możliwość samodzielnych rządów ugrupowania Jarosława Kaczyńskiego.","- Mimo kilku ostatnich wpadek wizerunkowych Prawo i Sprawiedliwość wciąż utrzymuje znaczącą przewagę nad opozycją – wynika z najnowszego sondażu wyborczego Polska Press Grupy. Koalicja Obywatelska traci w stosunku do partii rządzącej aż 15 punktów procentowych. W Sejmie znalazłyby się cztery partie - pisze ""Polska The Times"". Ankietowani zostali zapytani w sondażu, na jaką partię oddaliby głos, gdyby wybory parlamentarne odbywały się dziś. - Okazuje się, że ostatnie wydarzenia, które wydawały się być problematyczne dla wizerunku Prawa i Sprawiedliwości - m.in. dymisja marszałka Sejmu Marka Kuchcińskiego w związku z jego rodzinnymi lotami służbowym samolotem – nie wpłynęły znacząco na poziom poparcia dla ugrupowania Jarosława Kaczyńskiego - czytamy. Dodano, że aż 45 proc. Polaków zadeklarowało, że przy urnach wyborczych poprze obecnie rządząca partię. Tym samym PiS miałoby 246 swoich przedstawicieli w nowym parlamencie. Na drugim miejscu za PiS znalazłaby się Koalicja Obywatelska, którą wskazało 30 proc. pytanych. To - jak podaje gazeta - dałoby jej 155 mandatów. - Miejsce na podium zająłby także Sojusz Lewicy Demokratycznej, który po tym jak lider PO Grzegorz Schetyna zdecydował o zerwaniu koalicji z SLD, skupił wokół siebie partie lewicowe (m.in. partię Razem i Wiosnę Roberta Biedronia), które promowane są logiem ""Lewica"". Wszystko wskazuje na to, że SLD z wynikiem 11 proc. poparcia (45 mandatów) będzie trzecią siłą polityczną w parlamencie - napisano. Czwartym ugrupowaniem, które - według sondażu - znalazłoby się w parlamencie, jest Polskie Stronnictwo Ludowe. - Po opuszczeniu szeregów Koalicji Europejskiej i nawiązaniu współpracy z posłami Kukiz’15 PSL może liczyć na 6 proc. głosów i wprowadzenie do Sejmu 13 swoich przedstawicieli - podano. Poza Sejmem znalazłyby się Konfederacja Wolność i Niepodległość, którą wskazało 4 proc. badanych, Bezpartyjni i Samorządowcy z 2,5 proc. poparcia oraz Skuteczni Piotra Liroya-Marca, których wybrałoby 1 proc. ankietowanych. Badanie zostało zrealizowane w dniach 23-29 sierpnia 2019 roku przez Polska Press Grupę we współpracy z Ośrodkiem Badawczym Dobra Opinia na reprezentatywnej kwotowo próbie 8000 dorosłych mieszkańców Polski metodą bezpośredniego wywiadu ankieterskiego z wykorzystaniem papierowego kwestionariusza.",Jarosław Kaczyński,
https://wiadomosci.onet.pl/tylko-w-onecie/krzysztof-liedel-wystartuje-w-wyborach-do-sejmu/zt3ye6v,Krzysztof Liedel wystartuje w wyborach do Sejmu,"- Będę startował do Sejmu. To wynika z dwóch kwestii. Po pierwsze godzę się z tezą, że to najważniejsze wybory od 1989 roku i chciałbym brać w tym udział. Druga kwestia: mam wrażenie, że te wszystkie opcje opozycyjne otworzyły się na opcje spoza polityki. Mam na myśli samorządowców, społeczników i ekspertów. Postanowiłem z tego skorzystać – mówił w części #WIEM programu Onet Rano. dr Krzysztof Liedel, który wystartuje z listy Lewicy w Warszawie.",,,
https://wiadomosci.onet.pl/kraj/lewica-apeluje-do-po-o-przestrzeganie-tzw-paktu-senackiego/2f2zz8p,Apel Lewicy do PO ws. kandydatów do Senatu,"Liderzy Lewicy zwrócili się publicznie do PO o przestrzeganie ustaleń tzw. paktu senackiego, których - ich zdaniem - Platforma nie dotrzymuje. - Apelujemy do Platformy Obywatelskiej o rozwagę, jeśli chcecie pokonać PiS, usiądźmy do stołu i się dogadajmy - powiedział Robert Biedroń. - Musimy z rozczarowaniem powiedzieć, że tych rozmów w sprawie paktu senackiego od kilku dni już nie ma - podkreśla lider Wiosny.","- Równo miesiąc temu w tym miejscu, 29 lipca zebraliśmy się, żeby zaapelować do wszystkich sił opozycyjnych o przyjęcie paktu senackiego. To pomysł, który dziś w Polsce wydaje się najrozsądniejszym rozwiązaniem, jeśli chodzi o strategię wyborczą, jeśli naszym celem jest pokonanie PiS i doprowadzenie do tego, że w izbie wyższej polskiego parlamentu opozycja będzie miała większość - mówił Robert Biedroń. - Musimy z rozczarowaniem powiedzieć, że tych rozmów w sprawie paktu senackiego od kilku dni już nie ma - dodał lider Wiosny. Zaznaczył, że brak tych rozmów może doprowadzić do tego, że ""gdy przyjdzie do rejestracji kandydatów, opozycja wystawi różnych kandydatów do Senatu"", a ""to doprowadzi do tego, że wygra Prawo i Sprawiedliwość"". - Ta opieszałość PO bardzo nas martwi, bo termin rejestracji kandydatów mija w przyszłym tygodniu. Tymczasem PiS od jakiegoś czasu prowadzi już agresywną kampanię - mówiła Dorota Olko. - My byliśmy gotowi miesiąc temu i jesteśmy gotowi teraz, bo wiemy, i powinna to wiedzieć Platforma Obywatelska, że jeśli przy tej ordynacji się nie porozumiemy, nie odsuniemy PiS-u od władzy - dodała. Jak mówił z kolei Włodzimierz Czarzasty, przystępując do rozmów o ""pakcie senackim"" lewica miała aż 80 kandydatów do Senatu. Następnie w wyniku rozmów i ustaleń zgodzili się wystawić swoich kandydatów tylko w sześciu jednomandatowych okręgach. Mieli to być: b. wicemarszałek Sejmu Jerzy Wenderlich w Toruniu, wiceprzewodnicząca łódzkiej rady miasta Małgorzata Niewiadomska-Cudak w Łodzi (okręg nr 24), były senator Janusz Bargieł w Olkuszu (okręg nr 31), przewodniczący Rady Naczelnej PPS Wojciech Konieczny w Częstochowie (okręg nr 69), wiceprezes Wiosny Gabriela Morawska-Stanecka (okręg nr 77 Sosnowiec), burmistrz Otmuchowa Jan Woźniak w Nysie (okręg nr 51). Jak zaznaczył szef SLD, istnieje jednak zagrożenie, że w trzech na te sześć okręgów wystartują kandydaci w jakiś sposób popierani przez PO i w ten sposób ""pak senacki"" nie będzie dotrzymany. Chodzi, jak mówił Czarzasty, m.in. o okręg nr 24 w Łodzi, gdzie chęć kandydowania wyraził prezes NIK Krzysztof Kwiatkowski. - Pan Grzegorz Schetyna 23 sierpnia w ""Dzienniku Łódzkim"" poinformował, że nie wystawi kandydata do Senatu przeciw panu Kwiatkowskiemu. Dobrze, my się z tym zgadzamy, w związku z tym poprosiliśmy o to, by podjąć rozmowę na temat miejsca dla wspólnie ustalonej kandydatki pani Małgorzaty Niewiadomskiej-Cudak w Łodzi. Nie dogadaliśmy się w tej sprawie, czekamy na tę odpowiedź do dziś. I w tej chwili w Łodzi są dwie kandydatury popierane przez Platformę - pani Niewiadomska-Cudak i pan Kwiatkowski - mówił Czarzasty. Chodzi również o Nysę, gdzie mimo kandydatury Jana Woźniaka KO oficjalnie popiera kandydaturę Pawła Szymkowicza. - Mamy drugą sytuację konfliktową, którą prosiliśmy, żeby rozwiązać - powiedział Czarzasty. Trzeci spór dotyczy województwa śląskiego. - W okręgu nr 77 została w Sosnowcu ustalona pani Morawska-Stanecka. Ponieważ pan prezydent (Arkadiusz - red.) Chęciński z Sosnowca, członek PO, poparł tam osobę, która się nazywa pan (Piotr - red.) Hałasik, w związku z tym postanowiliśmy przenieść panią Morawską-Stanecką do Tych, do okręgu 75 - powiedział Czarzasty. - Na sześć nazwisk ustalonych z samorządowcami, z PSL i z Koalicją Obywatelską w sprawie trzech jest problem nie z winy lewicy. W związku z tym prosimy pana Schetynę i wszystkie siły, które się dogadały w tej sprawie o rozsądek - podkreślił lider SLD. Dodał, że w razie czego lewica jest gotowa do zgłoszenia kandydatów w większej liczbie okręgów - jeśli w sprawie paktu senackiego nie uda się porozumieć. - Jeśli pakt senacki nie będzie miał miejsca, Senat będzie wzięty przez PiS - ocenił Czarzasty. - Dlatego apelujemy do Platformy Obywatelskiej o rozwagę, jeśli chcecie pokonać PiS, usiądźmy do stołu i się dogadajmy - zaapelował Biedroń. ",Włodzimierz Czarzasty i Adrian Zandberg,
https://wiadomosci.onet.pl/kraj/radni-z-zamoscia-staneli-w-obronie-abp-jedraszewskiego-kandydatka-lewicy-apeluje/psrc824,Radni z Zamościa stanęli w obronie abp. Jędraszewskiego. Kandydatka Lewicy apeluje: unieważnić tę uchwałę,"Kandydatka Lewicy do Sejmu Monika Pawłowska domaga się od wojewody lubelskiego unieważnienia uchwały zamojskich radnych, którzy stanęli w obronie abp. Jędraszewskiego. Uważa że zostały złamane przepisy prawa karnego. Podobny projekt stanowiska przedstawili radni PiS z Lublina.","- W tej uchwale radni poparli stanowisko arcybiskupa Jędraszewskiego, które jest przepełnione rasizmem i nienawiścią. Chciałabym wezwać wojewodę Przemysława Czarnka, który od zawsze mówi o sobie jako o osobie, która walczy o wartości, aby w trybie pilnym tę uchwałę unieważnił - podkreśla Monika Pawłowska.  Według kandydatki do Sejmu uchwała jest niezgodna z prawem karnym. Przywołuje art. 256 kodeksu karnego, który mówi m.in. o propagowaniu faszystowskiego lub innego ustroju totalitarnego oraz o nawoływaniu do nienawiści na tle różnic narodowościowych, etnicznych, rasowych czy wyznaniowych. Chodzi m.in. o słowa o ""tęczowej zarazie"". Podobny projekt stanowiska przygotowali radni PiS z Lublina. Pojawi się na sesji Rady Miasta w przyszłym tygodniu. - W Polsce trzeba skończyć z mową nienawiści. Liczę na to, że miejscy radni w Lublinie nie postąpią w ten sposób - dodaje Pawłowska. W poniedziałek Rada Miasta Zamość przyjęła stanowisko ws. ataków na abp. Marka Jędraszewskiego. Po długiej dyskusji i nieudanej próbie zdjęcia projektu z porządku obrad radni podjęli decyzję. Za przyjęciem stanowiska zagłosowało dziewięciu radnych, sześciu było przeciw, jeden wstrzymał się od głosu, a trzech nie głosowało. ""Rada Miasta Zamość jednoznacznie opowiada się za nauczaniem ks. abp Marka Jędraszewskiego. Jego stanowisko przyjmujemy za głos Kościoła i ludzi dobrej woli w obronie podstawowych zasad moralnych, bez których nie jest możliwe normalne życie jednostkowe i wspólnotowe. Zwycięstwo należy do Kościoła i odważnych pasterzy, takich jak ks. abp Jędraszewski."" - czytamy w przyjętym stanowisku. Na początku sierpnia duchowny wygłaszał kazanie podczas obchodów 75. rocznicy wybuchu Powstania Warszawskiego. Abp. Marek Jędraszewski mówił wówczas o ""tęczowej zarazie"". W ten sposób odniósł się do środowiska LGBT oraz organizowanych w całej Polsce parad równości. Podczas wyborów Mr. Gay Poland w Poznaniu jeden z uczestników zainscenizował poderżnięcie gardła lalce ze zdjęciem abp. Jędraszewskiego. Wydarzenie to zostało skrytykowane m.in. przez środowiska LGBT. Sprawę bada poznańska prokuratura. Jak informuje biuro prasowe Lubelskiego Urzędu Wojewódzkiego, Przemysław Czarnek nie będzie tego komentował. Pismo złożone przez Monikę Pawłowską zostanie rozpatrzone w normalnym trybie, jak podobne tego typu sprawy.",Monika Pawłowska przed LUW,
https://wiadomosci.onet.pl/kraj/konwencja-lewicy-czarzasty-obywatele-nie-moga-placic-za-sluzbe-zdrowia/nyq9mvg,Konwencja Lewicy. Czarzasty: obywatele nie mogą płacić za służbę zdrowia,"- Jeżeli konstytucja jest dla nas tak ważna, to pamiętajmy, że jest to państwo prawa, sprawiedliwość społeczna i społeczna gospodarka rynkowa. ""Podstawowym obowiązkiem państwa jest likwidowanie z życia publicznego dyskryminacji, biedy i bezrobocia"" - przypominał Włodzimierz Czarzasty podczas dzisiejszej konwencji programowej Lewicy.",,,
https://wiadomosci.onet.pl/kraj/konwencja-lewicy-biedron-aborcja-to-wybor-kobiety-a-nie-polityka-i-ksiedza/nbr4qqg,"Konwencja Lewicy. Biedroń: aborcja to wybór kobiety, a nie polityka i księdza","- W 2019 r. kobiety muszą mieć wybór, bo to ich ciała i ich wybór. Nie wybór polityka i nie wybór księdza. Nadal 150 tys. kobiet zmuszane jest do haniebnego, niezgodnego ze standardami przerywania ciąży. Zagwarantujemy dostęp do nowoczesnej antykoncepcji, w tym dostęp do pigułki ""dzień po"", której zakazał ten rząd. Zlikwidujemy klauzulę sumienia, bo lewica ma odwagę - obiecywał Robert Biedroń podczas konwencji programowej Lewicy.",,,
https://wiadomosci.onet.pl/kraj/konwencja-lewicy-biedron-bedziemy-miec-najczystsze-powietrze-w-tej-czesci-europy/ffsr38j,Konwencja Lewicy. Biedroń: będziemy mieć najczystsze powietrze w tej części Europy,"- Każdego roku 45 tys. z nas umiera tylko dlatego, że politycy nie mieli odwagi podjąć trudnej, ale koniecznej decyzji. Do 2035 r. większość energii pochodzić będzie z odnawialnych źródeł. Zakażemy importu fatalnej jakości węgla i uniezależnimy się od gazu z importu. Będziemy mieć najczystsze powietrze w Europie i tylko lewica w tej kwestii jest wiarygodna - mówił dziś Robert Biedroń podczas konwencji programowej Lewicy.",,,
https://wiadomosci.onet.pl/kraj/konwencja-programowa-lewicy-ziobro-stanie-przed-trybunalem-stanu/21krc64,"Konwencja programowa Lewicy. ""Ziobro stanie przed Trybunałem Stanu""","Dziś w warszawskiej Ursynów Arenie odbyła się konwencja programowa ugrupowań lewicowych: SLD, Wiosny i Lewicy Razem, które wspólnie startują w wyborach. Głównym punktem programu były przemówienia Adriana Zanbderga, Włodzimierza Czarzastego i Roberta Biedronia. W czasie wystąpienia tego ostatniego uczestnicy musieli opuścić salę z powodu alarmu pożarowego, jednak po kilku minutach przerwy wrócono na miejsce.","- Polska musi zadbać o zwykłych ludzi - taką Polskę zbuduje lewica - mówił lider partii Lewica Razem Adrian Zandberg, który przekonywał, że można wyobrazić sobie lepszą Polskę jutra - bez nienawiści, bez pogardy, w której ludzie nie muszą się bać o jutro, w której najważniejszy jest człowiek, a nie tylko pieniądze. - Polskę, w której każdy z nas i każda z nas czuje się bezpiecznie, Polskę, w której się różnimy, ale się szanujemy, Polskę, która jest normalnym europejskim nowoczesnym państwem dobrobytu - mówił Zandberg. Lewica - mówił Zandberg - zadba o ciężko pracujących ludzi, którzy mają prawo do bezpieczeństwa. - Dlatego w przyszłym roku podniesiemy płace minimalną do 2700 zł i wprowadzimy mechanizm, który zagwarantuje, że te niższe płacę będą rosnąć szybciej - zadeklarował. Włodzimierz Czarzasty część swojego wystąpienia programowego podczas sobotniej konwencji lewicy poświęcił ministrowi sprawiedliwości Zbigniewowi Ziobro. - Państwo prawa to nie jest państwo Piebiaka i Ziobro - powiedział, nawiązując do ostatnich wydarzeń, które stały się powodem dymisji wiceministra sprawiedliwości Łukasza Piebiaka. Przypominał, że po śmierci Barbary Blidy w 2007 roku Ziobro też mówił o świństwie, że tak się zdarzyć nie powinno. - Jak weszli do mnie do domu o szóstej rano, położyli moją żonę i dzieci na podłodze, przystawili pistolet do głowy i powiedzieli, jak się ruszysz to cię...zastrzelimy. To nie jest tak panie Ziobro, że to było świństwo - mówił Czarzasty. - Chciałem panu powiedzieć jedną rzecz (...) te wszystkie świństwa pana oplatają. Panie Ziobro, panie ministrze, czy to nie jest tak, że pan jest świństwogenny - powiedział Czarzasty. - Chciałem panu obiecać jedną rzecz, my lewica nie jesteśmy z Platformy Obywatelskiej - stanie pan przed Trybunałem Stanu - oświadczył. Wystąpienie Roberta Biedronia zostało przerwane komunikatem o zagrożeniu pożarowym. Uczestnicy po kilku minutach wrócili do sali, gdzie kontynuowali konwencję. - Każdy jest równy wobec prawa, ale dziś są równiejsi. Kościół Katolicki ma więcej ziemi niż ktokolwiek poza Skarbem Państwa. Ksiądz płaci mniejszy podatek niż jego parafianin prowadzący warsztat samochodowy lub salon fryzjerski. Wprowadzimy kasy fiskalne dla księży i zlikwidujemy fundusz kościelny i opodatkujemy tacę. Wycofamy też lekcje religii ze szkół. Koniec ze wspieraniem bogatego Kościoła! - obiecał Biedroń.",Włodzimierz Czarzasty i Adrian Zandberg) podczas konwencji Lewicy,
https://wiadomosci.onet.pl/kraj/konwencja-programowa-lewicy-incydent-alarm-pozarowy/2cskgsd,Incydent na konwencji Lewicy. Włączył się alarm pożarowy,Wczoraj w warszawskiej Ursynów Arenie odbyła się konwencja Lewicy. W trakcie wystąpienia Roberta Biedronia doszło do małego incydentu.,"Gdy Robert Biedroń mówił o związkach partnerskich i równości małżeńskiej nagle uaktywnił się system przeciwpożarowy. ""Prosimy o opuszczenie budynku"" - zabrzmiał komunikat w warszawskiej Arenie Ursynów. - Daliście czadu, jest ogień - zażartował Biedroń, po czym całkiem już poważnie przerwał konwencję i poprosił wszystkich o opuszczenie budynku. Po chwili konwencja programowa Lewicy została wznowiona. Przed wystąpieniem Biedronia, przemawiali Adrian Zandberg i Włodzimierz Czarzasty. Pierwszy z nich obiecywał, że Lewica zadba ""o ciężko pracujących ludzi, którzy mają prawo do bezpieczeństwa"". - Dlatego w przyszłym roku podniesiemy płace minimalną do 2700 zł i wprowadzimy mechanizm, który zagwarantuje, że te niższe płace będą rosnąć szybciej - zadeklarował. Czarzasty z kolei część swojego wystąpienia poświęcił ministrowi sprawiedliwości Zbigniewowi Ziobro. - Państwo prawa to nie jest państwo Piebiaka i Ziobro - powiedział, nawiązując do ujawnionej przez Onet afery w ministerstwie sprawiedliwości, która stała się powodem dymisji wiceministra resortu. - Chciałem panu powiedzieć jedną rzecz (...) te wszystkie świństwa pana oplatają. Panie Ziobro, panie ministrze, czy to nie jest tak, że pan jest świństwogenny - powiedział Czarzasty, przypominając wcześniej samobójczą śmierć Barbary Blidy. - Chciałem panu obiecać jedną rzecz, my lewica nie jesteśmy z Platformy Obywatelskiej - stanie pan przed Trybunałem Stanu - oświadczył. Po wznowieniu konwencji Biedroń kontynuował swoje wystąpienie. - Każdy jest równy wobec prawa, ale dziś są równiejsi. Kościół Katolicki ma więcej ziemi niż ktokolwiek poza Skarbem Państwa. Ksiądz płaci mniejszy podatek niż jego parafianin prowadzący warsztat samochodowy lub salon fryzjerski. Wprowadzimy kasy fiskalne dla księży i zlikwidujemy fundusz kościelny i opodatkujemy tacę. Wycofamy też lekcje religii ze szkół. Koniec ze wspieraniem bogatego Kościoła! - obiecał Biedroń.",,
https://wiadomosci.onet.pl/kraj/konwencja-programowa-lewicy/hqvstzf,Konwencja programowa Lewicy,Konwencja została nagle przerwana. Uaktywnił się alarm pożarowy. Robert Biedroń wezwał zgromadzonych do opuszczenia warszawskiej Arenie Ursynów. Po chwili konwencja została wznowiona.,,Włodzimierz Czarzasty,
https://wiadomosci.onet.pl/kraj/wybory-parlamentarne-2019-pierwsi-kandydaci-opozycji-do-senatu/9t387s7,Lubelskie: znamy pierwszych kandydatów opozycji do Senatu,"Największe ugrupowania opozycyjne doszły do porozumienia w kwestii kandydatów do Senatu. W sześciu okręgach wyborczych w województwie lubelskim swoich przedstawicieli wystawią Lewica, PSL oraz Koalicja Obywatelska. Na ostateczne uzgodnienia trzeba będzie jeszcze poczekać.","Dziś nastąpi oficjalne ogłoszenie Paktu Senackiego, jaki został zawarty między Lewicą, Koalicją Obywatelską i Polskim Stronnictwem Ludowym. Oznacza to, że opozycja porozumiała się w sprawie wspólnych kandydatów do Senatu, co ma ułatwić pokonanie przedstawicieli PiS. Jednak nie wszędzie udało się ustalić wspólnych kandydatów. W okręgu nr 14 (powiaty: lubartowski, łukowski, opolski, puławski, rycki) jedynym kandydatem opozycji będzie Arkadiusz Kasznia. To były poseł SLD w latach 2001-2005. Wcześniej pracował m.in. w Kancelarii Prezydenta RP jako dyrektor zespołu gabinetu prezydenta Aleksandra Kwaśniewskiego. O mandat senatora w okręgu nr 15 (powiaty: janowski, kraśnicki, lubelski, łęczyński, świdnicki) powalczy kandydat Koalicji Obywatelskiej mecenas Krzysztof Kamiński. W latach 1991-2001 był posłem I, II i III kadencji Sejmu. Następnie wstąpił do Platformy Obywatelskiej, którą opuścił w 2013 roku. Obecnie jest szefem lubelskich struktur Komitetu Obrony Demokracji. - Jestem niezależnym kandydatem popieranym przez Koalicję Obywatelską. Mam nadzieję, że będę kandydatem całej opozycji. Właśnie rozpocząłem zbiórkę podpisów - mówi w rozmowie z Onetem Krzysztof Kamiński. Również Polskie Stronnictwo Ludowe chce mieć swojego przedstawiciela w Senacie. Już wiemy, że w okręgu nr 17 (powiaty: bialski, parczewski, radzyński oraz miasto Biała Podlaska) będzie kandydował były marszałek województwa lubelskiego Sławomir Sosnowski. Senatorem chce być również Jacek Bury. Przedsiębiorca zaistniał w polityce cztery lata temu, jako jeden ze współtwórców Nowoczesnej. Był nawet szefem lubelskich struktur partii. W ubiegłym roku został wybrany radnym sejmiku woj. lubelskiego z listy Koalicji Obywatelskiej. Na początku czerwca 2019 roku opuścił Nowoczesną, a miesiąc później ogłosił swój start do Senatu w okręgu nr 16, który obejmuje miasto Lublin. Swój udział w wyborach potwierdził również popierany przez Obywateli RP i Lubelski Ruch Miejski Paweł Cegiełko. Mecenas już wcześniej zapowiedział, że jest w stanie wycofać się z wyborczego wyścigu, jeśli wszyscy ""prodemokratyczni kandydaci"" wezmą udział w tzw. wysłuchaniu obywatelskim. Odbyło się już jedno takie spotkanie, jednak nie pojawił się na nim Jacek Bury. Nierozstrzygnięta jest za to sprawa w okręgu nr 18 (powiaty: chełmski, krasnostawski, włodawski oraz miasto Chełm). Tu szanse na start mają dwaj kandydaci wysuwani przez Lewicę: Michał Gołoś, rektor Wyższej Szkoły Stosunków Międzynarodowych i Komunikacji Społecznej w Chełmie oraz dr Rafał Stachura, rolnik, hodowca bydła i producent mleka. Każdy z nich może liczyć na poparcie Koalicji Obywatelskiej. Na ten moment największą niewiadomą jest okręg nr 19, który obejmuje miasto Zamość oraz powiaty biłgorajski, hrubieszowski, tomaszowski i zamojski. W grze ciągle jest dwóch kandydatów. Swój start z ramienia Koalicji Obywatelskiej rozważa adwokat Jarosław Kaczyński, prywatnie mąż posłanki PO-KO Kornelii Wróblewskiej. Według naszych informacji ciągle się waha. Tymczasem Lewica wskazuje swojego człowieka, którym jest Marek Palonka, szef miejskich struktur SLD.",Sławomir Sosnowski,
https://wiadomosci.onet.pl/kraj/wprost-o-tajnym-zalaczniku-lewicy-po-wyborach-wiosna-przestanie-istniec/rtn61h0,"""Wprost"" o tajnym załączniku Lewicy. Po wyborach Wiosna przestanie istnieć","Po wyborach parlamentarnych dojdzie do połączenia SLD i Wiosny. Partia Razem ma pozostać niezależnym bytem, z prawem do własnego koła poselskiego w przyszłym Sejmie - wynika z tajnego załącznika do umowy koalicyjnej Lewicy. Treść dokumentu ujawnił tygodnik ""Wprost"".","Załącznik przewiduje też, że organizacja pozarządowa związana z Razem otrzyma od SLD część subwencji na poziomie 20 proc., z sankcjami prawnymi uniemożliwiającymi rozwiązanie umowy przed terminem czterech lat. - Wygląda mi to na próbę obejścia ustawy o partiach politycznych - mówi w rozmowie z ""Wprost"" ekspertka od prawa wyborczego Anna Godzwon. Doniesieniom ""Wprost"" zaprzeczył już Adrian Zandberg. - W oczywisty sposób nie może być tajnego załącznika do umowy koalicyjnej w chwili, kiedy koalicyjny komitet wyborczy nie istnieje. Nie ma takiego dokumentu. Bądźmy poważni. Ktoś sobie coś wyprodukował w oparciu o plotki i własne wyobrażenia - powiedział na antenie radia TOK FM. Dlaczego Wiosna miałaby połączyć się z SLD? - Biedroń postanowił połączyć swoją partię z SLD, żeby ukryć to, że Wiosna nie istnieje - ocenia Michał Syska, który kilka dni temu odszedł z ugrupowania. Kolejny rozmówca ""Wprost"" uważa, że połączenie partii to pomysł Włodzimierza Czarzastego, który gotów jest zrezygnować z jej przewodnictwa. Robert Biedroń też może nie być tym zainteresowany. - Chce tylko szybko wrócić do Brukseli. Liderem wspólnej partii ma zostać ktoś nowy, jeszcze nie wiadomo kto - dodaje. Więcej w dzisiejszym wydaniu tygodnika ""Wprost"". Źródło: ""Wprost"", TOK FM","Liderzy Lewicy podczas prezentacji ""jedynek"" na listach",
https://wiadomosci.onet.pl/kraj/lewica-zaprezentowala-jedynki-w-wyborach-do-sejmu/8lmsw4f,"Lewica zaprezentowała ""jedynki"" w wyborach do Sejmu","Adrian Zandberg z Razem będzie ""jedynką"" w Warszawie, Włodzimierz Czarzasty z SLD w Sosnowcu, natomiast Krzysztof Śmiszek z Wiosny otworzy listę wrocławską. - Zaczynamy naszą podróż do Sejmu, tam gdzie nas nie ma - powiedział w Warszawie szef sztabu Lewicy Robert Biedroń podczas dzisiejszej prezentacji ""jedynek"" Lewicy.","Biedroń powiedział przed prezentacją ""jedynek"", że lewica przezwyciężyła wszystkie problemy i udało się zjednoczyć ""trzy pokolenia"" lewicy. - To historyczny moment. Na ten moment ludzie czekali wiele lat - powiedział. Mówił, że dotąd lewica nie potrafiła znaleźć wspólnego mianownika, ale ten mianownik zawsze był. Bo lewicę tworzą ""ludzie, którzy mają tę samą wizje Polski, Europy i świata"". - Zaczynamy naszą podróż do Sejmu, tam gdzie nas dziś nie ma - mówił Biedroń. Zwrócił uwagę, że polski parlament jest jedyny, w którym nie ma lewicy i skutki tego dziś widać. Wejście Lewicy do Sejmu oznacza, dodał, że znów wrócą tam takie tematy, jak walka o prawa kobiet czy walka ze zmianami klimatycznymi. - Lewica wygrywa wybory, gdy idzie zjednoczona, przegrywa, gdy jest podzielona - powiedział Biedroń. - Z dumą jako szef sztabu mogą zaprezentować wielopokoleniową drużynę - dodał. Następnie liderzy trzech partii - Adrian Zandberg z Lewicy Razem, Włodzimierz Czarzasty z SLD i sam Biedroń, lider Wiosny, zaprezentowali ""jedynki"" na listach Lewicy, wywodzące się z ich ugrupowań. Przedstawicieli Lewicy Razem, którzy będą otwierać listy Lewicy, przedstawił Adrian Zandberg. - Idzie do Sejmu silna drużyna, która upomni się o prawa człowieka, która upomni się o politykę mieszkaniową, która upomni się o demokrację, która będzie odważna, która nie będzie tchórzyć – powiedział. Kandydaci Razem na ""jedynkach"" to Paulina Matysiak w Sieradzu, rzeczniczka Razem Dorota Olko w Siedlcach, Marcelina Zawisza w Opolu, Paulina Nowak w Koninie, Maciej Konieczny w Katowicach. Sam Zandberg będzie otwierał warszawską listę Lewicy. Włodzimierz Czarzasty przedstawił ""jedynki"" SLD. To Małgorzata Sekuła-Szmajdzińska w Legnicy, Marek Dyduch w Wałbrzychu, Robert Kwiatkowski w Toruniu, Jacek Czerniak w Lublinie, Tomasz Trela w Łodzi, Ryszard Śmiałek w Chrzanowie, Arkadiusz Iwaniak w Płocku, Andrzej Rozenek w okręgu podwarszawskim, Wiesław Buż w Rzeszowie, Joanna Senyszyn w Gdyni, Przemysław Koperski w Bielsku-Białej, Zdzisław Wolski w Częstochowie, Andrzej Szejna w Kielcach, Marcin Kulasek w Olsztynie, Wiesław Szczepański w Kaliszu, Dariusz Wieczorek w Szczecinie. Włodzimierz Czarzasty znajdzie się na czele listy w Sosnowcu. Z kolei ""jedynki"" Wiosny zaprezentował Robert Biedroń, który zaznaczył że Wiosna ""idzie ze swoimi młodszymi i starszymi braćmi w wierze"". - Wierzymy, a sondaże to pokazują, że 13 października damy niezłego czadu - powiedział.","Włodzimierz Czarzasty, Adrian Zandberg, Robert Biedroń przedstawili ""jedynki"" na listach Lewicy",
https://wiadomosci.onet.pl/tylko-w-onecie/podsumowanie-tygodnia-najwazniejsze-wydarzenia-w-polsce-i-na-swiecie/63n8ds0,Podsumowanie tygodnia. Najważniejsze wydarzenia w Polsce i na świecie,"W Płocku odbył się Marsz Równości — część mieszkańców miasta obserwowała go spokojnie, inni obrzucali maszerujących wyzwiskami. Trwa kampania przed wyborami parlamentarnymi. PiS walczył o wyborców podczas obchodów Święta Wojska Polskiego w Katowicach. SLD, Lewica Razem i Wiosna wystartują w wyborach jako Komitet Wyborczy SLD. Sędziowie z Europy wzywają Sejm, by ujawnił listy poparcia do KRS, co pozwoliłoby pokazać, czy skład rady został wybrany zgodnie z prawem. Rodzina zmarłego Dawida Kosteckiego domaga się kolejnej sekcji zwłok — bliscy mają wątpliwości, czy mężczyzna rzeczywiście popełnił samobójstwo. Trwają protesty polityczne w Hongkongu i w Moskwie. Samobójstwo Jeffreya Epsteina nie kończy śledztwa w jego sprawie — miliarder został oskarżony o wielokrotne wykorzystywanie seksualne nieletnich dziewcząt. Izrael zabronił wjazdu na swoje terytorium amerykańskim kongresmenkom — Ilhan Omar i Rashidzie Tlaib. To efekt ich propalestyńskich poglądów i postulowaniu zmian polityki USA wobec Izraela. Co wydarzyło się w Polsce i na świecie w mijającym tygodniu? Sprawdź.",,,
https://wiadomosci.onet.pl/kraj/wybory-parlamentarne-2019-lewica-idzie-pod-szyldem-sld/d9yyjf7,"Lewica idzie do wyborów pod szyldem SLD, ale z logotypem ""Lewica""","- Dopóki sąd nie zarejestruje zmiany skrótu ""SLD"" na ""Lewica"" ugrupowania lewicowe idą do wyborów pod nazwą Komitet Wyborczy SLD, ale ze znakiem graficznym ""Lewica"", który został zarejestrowany - poinformowali liderzy SLD, Razem i Wiosny.","Liderzy SLD, Wiosny i Lewicy Razem zwołali dziś konferencję w sprawie nazwy, z jaką idą do wyborów. Poinformowali, że do momentu aż sąd nie zarejestruje zmiany skrótu w rejestrze partii politycznych z ""SLD"" na ""Lewica"", komitet wyborczy będzie występował pod nazwą KW SLD, ale z logotypem ""Lewica"" na fioletowo-różowo-czerwonym tle. - Jest to komitet wyborczy partii politycznej, oficjalnie nazywającej się Komitetem Wyborczym Sojuszu Lewicy Demokratycznej, ze znakiem logotypowym Lewica - powiedziała rzeczniczka SLD Anna Maria Żukowska. Lider SLD Włodzimierz Czarzasty dodał, że ""od strony prawnej nic się nie zmienia - wehikułem organizacyjnym i strukturalnym będzie SLD"". - Logo jest, a na zmianę nazwy czekamy na decyzję sądu - powiedział. Dodał, że jeśli tylko sąd wpisze do rejestru zmianę skrótu z ""SLD"" na ""Lewica"", komitet dokona odpowiedniego uzupełnienia dokumentów w PKW. Lider Lewicy Razem Adrian Zandberg dodał, że organy statutowe wszystkich trzech organizacji zaakceptowały to rozwiązanie, że komitet lewicowy ""startuje w tej formie prawnej, z zarejestrowanym tym znakiem, który jest oficjalnym znakiem naszego komitetu"". Dopytywany przyznał, że w Razem odbyło się referendum w sprawie akceptacji m.in. posługiwania się na razie nazwą Komitet Wyborczy SLD i dwie trzecie uczestników poparło referendum to rozwiązanie. - Jeżeli sąd wpisze to o czym marzymy, to na listach wyborczych będzie Komitet Wyborczy Lewica, z tym znakiem (logo ""Lewica"" - PAP). Jeśli sąd nie zdąży, bo w sumie to jest trudna decyzja, wpisanie skrótu nazwy do rejestru, to w tym momencie z naszych marzeń zostanie logo, które jest zarejestrowane, a komitet będzie się nazywał KW SLD - powiedział Czarzasty.","Włodzimierz Czarzasty, Adrian Zandberg i Krzysztof Gawkowski",
https://wiadomosci.onet.pl/kraj/oskarzenia-o-mobbing-w-wiosnie-pawlowska-odpiera-zarzuty-to-manipulacja-i-gra/l0k2gq5,"""Lubelskiej lewicy brakuje prawdziwego lidera. Chcę nim być"". Rozmowa z Moniką Pawłowską","W rozmowie z Onetem Monika Pawłowska pierwszy raz odniosła się do oskarżeń byłego działacza młodzieżówki Wiosny o mobbing. Jej zdaniem pojawienie się takich zarzutów podczas kampanii wyborczej do Parlamentu Europejskiego nie było przypadkowe, a Przemysław Stefaniak, który wysunął te oskarżenia, został zmanipulowany. Koordynatorka Wiosny zamierza również rozwiązać konflikt, który powstał w lubelskiej koalicji Lewicy.","Sebastian Białach, Onet: Czy stosowała pani mobbing? Monika Pawłowska, Wiosna: Oczywiście, że nie. Nie miał miejsca żaden mobbing. Cieszę się, że sprawa w końcu się wyjaśniła. Z pewnością wszystkich ciekawiło moje milczenie. Ono było podyktowane tym, że przedkładałam dobro listy ponad jakieś przepychanki słowne, które i tak niczego by nie wniosły. Wolałam zostawić to w rękach niezależnych osób. Przecież wielkimi autorytetami są prawniczki Gabriela Morawska-Stanecka oraz Paulina Piechna-Więckiewicz. Sprawa została zbadana wnikliwie i bezstronnie. Z moich informacji wynika, że Gabriela i Paulina były tu w Lublinie. Rozmawiały z Przemkiem Stefaniakiem i osobami ze struktur Wiosny. Przemek został wysłuchany dwu lub trzykrotnie. Później ukazał się artykuł, w którym skarżył się, że nie został wysłuchany przed sądem koleżeńskim. Ja też nie zostałam wysłuchana, bo coś takiego nie funkcjonuje. Sąd podjął decyzję na podstawie tego, co dostarczyły mu osoby mające zbadać sprawę. Współczuję mu, że dał się zmanipulować, bo to jest gra polityczna. Komu miałby dać się zmanipulować? Nie chcę rzucać oskarżeniami, bo nie mam dowodów. Uważam, że jest to dobrze przeprowadzony atak polityczny. Na pewno nie jest to spontaniczny wybuch emocji człowieka, który tak naprawdę był moim przyjacielem. Wielokrotnie opiekowałam się nim, odwoziłam do domu, żeby nic się po drodze nie stało, rozmawiałam swobodnie. To młody człowiek, niedojrzały emocjonalnie. Nie spodziewałam się, że największego wroga mogę mieć blisko siebie. Czyli uważa pani, że jakaś formacja polityczna wykorzystała młodego człowieka… Tak. …żeby zniszczyć Wiosnę od środka. Tak, ponieważ to nie był bezpośredni atak na mnie. Są pewne wydarzenia, które łatwo mogą nakierować o kogo chodzi. To był plan jednej opcji politycznej. Platformy Obywatelskiej? Panie redaktorze, nie mogę rzucać oskarżeniami. A zaprzeczy pani tym słowom, które cytował Stefaniak w swoim pierwszym poście, gdzie wszystko opisał? Chodzi o te przekleństwa, które miał usłyszeć. Nie będę ich tu wszystkich przytaczał. Nie zaprzeczam temu, że czasami zdarza mi się użyć niefortunnego sformułowania. Ale jeżeli ktoś nie używa takich słów, niech pierwszy rzuci kamieniem. Wielokrotnie sama hamowałam Przemka, by nie używał epitetów w większym gronie. Jeden z cytatów jest wyrwany z kontekstu i mocno przekłamany. Też mam tę rozmowę i wiele innych. A żałuje pani tych słów? Może czasem było za ostro, może było za duże ciśnienie? Ciśnienie? Zawsze jest. Zwłaszcza kiedy buduje się struktury i podejmuje wielkich wyzwań. Nie żałuję tych słów. Jedyne czego żałuję, to tego, że na czas nie zrozumiałam albo nie zauważyłam, że ktoś w jakiś sposób planuje coś na moją osobę. Przeprowadziłam małe retrospekcje i wielokrotnie zdarzyło się Przemkowi powiedzieć: ""No Monika, gdybym cię teraz nagrał"" albo ""Uważajcie, bo was nagrywam"". Był zapraszany również na spotkania dorosłych struktur. Przemek też awansował. Najpierw był koordynatorem powiatowym, potem regionalnym. Nie zdarzyło mi się spotkać przypadku, kiedy mobbingowana osoba awansuje. Wręcz przeciwnie – ściąga się ją do dołu. Podkreślę to jeszcze raz, nie mobbingowałam. Szkoda, że Przemek tak się zachował. Z perspektywy czasu uważam, że zrobił tym sobie krzywdę. Ostatnio Przemysław Stefaniak napisał na Facebooku post, w którym stwierdził, że poważnie rozważa złożenie pozwu cywilnego przeciwko pani. Obawia się pani takiego pozwu, zwłaszcza kiedy ruszyła kampania wyborcza? Zarówno w pierwszym przypadku, tak i teraz załatwił sprawę na Facebooku. Nie mogę się tam bronić, ani odpowiadać. Nie będę wciągać się w dyskusje hejterów na forum publicznym. Nie przyszedł do mnie i nie porozmawiał ze mną na ten temat. Pozew brzmi absurdalnie. Czy po tych oskarżeniach, pani pozycja w Wiośnie została w jakikolwiek sposób zachwiana? Nie. Ma pani pełne poparcie Roberta Biedronia? Oczywiście. A jak to się stało, że na liście Wiosny do Parlamentu Europejskiego znalazła się osoba z zarzutami wyłudzenia 17 mln zł? Chodzi mi o Marcina W., który startował z 10 miejsca w województwie lubelskim. Marcin W. znalazł się na niej w bardzo prosty sposób. W momencie kiedy się do mnie zgłosił był to gorący czas prekampanii. Odbyliśmy kilka szybkich rozmów. Pytałam go, czy ma coś ""za uszami"", czy jest coś, co może zostać wyciągnięte w kampanii. Odpowiedział mi, że nie. Podpisał oświadczenie, że jest niekaralny. I tu miał rację, ponieważ nie został skazany. Zataił przede mną sprawę tych zarzutów, mimo moich wnikliwych pytań. Były procedury sprawdzania kandydatów? Były i niestety zawiodły. Jego kandydatura została wysłana do Warszawy, gdzie są osoby, które również miały za zadanie sprawdzić tego człowieka. Miały do tego odpowiednie narzędzia. Coś komuś umknęło. Zostałam okłamana i źle się z tym czułam. Partia też ucierpiała, ale jak patrzyłam na sondaże, to nie ucierpiała aż tak bardzo przez Lubelskie. Wiosna miała być zmianą. Robert Biedroń wielokrotnie mówił, że będziecie zupełnie inni niż reszta polityków. Były wzniosłe hasła, tymczasem zawarliście koalicję z Sojuszem Lewicy Demokratycznej. Dalej uważam, że jesteśmy zmianą i nową jakością. Mamy wiele młodych osób, które mają werwę do pracy. Mamy świeżość, której w polityce brakuje. Mam zdroworozsądkowe podejście – to nie czas na ucieranie nosa. Ktoś kiedyś dobrze powiedział, że ""nie ma wroga na lewicy"". Z tą myślą zjednoczyliśmy się z SLD i partią Razem. Dołączyły do nas wszystkie progresywne ruchy lewicowe. Najważniejsze jest to, by odmienić naszą rzeczywistość. Należy zakończyć wojnę polsko-polską. Najbardziej jaskrawym przypadkiem są ostatnie wydarzenia z Marszu Równości w Białymstoku. Zwalczamy sami siebie, co nie powinno mieć miejsca. Lewica jest tą siłą, która może to zmienić. Nie dzielimy Polaków, dbamy o ludzi. To że w polskim parlamencie nie ma lewicy, to precedens w całej Unii Europejskiej. A to nie jest takie małżeństwo z rozsądku? Szef SLD Włodzimierz Czarzasty wielokrotnie podkreślał, że on do końca trwał w Koalicji Europejskiej oraz że jako ostatni wyszedł z tego projektu. Nie udało mu się z PO to szukał innych alternatyw. Wygląda to na ""plan B"", ponieważ ""plan A"" nie wypalił. To nie jest ""plan B"", tylko czysta polityka. Wiosna zgłosiła akces do dużego bloku. Gdybyśmy szli wszyscy razem, to miałoby to sens. Małżeństwem z rozsądku byłaby Koalicja Obywatelska, gdzie SLD musiałby porzucić swoje ideały. To małżeństwo z miłości. Pod koniec lipca Onet podał, że miała być pani ""jedynką"" Lewicy w Lublinie. Oczywiście. Były takie rozmowy. Teraz będzie pani liderem listy w okręgu nr 7, który obejmuje Chełm, Zamość i Białą Podlaską. Oficjalnie zostanie to ogłoszone 18 sierpnia. Riad Haidar, pewniak do pierwszego miejsca Lewicy w okręgu chełmskim poszedł na listę Koalicji Obywatelskiej. Jest niezwykle popularny w Białej Podlaskiej, zbiera tyle głosów, że w jego przypadku można mówić o pewnym mandacie. A jednak pozwolono mu odejść. Kolokwialnie mówiąc, kto zawalił? To pytanie należy zadać kierownictwu Sojuszu Lewicy Demokratycznej. Gdyby ode mnie to zależało to inaczej bym to rozwiązała. Niewątpliwie to bardzo ważna postać dla polskiej lewicy. Od wielu lat działał w SLD, a ostatecznie musiał złożyć rezygnację z członkostwa w partii. To skorzystała pani na tym transferze. Według moich informacji mogła pani mieć drugie miejsce w Lublinie. Dlaczego zdecydowała się pani na okręg chełmski? Magia ""jedynki""? Podczas prowadzenia kampanii do Europarlamentu poznałam całe województwo i każde miasto. Uważam, że mieszkańcy Zamościa, Chełma, Białej Podlaskiej, Hrubieszowa, Tomaszowa Lubelskiego zasługują na tom by mieć swojego przedstawiciela w polskim parlamencie. Naprawdę jest to piękny okręg. Przeprowadzam się do Chełma, by lepiej poznać mieszkańców. Powołałam zespoły, które codziennie pracują i analizują co można usprawnić w miastach regionu. Lubelskiej lewicy brakuje prawdziwego lidera. Chcę nim być. Na koniec zapytam o konflikt między Magdaleną Długosz z partii Razem i Stanisławem Kierońskim z SLD. Wspólnie budujecie koalicję Lewicy w regionie. Między tą dwójką wrze w sprawie górek czechowskich. Kieroński jako miejski radny zagłosował za częściową zabudową tych terenów. Tymczasem Długosz, tu jako przedstawicielka Lubelskiego Ruchu Miejskiego, chce umieścić jego nazwisko na tzw. ścianie wstydu. Uda się to jakoś rozwiązać? Mimo że jestem kandydatką w okręgu 7 to pozostaję tutaj w strukturach koalicyjnych. Pracuję na rzecz koalicji i listy wyborczej. Moim zdaniem osoba, która znajdzie się na drugim miejscu lubelskiej listy Lewicy działa na jej szkodę. Mimo że jest przeciwna decyzjom ws. górek i podjęła działania z ruchami miejskimi, to nie powinna podejmować takich działań. Będę się starała zażegnać ten kryzys. Nie potrzebujemy kryzysów na liście. Będziemy namawiać panią Długosz do wycofania się z tej akcji. W ramach koalicji jest to niedopuszczalne. Szkodzi liście. ","Monika Pawłowska, za nią Robert Biedroń",
https://wiadomosci.onet.pl/kraj/wybory-parlamentarne-2019-nowy-skrot-komitetu-lewicy/bm1n6g3,Komitet SLD uzupełnił wady zawiadomienia; nowy skrót nazwy komitetu to KW Sojusz Lewicy Demokratycznej,"Komitet Wyborczy Sojusz Lewicy Demokratycznej uzupełnił wady zawiadomienia dotyczące skrótu nazwy komitetu; nowy skrót to ""KW Sojusz Lewicy Demokratycznej"", a nie ""KW Lewica"" - poinformowała szefowa Krajowego Biura Wyborczego Magdalena Pietrzak.","W ubiegłym tygodniu politycy SLD, Wiosny i Lewicy Razem zadeklarowali wolę startu z komitetu wyborczego pod nazwą Lewica, którego bazę stanowiłyby struktury SLD. W tym samym tygodniu Konwencja Krajowa Sojuszu przyjęła zmianę w statucie partii, zgodnie z którą słowo ""Lewica"" miało stać się oficjalnym skrótem nazwy ugrupowania, umożliwiając tym samym rejestrację komitetu pod tą nazwą. Zmiana dokonana w statucie została następnie zgłoszona do Sądu Okręgowego w Warszawie, który prowadzi ewidencję partii politycznych. O odrzucenie przez sąd zgłoszonej przez SLD zmiany wniósł jednak lider ugrupowania Polska Lewica Jacek Zdrojewski, argumentując, iż nowy skrót nazwy ugrupowania niewystarczająco odróżnia się od nazw partii już istniejących. Polityk zgłosił też sądowi, że decyzja SLD o zmianie skrótu swojej nazwy mogła zostać podjęta z naruszeniem statutu tego ugrupowania. Zgodnie z kodeksem wyborczym, nazwa komitetu wyborczego partii politycznej musi zawierać nazwę tej partii lub jej skrót, przy czym muszą one odzwierciedlać zapis w ewidencji partii politycznych. W poniedziałek w PKW złożone zostały dokumenty rejestrujące KW Lewica. Po południu tego dnia Komisja podała, że lewicowy komitet został wezwany do usunięcia wady swojego zawiadomienia dot. nazwy skrótu komitetu. Jak wskazała PKW, skrót nazwy Sojuszu Lewicy Demokratycznej zapisany w ewidencji partii, to w dalszym ciągu ""SLD"". Od momentu wydania wezwania PKW komitet ma trzy dni na usunięcie wad. Oznaczało to, że jeśli do piątku włącznie sąd nie zarejestrowałby nowego skrótu nazwy albo komitet nie zmieniłby nazwy na spełniającą wymogi kodeksu wyborczego, PKW może odmówić jego zarejestrowania. Pełnomocnik wyborczy komitetu ma prawo zaskarżyć ewentualne postanowienie PKW o odmowie przyjęcia zawiadomienia do Sądu Najwyższego. Szefowa Krajowego Biura Wyborczego poinformowała, że Komitet Wyborczy Sojusz Lewicy Demokratycznej uzupełnił wady zawiadomienia o utworzeniu komitetu wyborczego dotyczące skrótu nazwy komitetu. Jak przekazała, nowy skrót nazwy komitetu to ""KW Sojusz Lewicy Demokratycznej"". Według informacji PAP ze źródeł w Razem, w partii trwa wewnętrzne referendum ws. formuły startu w wyborach na wypadek konieczności rejestracji lewicowego komitetu pod szyldem SLD. Po zakończeniu wewnętrznego głosowania ma się spotkać Rada Krajowa Lewicy Razem.","Robert Biedroń, Adrian Zandberg i Włodzimierz Czarzasty",
https://wiadomosci.onet.pl/tylko-w-onecie/joanna-senyszyn-z-sld-w-onet-rano-z-rzadu-robi-sie-kolko-rozancowe/8cvtznh,"Joanna Senyszyn w ""Onet Rano."": z rządu robi się kółko rożańcowe","- Mamy absolutny sojusz tronu z ołtarzem. Kościół jest na usługach PiS-u, a PiS jest na usługach Kościoła - powiedziała w programie ""Onet Rano."" polityk i była posłanka SLD Joanna Senyszyn.","- Z rządu robi się kółko różańcowe. To jest barterowa wymiana. Rząd daje pieniądze z budżetu, a Kościół w zamian za to robi im kampanię z ambon - oceniła Senyszyn.",,
https://wiadomosci.onet.pl/tylko-w-onecie/joanna-senyszyn-w-onet-rano-schetyna-celowo-przeciagal-rozmowy-z-lewica/rt9y2j9,"Joanna Senyszyn w ""Onet Rano."": Schetyna celowo przeciągał rozmowy z lewicą","- Uważam, że źle się stało (że opozycja się nie zjednoczyła - red.). Ta lista mogłaby się nawet dalej nazywać Koalicja Europejska - powiedziała w programie ""Onet Rano."" działaczka i była posłanka SLD Joanna Senyszyn.","- Bardzo się dziwię, że ta koalicja się rozpadła. Winę ponosi przede wszystkim PSL, ale także PO i przewodniczący Schetyna. Przede wszystkim niepotrzebnie przez miesiąc przeciągał rozmowy, jeśli od początku był zdecydowany nie iść z lewicą. Myślę, że to było celowe - oceniła Senyszyn.",,
https://wiadomosci.onet.pl/kraj/lewica-razem-glosuje-ws-ewentualnej-rejestracji-komitetu-pod-szyldem-sld/crp59jt,Lewica Razem głosuje ws. ewentualnej rejestracji komitetu pod szyldem SLD,"W Lewicy Razem trwa referendum wewnętrzne ws. formuły startu w wyborach na wypadek konieczności rejestracji lewicowego komitetu pod szyldem SLD, a nie KW Lewica, jak wcześniej planowano - dowiedziała się Polska Agencja Prasowa.","Według informacji PAP ze źródeł w Razem rozpisane przez zarząd partii nieformalne referendum, w którym głosować mogą wszyscy członkowie Razem, ma potrwać do godz. 18 w środę. Decyzja w nim podjęta ma w sposób wiążący przesądzić o ewentualnej zgodzie na start ugrupowania pod szyldem Sojuszu Lewicy Demokratycznej w razie braku korzystnej decyzji Sądu Okręgowego w Warszawie ws. zmiany skrótu oficjalnej nazwy Sojuszu Lewicy Demokratycznej na ""Lewica"", która pozwoliłaby na rejestrację komitetu pod tą nazwą. Decyzja podjęta w referendum zakłada jednocześnie podtrzymanie innych warunków startu wynegocjowanych wcześniej pomiędzy SLD, Wiosną i Razem, dotyczących m.in. podziałów miejsc na listach lewicowego komitetu. Po zakończeniu wewnętrznego głosowania ma się spotkać Rada Krajowa Lewicy Razem. Zgodnie z kodeksem wyborczym nazwa komitetu wyborczego partii politycznej musi zawierać nazwę tej partii lub jej skrót, przy czym muszą one odzwierciedlać zapis w ewidencji partii politycznych. W ubiegłym tygodniu politycy SLD, Wiosny i Lewicy Razem zadeklarowali wolę startu z komitetu wyborczego pod nazwą Lewica, którego bazę stanowiłyby struktury SLD. W tym samym tygodniu Konwencja Krajowa Sojuszu przyjęła zmianę w statucie partii, zgodnie z którą słowo ""Lewica"" miało stać się oficjalnym skrótem nazwy ugrupowania, umożliwiając tym samym rejestrację komitetu pod tą nazwą. Zmiana dokonana w statucie została następnie zgłoszona do Sądu Okręgowego w Warszawie, który prowadzi ewidencję partii politycznych. O odrzucenie przez sąd zgłoszonej przez SLD zmiany wniósł jednak lider ugrupowania Polska Lewica Jacek Zdrojewski, argumentując, iż nowy skrót nazwy ugrupowania niewystarczająco odróżnia się od nazw partii już istniejących. Polityk zgłosił też sądowi, że decyzja SLD o zmianie skrótu swojej nazwy mogła zostać podjęta z naruszeniem statutu tego ugrupowania. Jednocześnie w poniedziałek w PKW złożone zostały dokumenty rejestrujące KW Lewica. Po południu tego dnia Komisja podała, że lewicowy komitet został wezwany do usunięcia wady swojego zawiadomienia dot. nazwy skrótu komitetu. Jak wskazała PKW, skrót nazwy Sojuszu Lewicy Demokratycznej zapisany w ewidencji partii to w dalszym ciągu ""SLD"".","Od prawej: Włodzimierz Czarzasty, Adrian Zandberg, Robert Biedroń",
https://wiadomosci.onet.pl/kraj/wybory-parlamentarne-2019-lewica-ma-problemy-z-rejestracja-komitetu/s1mxsj0,Lewica ma problemy z rejestracją komitetu wyborczego,"Państwowa Komisja Wyborcza wezwała Komitet Wyborczy Lewicy do usunięcia wady w zawiadomieniu o utworzeniu komitetu. Na korektę ma tylko trzy dni, a wszystko zależy od sprawności działania warszawskiego Sądu Okręgowego.","Formalnie komitet tworzy Sojusz Lewicy Demokratycznej, który w ewidencji partii politycznych nadal posługuje się skrótem ""SLD"". Tymczasem w zawiadomieniu użyto skrótu ""Lewica"". Choć władze partii w ubiegłym tygodniu dokonały stosownych zmian w swoim statucie i złożyły wniosek o zmianę skrótu w ewidencji, to Sąd Okręgowy w Warszawie - który ją prowadzi - takiej zmiany jeszcze nie uwzględnił. SLD zdecydował się na zmianę ze względu na porozumienie z Wiosną, Razem i szeregiem mniejszych ugrupowań lewicowych, których kandydaci będą startować z komitetu partyjnego Sojuszu. Tym sposobem politycy chcą uniknąć konieczności zawiązania komitetu koalicyjnego, który musi przekroczyć próg 8 proc. - o 3 pkt proc. wyższy niż dla komitetów partyjnych. Jednak kodeks wyborczy wymaga od nich by w swojej nazwie użyły nazwy lub skrótu nazwy partii, która go tworzy. Rzeczniczka sztabu wyborczego Lewicy Anna-Maria Żukowska przyznała, że komitet spodziewał się takiego stanowiska PKW. - Chcieliśmy złożyć zawiadomienie o rejestracji komitetu jak najszybciej, żeby korzystać z ochrony nazwy - wyjaśniła Żukowska. Zaznaczyła jednocześnie, że inicjatorzy lewicowego porozumienia zakładają, że w ciągu trzech dni - jakie wyznaczyła Komisja na skorygowanie zawiadomienia o utworzeniu komitetu - warszawski Sąd Okręgowy dokona zmiany w ewidencji partii politycznych, która umożliwi zarejestrowanie komitetu pod wnioskowaną nazwą. Według rzeczniczki sztabu Lewicy zasadność takiego oczekiwania wynika z wiedzy ""operacyjnej i prawniczej"". - ""Plan B"" będzie wdrażany jak się nie uda ""plan A"" - dodała, dopytywana o inne plany na wypadek, gdyby decyzja sądu jednak się opóźniła. Jeśli w ciągu trzech dni wada nie zostanie usunięta, PKW odmówi przyjęcia zawiadomienia. Pełnomocnik wyborczy ma wtedy prawo złożyć do Sądu Najwyższego skargę na postanowienie Komisji. (mba)","R. Biedroń, A. Zandberg, W. Czarzasty",
https://wiadomosci.onet.pl/tylko-w-onecie/krzysztof-gawkowski-w-onet-rano-nie-poklocimy-sie-przy-wybieraniu-przewodniczacego/3lkpemg,"Krzysztof Gawkowski w ""Onet Rano."": nie pokłócimy się przy wybieraniu przewodniczącego klubu","Krzysztof Gawkowski był gościem Bartosza Węglarczyka w ""Onet Rano."". - Gdyby odrodzonej lewicy udało się wejść do parlamentu po czterech lat nieobecności, na poziomie 60 parlamentarzystów, to byłoby świetnie - mówi gość ""Onet Rano."" Krzysztof Gawkowski. Polityk tłumaczy w programie, jak będą wyglądać listy wyborcze. - Pełen parytet, zróżnicowane listy. Cieszę się, że lewica w chwili próby pokazała mądrość i potrafi się zjednoczyć - zapewnia polityk Wiosny. - Jeżeli się pogodziliśmy przy układaniu list, to na pewno się nie pokłócimy przy wybieraniu przewodniczącego klubu - podkreśla. Chcesz dowiedzieć się więcej? Kliknij tutaj: vod.pl.",,,
https://wiadomosci.onet.pl/kraj/lubelskie-lewica-wybrala-liderow-list-wyborczych/wzvj0gm,Lewica wybrała liderów list wyborczych,"Jak nieoficjalnie dowiedział się Onet Jacek Czerniak i Monika Pawłowska będą liderami list Lewicy w województwie lubelskim. Przewodniczący Rady Wojewódzkiej SLD otrzymał ""jedynkę"" w Lublinie. Z kolei koordynatorka Wiosny w regionie została przeniesiona do okręgu chełmskiego.","W piątek odbył się zarząd Sojuszu Lewicy Demokratycznej, podczas którego ustalono czołowe miejsca na listach. Według naszych informacji do gry wrócił szef lubelskich struktur Jacek Czerniak, który otrzymał pierwszej miejsce w okręgu lubelskim. Oznacza to, że w ramach umowy koalicyjnej ""jedynka"" w okręgu chełmskim przypadnie Wiośnie. Jak ustaliliśmy, listę otworzy Monika Pawłowska, koordynatorka regionalnych struktur partii Roberta Biedronia.  Podchody do pierwszego miejsca na liście Lewicy robił również były poseł Ruchu Palikota i Twojego Ruchu Marek Poznański. Obecny menadżer Śródmieścia w Lublinie należy do PO i znalazł się na szerokiej liście kandydatów Koalicji Obywatelskiej. Już raz zdobył mandat z tego okręgu - w 2011 r. jako kandydat Ruchu Palikota uzyskał ponad 16 tys. głosów. Mimo to ugrupowanie Biedronia postawiało na Pawłowską. Pod koniec lipca informowaliśmy o wstępnym porozumieniu liderów Lewicy co do podziału ""jedynek"". Listę w okręgu nr 6 (Lublin, Kraśnik, Puławy) miała otwierać Monika Pawłowska. Z kolei SLD otrzymało pierwsze miejsce w okręgu nr 7 (Chełm, Zamość, Biała Podlaska), do którego pewniakiem był Riad Haidar. Wszystko zmieniło się po konferencji przewodniczącego PO Grzegorza Schetyny. Ogłosił, że Haidar będzie kandydował z listy Koalicji Obywatelskiej. Wywołało to niemałe zamieszanie. Władze SLD były przekonane, że doszło do pomyłki i popularny lekarz wystartuje z ich list. Sam Haidar przyznał w rozmowie z Onetem, że o wszystkim dowiedział się z konferencji Schetyny. Ostatecznie popularny pediatra z Białej Podlaskiej zrzekł się wszystkich funkcji w SLD i odszedł z partii. W ostatni weekend pojawiły się informacje, że Haidar jest bliski powrotu na listę Lewicy, ponieważ spełniono jego podstawowy warunek. Chodziło o to, by kandydaci startowali z listy jednej partii, a nie komitetu koalicyjnego. Różnica polega w progu wyborczym - partia musi przekroczyć 5 proc., a koalicja 8 proc. W 2015 roku Zjednoczona Lewica uzyskała jedynie 7,55 proc., przez co znalazła się poza Sejmem.",Jacek Czerniak i Monika Pawłowska,
https://wiadomosci.onet.pl/kraj/sondaz-ibris-dla-rzeczpospolitej-pis-z-samodzielna-wiekszoscia/57rl5dr,"Sondaż IBRiS dla ""Rzeczpospolitej"": PiS z samodzielną większością","Sprawa lotów byłego marszałka Sejmu Marka Kuchcińskiego nie powoduje spadków notowań partii rządzącej. Z badania IBRiS dla ""Rzeczpospolitej"" wynika, że Prawo i Sprawiedliwość może liczyć na samodzielną większość w Sejmie.","PiS w najnowszym badaniu może liczyć 41,2 proc. poparcia. Na drugim miejscu uplasowała się Koalicja Obywatelska, w skład której wchodzą PO, Nowoczesna, Inicjatywa Polska i samorządowcy. KO może liczyć na 27 proc. Na ostatnim miejscu podium znajduje się koalicja lewicowa utworzona z SLD, Wiosny i partii Razem - ich wynik to 11,6 proc. Poza pierwszą trójką, ale z szansami na utrzymanie się w Sejmie ma Koalicja Polska, czyli połączenie PSL z Kukiz'15. Najnowszy twór na politycznej mapie politycznej ma na starcie 6,5 proc. poparcia. Poza pięcioprocentowym progiem - gwarantującym dostanie się do Sejmu -znajduje się Konfederacja (Korwin i Narodowcy) z wynikiem 2,8 proc. Bezpartyjni Samorządowcy mogą liczyć na 1,8 proc. w najnowszym sondażu. Niezdecydowanych jest 9 proc. badanych. Badanie IBRiS zostało przeprowadzone 9 i 10 sierpnia metodą CATI na próbie 1100 osób. ""Wyniki sondażu w przeliczeniu na mandaty dają bezpieczną, samodzielną większość PiS. Obóz rządzący ma 243 mandaty, Koalicja Obywatelska 151 mandatów, Lewica 45 mandatów, a PSL z Kukizem – 20 mandatów. 1 mandat przypadnie Mniejszości Niemieckiej. Autorem symulacji jest Marcin Palade"" - czytamy w dzisiejszej ""Rzeczpospolitej"". Więcej w dzisiejszym wydaniu ""Rzeczpospolitej"". Źródło: ""Rzeczpospolita""",,
https://wiadomosci.onet.pl/kraj/sondaz-kto-liderem-lewicy/7v6xe50,Kto jest liderem Lewicy? Sondaż,"Polacy są podzieleni w kwestii tego, kto powinien być liderem Lewicy, czyli koalicji partii lewicowych startujących w wyborach parlamentarnych z wykorzystaniem ""bazy organizacyjno-prawnej SLD"" - wynika z sondażu SW Research dla rp.pl.","SLD, Wiosna i Razem ogłosiły, że wystartują wspólnie w wyborach parlamentarnych 19 lipca, po tym jak Platforma Obywatelska zdecydowała, iż w tworzonej przez nią Koalicji Obywatelskiej nie będzie miejsca dla SLD.   W wyborach do Parlamentu Europejskiego SLD startowało pod szyldem Koalicji Europejskiej, w której skład - oprócz Sojuszu - wchodziły jeszcze: PO, PSL, Nowoczesna, Inicjatywa Polska i Zieloni. Wiosna startowała pod własnym szyldem, a Razem tworzyło Koalicyjny Komitet Wyborczy Lewica Razem. Koalicja Europejska zdobyła w tych wyborach 38,47 proc. głosów, co przełożyło się na 22 mandaty, z czego 5 mandatów przypadło politykom związanym z SLD. Wiosna z wynikiem 6,06 proc. zdobyła 3 mandaty w PE. KKW Lewica Razem zdobyła 1,24 proc. głosów. Po wyborach do PE SLD postulowało utrzymanie Koalicji Europejskiej, jednak PO uzależniała to od tego, czy do takiej koalicji wejdzie PSL. PSL wykluczyło jednak koalicję z lewicą przed wyborami do Sejmu i utworzyło własną Koalicję Polską. SLD, Wiosna i Razem trzy tygodnie po ogłoszeniu decyzji o starcie w wyborach poinformowały, że wystartują jako Komitet Wyborczy Lewica, dla którego bazą organizacyjno-prawną będzie SLD. W praktyce oznacza to, że koalicja wystartuje w wyborach jako Sojusz Lewicy Demokratycznej, który zmienił swój skrót z SLD na Lewica. To zaś oznacza, że listę SLD, Wiosny i Razem obowiązywać będzie 5-procentowy próg wyborczy dla partii, a nie 8-procentowy dla koalicji. Źródło: ""Rzeczpospolita""",Sondaż: kto liderem Lewicy?,
https://wiadomosci.onet.pl/kraj/sosnowiec-nieoficjalnie-czarzasty-jedna-na-liscie-do-sejmu/wgs04le,"Nieoficjalnie: Włodzimierz Czarzasty ""jedynką"" na liście do Sejmu w Sosnowcu","Wszystko wskazuje na to, że Włodzimierz Czarzasty będzie ""jedynką"" na sosnowieckiej liście. Polityk zaznacza, że ostateczne decyzje zapadną jutro - informuje portal silesia24.pl. Informację potwierdzają źródła Onetu.","Portal silesia24.pl podkreśla, że Sosnowiec to ""wyjątkowo łatwy"" teren dla lewicy. ""To właśnie w Sosnowcu rekordowe poparcie uzyskiwał m.in. Adam Gierek"", a lewica ""zawsze miała tu »pewny« mandat. Formalnie ruszyła kampania przed wyborami parlamentarnymi - w Dzienniku Ustaw opublikowano postanowienie prezydenta Andrzeja Dudy o zarządzeniu wyborów oraz kalendarz wyborczy. Do 26 sierpnia należy złożyć do PKW zawiadomienie o utworzeniu komitetu.",Włodzimierz Czarzasty,
https://wiadomosci.onet.pl/kraj/robert-biedron-szefem-sztabu-lewicy/2sn1p10,Robert Biedroń będzie szefem sztabu Lewicy,"Lider Wiosny będzie szefował sztabowi Lewicy w jesiennych wyborach do parlamentu. W skład sztabu wyborczego KW Lewica wejdą m.in. reprezentanci Unii Pracy, Inicjatywy Feministycznej, PPS, Twojego Ruchu, Kongresu Świeckości i stowarzyszenia ""Ordynacka"" - powiedział Robert Biedroń.","Lewica ogłosiła dzisiaj na konferencji prasowej przed pomnikiem Ignacego Daszyńskiego przy warszawskim placu Na Rozdrożu pełen skład sztabu wyborczego. Wiceszefami sztabu, którym pokieruje Biedroń, będą: sekretarz generalny Wiosny Krzysztof Gawkowski, sekretarz generalny SLD Marcin Kulasek i członek Zarządu Krajowego Lewicy Razem Marcelina Zawisza. Rzeczniczka SLD Anna Maria Żukowska będzie tę samą funkcję pełnić także w sztabie Lewicy. Pełnomocniczką ds. kontaktów ze stroną społeczną zostanie członkini Zarządu Krajowego Lewicy Razem Julia Zimmermann. Szefem zespołu strategicznego w sztabie został były sztabowiec Aleksandra Kwaśniewskiego w wyborach prezydenckich z 1995 roku - Robert Kwiatkowski, wiceprezes Wiosny Gabriela Morawska-Stanecka będzie szefową zespołu prawno-finansowego, a zespołem programowym pokieruje Dariusz Standerski, czyli dyrektor programowy Wiosny. Za organizację będzie odpowiadała Anna Zeitz (SLD), za komunikację rzeczniczka Lewicy Razem Dorota Olko, a sekretarzem sztabu zostanie Patryk Janczewski (Wiosna). Ponadto na poniedziałkowej konferencji prasowej zaprezentowane zostaną także podmioty: mniejsze partie lewicowe i organizacje pozarządowe, które w wyborach będą startowały ze wspólnej listy w bloku lewicowym, a swoją decyzję w sprawie startu ma przedstawić Robert Biedroń.  W zbliżających się wyborach do parlamentu wystartujemy jako Komitet Wyborczy Lewica; bazą organizacyjno-prawną tego startu będzie SLD - poinformował jeden z liderów Lewicy Razem Adrian Zandberg. Jak ocenił Zandberg, siłą porozumienia, które wystartuje z list tego komitetu, jest ""wielobarwność"". - Siłą Lewicy jest jej różnorodność. Jesteśmy silni dlatego, że jesteśmy różni: jesteśmy starsi i młodsi, (...) jesteśmy z mniejszych miejscowości i z wielkich miast, takich jak Warszawa - mówił lider Lewicy Razem. Jak zaznaczył, polityków, którzy wystartują z list KW Lewica łączy ""to, co było bliskie sercu Ignacego Daszyńskiego - przekonanie, że Polska może być krajem sprawiedliwym społecznie, krajem, który stoi po stronie pracowników, krajem, który stoi po stronie kobiet, krajem, który jest demokratyczny i wolny, krajem, który nikogo nie zostawia z tyłu"". - O taką Polskę Lewica zawalczy w wyborach do parlamentu i o taką Polskę będą walczyć w nowym parlamencie przedstawiciele silnej, różnorodnej reprezentacji lewicy - dodał Zandberg. - Podjęliśmy dzisiaj decyzję, że pan Robert Biedroń nie będzie startował do parlamentu polskiego; pan Robert Biedroń będzie szefem sztabu Lewicy - poinformował Czarzasty na konferencji prasowej. - Tak jak jest jedna ""jedynka"" w Warszawie i nie będzie tak, że trzech czy czterech będzie startowało na jednej ""jedynce"" w Warszawie (...), tak w sprawie pana Roberta Biedronia podjęliśmy w gronie wszystkich sojuszników, w gronie wszystkich stowarzyszeń i wszystkich partii taką decyzję - tłumaczył przewodniczący Sojuszu. Dopytywany o to, dlaczego lider Wiosny nie będzie kandydował do polskiego parlamentu, Czarzasty dodał: ""Mamy również wobec pana Biedronia inne plany; przyjdzie czas, będziemy je ogłaszali"".",Robert Biedroń,
https://wiadomosci.onet.pl/kraj/nieoficjalnie-sld-chce-zmienic-nazwe-kompromis-z-wiosna-i-razem/52bytwg,Nieoficjalnie: SLD chce zmienić nazwę na Lewica,"Liderzy Sojuszu Lewicy Demokratycznej chcą zmienić nazwę partii na Lewica - dowiedziała się nieoficjalnie PAP. Powodem jest możliwość startu w najbliższych wyborach w formule koalicji, a jednocześnie niechęć partnerów SLD - Lewicy Razem i Wiosny - do startu z list Sojuszu.","- Nie potwierdzam, nie zaprzeczam, wszystko ogłosimy w przyszłym tygodniu - powiedział szef SLD Włodzimierz Czarzasty, a wcześniej także rzeczniczka Sojuszu Anna Maria Żukowska pytani o zmianę nazwy partii. Zmiana ta, jak dowiedziała się PAP, ma być formą pójścia na kompromis w ramach lewicowej koalicji, tworzonej przez SLD, Wiosnę i Lewicę Razem. Robert Biedroń oraz Adrian Zadnberg mają mieć obawy przed rejestracją porozumienia jako koalicji wyborczej, bo to wymagałoby przekroczenia progu 8 procent. W 2015 roku podobnej koalicji lewicowej zabrało niewielu głosów, by ten próg przekroczyć. Alternatywą, jedyną, w ramach której nie traci się subwencji wyborczej, jest rejestracja list partyjnych i start kandydatów kilku ugrupowań z list jednej partii. SLD już od jakiegoś czasu dopuszczało rejestrację własnych list partyjnych i zaproszenie na nie kandydatów Lewicy Razem i Wiosny, ewentualnie innych drobnych ugrupowań lewicowych. Jednocześnie, jak kilkakrotnie mówiła rzeczniczka Anna Maria Żukowska, ugrupowanie absolutnie wyklucza start z list innej partii. Z kolei Wiosna i Lewica Razem niechętnie traktowały perspektywę startu z list SLD. Razem po wyborach europejskich specjalnie nawet zmieniło nazwę na Lewica Razem. Jak przyznawali działacze tej partii, był to gest umożliwiający zapraszanie na własne listy innych formacji. W końcu, jak się dowiedziała PAP, kompromisem wobec partnerów, na jaki zdecydowały się władze SLD jest zmiana nazwy na Lewica. Ma to ułatwić kandydatom innych partii start z list tego ugrupowania - tak samo bowiem nazywa się cała koalicja, jaką tworzą dziś SLD, Wiosna i Lewica Razem. SLD jako partia istnieje od 1999 roku. Wcześniej, od 1991 roku pod tą nazwą funkcjonował sojusz wyborczy ugrupowań lewicowych, w którym dominowały partia Socjaldemokracja RP i Ogólnopolskie Porozumienie Związków Zawodowych. SLD dwukrotnie sprawował władzę - w latach 1993-97 w koalicji z PSL, a także w latach 2001-05, początkowo z Unią Pracy i PSL, potem w formule mniejszościowej.","R. Biedroń, A. Zandberg, W. Czarzasty",
https://wiadomosci.onet.pl/kraj/lewica-dogaduje-sie-w-sprawie-jedynek-do-sejmu-wiosna-bierze-lublin/erpqp7g,"Lewica dogaduje się w sprawie ""jedynek"" do Sejmu. Wiosna bierze Lublin","Jak nieoficjalnie dowiedział się Onet liderzy Zjednoczonej Lewicy podjęli już decyzje ws. podziału ""jedynek"" w województwie lubelskim. Pierwsze miejsce w okręgu nr 7 przypadnie kandydatowi SLD. Natomiast liderem listy w Lublinie najprawdopodobniej będzie kandydatka Wiosny.","Trwają rozmowy koalicyjne między największymi podmiotami, które mają stworzyć wspólną listę lewicy w jesiennych wyborach parlamentarnych. Liderzy SLD, Wiosny, partii Razem oraz innych ugrupowań, które przyłączają się do szerokiej koalicji dyskutują o podziale miejsc na listach do Sejmu. Według naszych informacji zapadły już decyzje co do obsady pierwszych miejsc w województwie lubelskim, które jest podzielone na dwa okręgi wyborcze: nr 6 (Lublin, Kraśnik, Puławy) oraz nr 7 (Chełm, Biała Podlaska, Zamość). Jak informowaliśmy w zeszłym tygodniu, pewniakiem do pierwszego miejsca w ""siódemce"" jest radny sejmiku Riad Haidar. Popularny pediatra może być już tego pewny. Największa walka toczyła się o ""jedynkę”""w Lublinie. Od samego początku było wiadomo, że chrapkę na to miejsce miał przewodniczący struktur SLD w woj. lubelskim Jacek Czerniak. Wszystko wskazuje na to, że były poseł będzie musiał zadowolić się drugim miejscem, ponieważ w wyniku ustaleń koalicyjnych listę ma otwierać koordynatorka Wiosny Monika Pawłowska. Informację potwierdza nam jeden z lubelskich polityków SLD. Zarówno Czerniak, jak i Pawłowska nie chcą o tym rozmawiać do momentu oficjalnego ogłoszenia list. - Nic na ten temat nie wiem - ucina Jacek Czerniak. Podobnie informuje nas przedstawicielka Wiosny. - Rozmowy na ten temat jeszcze trwają - mówi nam Pawłowska.",Monika Pawłowska (z prawej),
https://wiadomosci.onet.pl/kraj/biedron-kandydatem-na-prezydenta-nie-wystartuje-do-sejmu/9z9l10n,"""GW"": Biedroń zostaje w Brukseli, będzie kandydatem lewicy na prezydenta","Robert Biedroń zdecydował, że nie będzie ubiegał się o mandat posła w wyborach parlamentarnych. Wystartuje za to jako kandydat Wiosny, SLD i Razem w przyszłorocznych wyborach prezydenckich - informuje ""Gazetę Wyborczą"" źródło bliskie sztabu lewicy.","Od kilku tygodni trwały medialne spekulacje dotyczące politycznej przyszłości Biedronia. Polityk przed wyborami do Parlamentu Europejskiego zapowiadał, że prawdopodobnie nie przyjmie mandatu. - Chciałbym mieć dziś powód do tego, aby być obecnym w mediach, a w Brukseli mówić o rzeczach ważnych, mandat posła do PE mi na to pozwala - mówił już po 26 maja. Lider Wiosny sam miał zaproponować poparcie jego kandydatury w wyborach prezydenckich, na co przystał Włodzimierz Czarzasty i Adrian Zandberg. ""GW"" przypomina, że w majowym badaniu Kantar Robert Biedroń mógł liczyć na 11 proc. poparcia. Polityk cieszy się też najwyższym zaufaniem wśród trzech ""tenorów lewicy"". Pozostanie polityka w Brukseli ma według jednego z rozmówców ""Wyborczej"" uchronić jego wizerunek podczas kampanii wyborczej. ""Tym bardziej, że wybory prezydenckie w dużym stopniu opierają się właśnie na wizerunku kandydatów"" - czytamy w dzienniku. Jednak taka decyzja nie oznacza, że Robert Biedroń nie będzie angażować się w kampanię. Z informacji ""GW"" wynika, że zostanie szefem sztabu wyborczego lewicy. Ma odpowiadać za strategię i planowanie wspólnej kampanii. Źródło: ""Gazeta Wyborcza"", Onet","Adrian Zandberg, Robert Biedroń. Włodzimierz Czarzasty",
https://wiadomosci.onet.pl/kraj/bialystok-zbliza-sie-protest-przeciwko-przemocy-zapraszaja-na-niego-liderzy-lewicy/zqjqt0l,"Czarzasty, Zandberg i Biedroń zapraszają na protest przeciw przemocy w Białymstoku","W najbliższą niedzielę w Białymstoku odbędzie się wiec przeciwko nienawiści. To reakcja na wydarzenia, do których doszło w stolicy województwa podlaskiego w zeszły weekend, kiedy grupy agresywnych kiboli zaatakowały uczestników Marszu Równości. ""Chcemy wspólnie zaprotestować przeciwko przemocy, dyskryminacji i homofobii w przestrzeni publicznej oraz okazać solidarność z mieszkańcami miasta i ofiarami nienawiści"" - piszą organizatorzy - Adrian Zandberg, Robert Biedroń i Włodzimierz Czarzasty.","Protest ""Polska Przeciw Przemocy"" organizowany jest przez Wiosnę, SLD i Lewicę Razem w związku z wydarzeniami, do jakich doszło w sobotę w czasie białostockiego Marszu Równości. Wstępnie środowiska lewicowe zapowiadały, że zorganizują marsz, ale ostatecznie zdecydowały, że będzie to manifestacja w niedzielę. Demonstracja ma się odbyć na Rynku Kościuszki, placu w sercu Białegostoku. W ten dzień, na jego części będą odbywać się koncerty w ramach festiwalu ""Podlaska Oktawa Kultur"", który w dziś wieczorem ma rozpocząć się w mieście. Pierwszy Marsz Równości przeszedł ulicami Białegostoku w sobotę po południu. Przejście uczestników marszu kilkakrotnie próbowali zablokować kontrmanifestanci, policja musiała użyć gazu. W stronę uczestników rzucano kamieniami, petardami, jajkami i butelkami, wykrzykiwano też obraźliwe słowa. Podlaska policja zidentyfikowała już 72 osoby, które łamały w sobotę prawo. Jak informowało MSWiA w komunikacie, z 51 osobami zostały już wykonane lub są wykonywane czynności. Podlaska policja doprecyzowuje, że wobec siedmiu osób czynności są wykonywane lub się zakończyły w związku z popełnionymi przestępstwami, a z pozostałymi osobami - w związku z popełnionymi wykroczeniami. Policja próbuje zidentyfikować kolejne osoby; ich wizerunki opublikowała na swojej stronie internetowej. Z białostockim Marszem Równości solidaryzują się też inne miasta jak Warszawa i Wrocław, gdzie w sobotę mają się odbyć demonstracje. W mediach społecznościowych została też zorganizowana zbiórka pieniędzy na działania ""Tęczowego Białegostoku"", który marsz organizował. Zebrano w sumie ponad 100 tys. zł. Poniżej pełna treść zaproszenia od organizatorów manifestacji: W sobotę, 20 lipca, uczestnicy Marszu Równości w Białymstoku zostali brutalnie zaatakowani przez zorganizowane grupy agresywnych kontrmanifestantów. Skala przemocy i nienawiści z ich strony była bezprecedensowa.  To wydarzenie wstrząsnęło nami wszystkimi. W biały dzień, w centrum dużego miasta, agresywne grupy zaatakowały uczestników pokojowego marszu, w tym kobiety, młodzież i dzieci.  Nie możemy stać bezczynnie, musimy pokazać siłę – siłę ducha i serc, a nie pięści. Musimy przeciwstawić złu szacunek, solidarność i współpracę. Taki jest interes społeczny, taki powinien być interes państwa i jego instytucji.  Václav Havel pisał o sile bezsilnych i to uważamy za nasze zobowiązanie. To nie my, społeczeństwo obywatelskie, i nie my, obywatele Europy, jesteśmy bezsilni. Wspólnie, z determinacją powinniśmy powiedzieć “nie” brutalnej przemocy i nienawiści. Już nie raz w historii pokazywaliśmy, że wspólnie możemy wygrać ze złem!  Dlatego już w najbliższą niedzielę, 28.07, zapraszamy Was do Białegostoku na wiec przeciwko nienawiści. Chcemy wspólnie zaprotestować przeciwko przemocy, dyskryminacji i homofobii w przestrzeni publicznej oraz okazać solidarność z mieszkańcami miasta i ofiarami nienawiści. My, lewica, stoimy po stronie słabszych i pokrzywdzonych. Stoimy po stronie otwartości i tolerancji. Nie ma naszej zgody na przemoc i agresję. Polska jest naszym domem i każda oraz każdy z nas ma prawo czuć się w swoim kraju bezpiecznie – bez względu na orientację seksualną, płeć, wyznanie, status majątkowy czy pochodzenie.  Do udziału w pokojowej manifestacji zapraszamy przedstawicieli i przedstawicielki wszystkich grup społecznych i zawodowych, przedstawicieli rządu i prezydenta, organizacji pozarządowych, administracji publicznej i samorządu, członków i członkinie wszystkich partii i środowisk politycznych, wszystkich kościołów i związków wyznaniowych.  W najbliższą niedzielę to Białystok będzie stolicą Polski!","Robert Biedroń, Adrian Zandberg i Włodzimierz Czarzasty",
https://wiadomosci.onet.pl/kraj/sdpl-partia-wolnosc-i-rownosc-oraz-polska-lewica-beda-budowac-swoja-liste-lewicy/rpe0knt,"SdPL, partia Wolność i Równość oraz Polska Lewica będą budować swoją listę lewicy","SdPL, partia Wolność i Równość oraz Polska Lewica zdecydowały o budowie list Zjednoczonej Lewicy - powiedział szef SdPL Wojciech Filemonowicz. Jak dodał, ""będziemy rozmawiać z innymi środowiskami lewicowymi ws. wspólnego startu w wyborach"", ale nie z SLD, Wiosną i Lewicą Razem.","Liderzy trzech ugrupowań: SLD, Wiosny i Lewicy Razem Włodzimierz Czarzasty, Robert Biedroń oraz Adrian Zandberg potwierdzili w piątek zamiar budowy bloku (pod szyldem ""Lewica"") przed jesiennymi wyborami do Sejmu i Senatu. Czarzasty powiedział na wspólnej konferencji prasowej z Biedroniem i Zandbergiem, że te trzy ugrupowania ""dogadały się"", bo chcą wygrać wybory parlamentarne i wygrać z PiS. Zapowiedział, że w przyszłym tygodniu SLD, Wiosna i Lewica Razem zaproszą do współpracy wszystkie partie polityczne lewicowe, organizacje kobiece, fundacje i ruchy miejskie, które będą chciały współpracować. Po obradach mniejszych ugrupowań lewicowych, które odbywały się wczoraj i dziś Filemonowicz poinformował, że Socjaldemokracja Polska, partia Wolność i Równość oraz Polska Lewica zdecydowały, że ""powstanie komitet bądź porozumienie, druga lista - mówiąc wprost - Zjednoczonej Lewicy"". - Ustaliliśmy, że będziemy we trójkę, czyli Piotr Musiał (przewodniczący WiR), Jacek Zdrojewski (szef Polskiej Lewicy) i ja, rozmawiali ze wszystkimi, którzy się mieszczą w szeroko rozumianej lewicy i tak jak my są oburzeni tym rozbijactwem tych trzech panów (Czarzastego, Biedronia i Zandberga - PAP) - powiedział. Dodał, że dyskusje z partiami politycznymi, stowarzyszeniami i fundacjami dotyczyć będą kwestii programowych, które nie dołączyły do SLD, Wiosny i Lewicy Razem. Pytany, czy odbędzie się rozmowa z Włodzimierzem Czarzastym, lider SdPL odpowiedział krótko: ""Nie"". - Czas na rozmowy był przed spotkaniem liderów SLD, Wiosny i Lewicy Razem oraz ogłoszeniem wspólnego startu - dodał. Przyznał, że próby rozmów z przedstawicielami tych partii są spóźnione od kilka dni. Wczoraj Rada Naczelna Polskiej Partii Socjalistycznej zdecydowała, że włącza się do udziału we wspólnej koalicji z SLD, Wiosną i Lewicą Razem. Z kolei przewodniczący Unii Pracy Waldemar Witkowski, która uczestniczyła w pierwszych spotkaniach z SdPL, WiR oraz Polską Lewicą, powiedział, że we wtorek spotka się z szefem SLD i będzie rozmawiał na temat wyborów. - Jesteśmy za tym, aby była jedna lista, ale bardzo partnerska, bez dominanty żadnej z partii, bo tak powinno być na lewicy: równość, wolność i tolerancja. Na pewno nie będziemy na siłę tworzyć drugiej, alternatywnej lewicy, bo to by było nierozsądne działanie - dodał. ",Wojciech Filemonowicz,
https://wiadomosci.onet.pl/kraj/wybory-parlamentarne-sld-lewica-razem-i-wiosna-tworza-koalicje/vrgvqqj,"SLD, Lewica Razem i Wiosna idą razem do wyborów parlamentarnych","- Jesteśmy tu, by ogłosić historyczny moment dotyczący polskiej demokracji. Trzy największe siły polityczne na lewicy: SLD, Partia Razem oraz Wiosna idą razem do wyborów jako lewica - powiedział podczas konferencji prasowej Robert Biedroń.","Decyzja zapadła wczoraj, podczas spotkania przedstawicieli trzech partii. - Zrobiliśmy to, udało się, daliśmy radę - mówił Biedroń, ogłaszając informację o wspólnym starcie. - Idziemy po zwycięstwo - dodawał. - Chcemy odrobić lekcję demokracji, która nauczyła nas, że lewica wygrywa wybory, kiedy jest zjednoczona, kiedy wspólnym blokiem idzie do wyborów To duży krok dla polskiej lewicy, ale jeszcze większy dla polskiej demokracji - podkreślał Biedroń. - Zrobiliśmy potężny krok naprzód. Od dzisiaj ruszamy z konkretnymi pracami. Jutro powołujemy wspólny sztab. Tak, jak wszyscy tutaj stoimy, chcemy jednego, chcemy zbudować w Polsce państwo dobrobytu – mówił Adrian Zandberg. - Dajcie kilka tygodni lewicy, a polska scena polityczna przewróci się do góry nogami – dodawał. Lider Razem dodał, że w najbliższych tygodniach ""będziemy przedstawiać kolejne filary naszego programu"". - Lewica jest po to, by zająć się sprawami zwykłych ludzi – zakończył swoje przemówienie Zandberg. - Dogadaliśmy się po to, by wygrać z PiS-em. Chcemy przedstawić wizję lewicową Polkom i Polakom. Zapraszamy do współpracy wszystkie lewicowe partie, stowarzyszenia, organizacje kobiece, fundacje i ruchy miejskie, które będą chciały z nami współpracować - mówił Włodzimierz Czarzasty.",Robert Biedroń,
https://wiadomosci.onet.pl/kraj/liderzy-lewicy-zapowiedzieli-konferencje-prasowa-nt-wspolnego-startu-w-wyborach/ypcnt9z,Liderzy lewicy zapowiedzieli konferencję prasową nt. wspólnego startu w wyborach,"Dziś o godz. 13 pod Sejmem odbędzie się konferencja prasowa liderów SLD, Wiosny i Lewicy Razem, na której zostaną przedstawione rezultaty wczorajszych rozmów dotyczących wyborów parlamentarnych - poinformował szef Sojuszu Włodzimierz Czarzasty.","Liderzy SLD Włodzimierz Czarzasty, Wiosny - Robert Biedroń i Lewicy Razem Adrian Zandberg spotkali się wczoraj wieczorem, aby rozmawiać o wspólnej koalicji w wyborach do Sejmu i Senatu. W spotkaniu wzięli też udział: Andrzej Rozenek (SLD), Krzysztof Gawkowski (Wiosna), Maciej Konieczny (Lewica Razem). Po spotkaniu, które zakończyło się po godz. 23, politycy nie chcieli zdradzać szczegółów rozmów. Pierwszy z lokalu wyszedł Czarzasty, który powiedział do dziennikarzy, że ""jest super"". - Jutro zapraszamy przed Sejm na konferencję prasową na godz. 13. Jest naprawdę fajna siła - podkreślił. Dopytywany, czy siły lewicowe pójdą jako koalicja, szef SLD powiedział, że szczegóły zostaną podane dziś podczas konferencji prasowej. - Teraz zobaczycie jak będzie - wszyscy będą wychodzili i wszyscy będą mówili to samo, bo po prostu jesteśmy razem - dodał. - Rozmawialiśmy o tym, aby była jedna lista Lewicy. Jest OK - powiedział, wychodząc ze spotkania Zandberg. Ocenił, że spotkanie liderów było dobre. - Myślę, że będziemy mieli państwu coś bardzo fajnego i bardzo ważnego do powiedzenia jutro o godz. 13 pod Sejmem - powiedział. Dopytywany, czy rozmowy dotyczyły wspólnych list, odpowiedział: - Rozmawialiśmy o tym, żeby była jedna lista lewicy, żeby była jedna lista na lewo od Platformy Obywatelskiej i jest chęć, jest wola. - Ogłosimy wszystkie informacje w piątek o godz. 13 na konferencji prasowej - dodał Biedroń. - Dzisiaj już połóżmy się spać. To był bardzo długi dzień i bardzo owocny - podkreślił lider Wiosny. Lider PO Grzegorz Schetyna ogłosił start Platformy pod szyldem Koalicji Obywatelskiej (PO, Nowoczesna, Inicjatywa Polska), bez PSL i SLD. Zapowiedział przy tym, że 20 proc. miejsc na listach KO mają otrzymać kandydaci niepartyjni. - Chcemy otworzyć nasze listy, listy Koalicji Obywatelskiej o obywateli, o ludzi aktywnych, o społeczników, ekspertów, samorządowców, organizacje pozarządowe - powiedział Schetyna. Według posła PO Mariusza Witczaka chodzi m.in. o przedstawicieli ruchów, stowarzyszeń i organizacji, które przez cały okres rządów PiS organizowały protesty przeciwko wprowadzanym zmianom w różnych dziedzinach życia. - Jesteśmy otwarci na tego typu ruchy prodemokratyczne, czy nawet branżowe, które protestowały przeciwko różnym złym zmianom, które wprowadzał PiS - zadeklarował Witczak. Nie chciał jednak na razie zdradzić żadnych konkretów. - Wszystko musi mieć swój czas i swoje miejsce - zaznaczył. Z rozmów z politykami Platformy wynika, że chodzi m.in. o przedstawicieli Inicjatywy ""Wolne sądy"". W majowych eurowyborach z listy Koalicji Europejskiej (PO, PSL, SLD, Nowoczesna, Zieloni) w Poznaniu startował jeden ze współtwórców tej organizacji, mec. Michał Wawrykiewicz (mandatu nie zdobył). Na listach KO mogą się znaleźć ponadto działacze Komitetu Obrony Demokracji oraz przedstawicielki Ogólnopolskiego Strajku Kobiet, znane z m.in. protestów przeciwko planom zaostrzenia prawa antyaborcyjnego. Mile widziani - jak wynika z nieoficjalnych informacji PAP - byliby ponadto niektórzy politycy lewicy, jak np. była wiceprzewodnicząca SLD Katarzyna Piekarska, wicemarszałek woj. zachodniopomorskiego Stanisław Wziątek oraz jeden z obecnych wiceszefów Sojuszu Sebastian Wierzbicki. O obecność przedstawicieli lewicy na listach Koalicji Obywatelskiej zamierza zabiegać też Inicjatywa Polska Barbary Nowackiej. Jeden z członków zarządu tej partii Dariusz Joński przekazał oświadczenie IP w tej sprawie. ""Inicjatywa Polska proponuje, aby na listach KO, oprócz członków i sympatyków IP, znaleźli się także inni ludzie lewicy. KO to nie koalicja partii, ale porozumienie ludzi i wartości. Dlatego już wkrótce podejmiemy decyzje o kandydatkach i kandydatach z IP i osób popierających nasze wartości"" - napisał Joński w oświadczeniu. W przyszłym tygodniu ma się zebrać Rada Krajowa Inicjatywy Polska, która wskaże kandydatów ugrupowania na wspólne koalicyjne listy.",Włodzimierz Czarzasty,
https://wiadomosci.onet.pl/kraj/lider-sld-mamy-pewne-problemy-z-partia-wiosna/f8q7j81,Lider SLD: mamy pewne problemy z partią Wiosna,"Jeżeli prawdą jest, że PKW może nie przyjąć sprawozdania z pracy pana Roberta Biedronia, to trudno jest wchodzić z taką partią w koalicję na której można stracić - powiedział Włodzimierz Czarzasty w rozmowie z ""Rzeczpospolitą"".","Pytany o to, czy Robert Biedroń chce wspólnie z liderem SLD budować lewicową listę przed jesiennymi wyborami parlamentarnymi, Czarzasty powiedział: ""Myślę, że nie tylko ze mną, natomiast mamy pewne problemy z partią Wiosna, dlatego, że zarówno my, Zieloni i Razem, proponowaliśmy Wiośnie wspólny start w wyborach samorządowych"". - Wtedy pan Biedroń był na etapie 16 proc. poparcia, potem były wybory do PE, też się nie zgodził, a w tej chwili wyszedł z taką inicjatywą, która nie jest na lewicy nowa. Mamy tam kilka problemów z samym tym ruchem - powiedział Czarzasty w programie #RZECZoPOLITYCE. - Pierwszy problem to wiarygodność, ja absolutnie nie będę pana Biedronia atakował, ale powtarza się w mediach prawie codziennie pytanie czy on ten mandat złoży, czy go nie złoży - stwierdził lider SLD. Innym problemem, według Czarzastego, jest kwestia ""transparentności rozliczenia finansowego"". - Jeżeli prawdą jest to, co twierdzą media, że PKW może nie przyjąć sprawozdania z pracy pana Roberta Biedronia, to trudno jest wchodzić z partią w koalicję na której można stracić, jeżeli PKW tę subwencję zabierze. Coraz bardziej jestem bliski stwierdzenia, że z Wiosny zaczyna się robić znikający punkt - powiedział.",Włodzimierz Czarzasty,
https://wiadomosci.onet.pl/tylko-w-onecie/europa-po-wyborach-lepszy-krok-w-tyl-dzis-niz-piec-krokow-w-tyl-pojutrze-komentarz/m44xmyv,Europa po wyborach. Lepszy krok w tył dziś niż pięć kroków w tył pojutrze [KOMENTARZ],"Wyniki wyborów do Parlamentu Europejskiego oznaczają, że elity europejskie po raz kolejny uciekły spod topora skrajnej prawicy. Na dłuższą metę nie da się jednak rządzić, cały czas trzęsąc się ze strachu, że ktoś wysadzi w powietrze cały projekt europejski. Być może należy zrobić krok w tył. Albo choć zatrzymać nierozumny krok naprzód, jeśli ceną za ów krok byłoby to, iż z czasem ktoś inny zrobiłby pięć kroków w tył.","Wyniki wyborów europejskich i obecny kryzys idei europejskiej to bezpośredni wynik debaty, która przetoczyła się przez nasz kontynent ćwierć wieku temu. 25 lat temu spór o przyszłość lewicy toczyli ze sobą przywódca brytyjskiej Partii Pracy Tony Blair oraz przywódca francuskiej Partii Socjalistycznej Lionel Jospin. Blair uważał, że lewica, aby przejąć władzę po epoce dominacji prawicy, musi przesunąć się do centrum. Jospin był zdania, że lewica przesuwając się do centrum, straci swą tożsamość i że taktycznie co prawda może się to opłacać, ale koszty z czasem okażą się bardzo duże. Zwyciężyła koncepcja Blaira. Nastąpiła dekada rządów lewicy w Europie. I tylko wyborcy coraz mniej rozumieli, po co mają iść do wyborów, skoro niezależnie od tego, czy głosują na chadeków, socjalistów, czy socjaldemokratów i tak mieli w efekcie turboliberlizm i turbokapitalizm. Póki co Blair był jednak na fali. Mniej więcej 10 lat później na europejskiej skrajnej prawicy zaczynają dochodzić do głosu politycy nowego, młodszego pokolenia, którzy widząc, jak lewica przestała być lewicowa, zaczynają zagospodarowywać retorykę i hasła lewicy, równocześnie mniej lub bardziej starannie maskując swoje faszyzujące oblicze. W Holandii sytuacja jest nieco inna. Oto pojawia się tam niezwykle charyzmatyczny polityk - Pim Fortuyn. Fortuyn nazywany był przez europejski mainstream przedstawicielem skrajnej prawicy, choć sam odżegnywał się od polityków takich, jak chociażby świętujący triumfy mniej więcej w tym samym czasie, tyle że w Austrii, Jorg Heider. Głównym hasłem Fortuyna było zahamowanie fali imigracji muzułmańskiej. Fortuyn widział w islamie zagrożenie dla wolności obywatelskich, w tym praw kobiet i mniejszości seksualnych. Był przeciw przeregulowaniu Unii Europejskiej, a ostrze jego krytyki wymierzone było również w holenderskie elity, które oceniał jako wsobne i oderwane od rzeczywistości. Równocześnie opowiadał się za dopuszczalnością małżeństw homoseksualnych, prawami LGBT, świeckością państwa, liberalizmem gospodarczym, deregulacją rynku, wolnością słowa rozumianą również jako brak krępującej tę wolność politycznej poprawności. Fortuyna z obecnie istniejącą skrajną prawicą – w tym też i polską – nie łączy więc, poza homoseksualizmem (w wypadku Fortuyna – otwarcie deklarowanym) – w zasadzie nic. Jego karierę przerwało zabójstwo dokonane przez aktywistę na rzecz ekologii i praw zwierząt Volkerta van der Graafa, który uważał Fortuyna za faszystę. Dziś, gdy nawet Angela Merkel przyznała, iż mniejszość muzułmańska ma problemy z akceptacją europejskiej kultury, a multi-kulti się nie sprawdziło, Fortuyn byłby politykiem mieszczącym się nawet nie na skrajnej prawicy, ale takim, który śmiało pasowałby do centroprawicy. Być może zresztą dlatego dla mainstreamu był on zagrożeniem znacznie większym niż w Austrii kiedykolwiek mógłby stać się Jorg Heider. Histora Fortuyna i obiektywna ocena tego, co głosił, każe zadać sobie pytanie, czy współcześnie debata przesunęła się aż tak bardzo na prawo, czy też może kiedyś była tak bardzo przechylona na lewo. Niestety obie odpowiedzi są prawdziwe. Fortuyn nie był politykiem skrajnej prawicy. Europejskie elity przegapiły jednak ten moment, gdy można było polityków takich jak on włączać do systemu i dziś w efekcie mamy do czynienia z prawdziwą już skrajną prawicą. Równocześnie z drugiej strony – jeśli choćby przyjrzeć się hasłom przywódcy Partii Pracy w Wielkiej Brytanii Jeremy’ego Corbyna czy – nieco bliżej – retoryce przywódców młodzieżówki SPD w Niemczech albo skrajnej młodej lewicy w Polsce widać, że w blokach startowych są już obok jawnych neofaszystów prawdziwi wielbiciele internacjonalizmu (cokolwiek to dziś znaczy), a czasem i wprost komunizmu. Odpowiedzią na to byłby powrót tradycyjnej lewicy na nieco bardziej lewicowe pozycje, a prawicy – na pozycje prawicowe. Być może jednak 25 lat temu rację miał jednak Jospin, a nie Blair. Równocześnie z procesem opisanym powyżej – tyle, że z pewnym poślizgiem czasowym – narastał spór zwolenników globalizacji z tymi, którzy opowiadają się za silnymi państwami narodowymi. Niektórzy twierdzili, że spór ten zastąpił ten tradycyjny na osi lewica – prawica. Zamiana miejsc pomiędzy prawicą, która podjęła hasła lewicy z lewicą, która bezkrytyczną miłością pokochała liberalizm, dowodzi jednak nie końca, a żywotności owego tradycyjnego podziału. Pomijając już jednak fakt, iż tezę o zacieraniu się różnic pomiędzy lewicą a prawicą uważam za z gruntu fałszywą (czego dodatkowym dowodem jest radykalizacja na skrzydłach obu stron), to istotnie jednak w Europie, w tym i w Polsce, toczy się spór, pomiędzy tymi, którzy chcieliby roztopienia państw w nowym europejskim superpaństwie, a tymi, dla których ich ojczyzny są świętością. I tak jak wzrost skrajności na osi lewica – prawica jest odpowiedzą na próby przesuwania wszystkiego ku centrum, tak powrót do nacjonalizmu stał się skrajną odpowiedzią na zacieranie się granic, w wyniku czego rosnące grupy ludzi wpadały – jedni w biedę, a drudzy – w niepokój o przyszłość i własną tożsamość. Skrajności to do siebie mają, że nie znają umiaru. Europejska prawica zamiast więc sceptycyzmu wobec projektu dalszego zacieśniania integracji europejskiej wpadła w sceptycyzm wobec samej idei europejskiej. Póki co siły kontestujące UE nie są większością. Wyniki wyborów w skali kontynentu nie są na tle wyników z 2014 r. katastrofą tradycyjnych partii, ale tym niemniej trzeba odnotować, że dwie główne (Europejska Partia Ludowa i Socjaliści i Demokraci) nie będą miały, jak do tej pory, większości 50 proc. mandatów w Parlamencie Europejskim. Z pomocą liberałów bądź zielonych będą co prawda w stanie uzyskać większość, ale trudno nie odnotować ich kolejnego osłabienia. Wśród elit słychać oddech ulgi. Tyle że nie sposób rządzić wiecznie w strachu, że za moment nadejdzie polityczny Armagedon. Unia Europejska nie stawi czoła wyzwaniom płynącym z Chin, z Rosji oraz ze Stanów Zjednoczonych, jeśli jedyną odpowiedzią elit na wzrost siły skrajnej, antyunijnej prawicy będzie ucieczka do przodu, tj. pogłębianie integracji i równoczesna paniczna obawa przed tymi, którym z tego właśnie powodu rośnie poparcie. Być może odpowiedź na powyżej opisany dylemat jest podobna do tej, co w przypadku podziału na osi lewica – prawica. Byłby to powrót do tego, co było i działało, zamiast szukania nowego, które albo nie zadziała, albo wysadzi całą konstrukcję w powietrze. Niewykluczone skądinąd, że sygnał do zrobienia kroku wstecz (lub też, w każdym razie, nierobienia kolejnych kroków naprzód) nadejdzie z Niemiec, gdzie elity są, po doświadczeniu faszyzmu, chyba bardziej niż w innych państwach wyczulone na wsłuchiwanie się w nastroje opinii publicznej. Nie po to jednak, by im ulegać (jak PiS w Polsce), lecz po to, by mądrze manewrując, dokonywać stosownej korekty kursu i w efekcie spychać skrajności do narożnika (a nie samemu się nimi stawać). Jeszcze ważniejszy od zatrzymania ofensywy AfD, która osiągnęła wynik gorszy od spodziewanego, jest jednak, prawie niezauważony w Polsce, wywiad nowej przewodniczącej rządzącej CDU Annegret Kramp-Karrenbauer sprzed kilku tygodni. W wywiadzie wyraźnie odcięła się od najdalej idących pomysłów prezydenta Francji Emmanuela Macrona, dając jasny sygnał, iż szuka drogi, która pogodziłaby wizję przyspieszonej, głębszej integracji z ideami wyrażanymi np. przez rząd PiS. By jednak wizje nowej szefowej CDU zwyciężyły, muszą zostać najpierw usłyszane. Byłoby więc dobrze, aby PiS – skoro już wybory wygrał – podjął dialog z Berlinem, a nie zajmował się wyłącznie ściganiem się z naszym rodzimym AfD.",,
https://wiadomosci.onet.pl/tylko-w-onecie/wiosna-roberta-biedronia-mozliwe-scenariusze-na-przyszlosc/s7ngg9l,"Trudny czas przed Robertem Biedroniem. Było show, ale co dalej?","Robertowi Biedroniowi klimat polityczny sprzyja. Konwencja Wiosny odbyła się w momencie, kiedy czołowi gracze na scenie politycznej byli zajęci wyjaśnianiem taśm lub tłumaczeniem się z absurdalnych wpadek. Cierpliwość wyborców, nawet tych najwierniejszych, ma swoje granice, a ostatni tydzień stycznia był wyjątkowo gorący. Jednak czy wiosna w tym roku nie skończy się zbyt szybko?","Konwencja Wiosny zwieńczyła bodaj najgorętszy tydzień w polskiej polityce od kilku lat. Tuż po niej zaprezentowano sondaż, w którym partia byłego prezydenta Słupska znalazła się na trzecim miejscu z 14 proc. poparcia. Wynik rewelacyjny, choć można mieć uzasadnione zastrzeżenia co do okresu, w którym badanie zostało realizowane. Nikt nie ma bowiem wątpliwości, że ""efekt świeżości"" Biedroniowi pomógł. Polityk zaprezentował postulaty swojego ugrupowania i przedstawił najważniejszych ludzi. Zrealizowana z rozmachem konwencja była jak film, po którym wychodzimy z seansu z uśmiechem. Ale później przychodzi czas na refleksje. Rodzą się pytania, na które polityk będzie musiał odpowiedzieć. Pamięć ludzka bywa krótka. Biedroń w powszechnej świadomości przestał być kojarzony z Wiejską. Mało kto pamięta, że był w SLD, a później Twoim Ruchu Janusza Palikota. Czy przez ostatnie lata nauczył się wielkiej polityki? Czy jest typem nowoczesnego przywódcy, na którego czekają wyborcy? Sprawdziliśmy, co o Biedroniu oraz jego programie sądzą eksperci od wizerunku. POLECAMY: Robert Biedroń gościem w programie Andrzeja Stankiewicza Wiosna idzie do wyborów z jasnym komunikatem – ""nie chcemy wojen, nie jesteśmy POPiSem"". Czy taka narracja się opłaci? Po konwencji Biedroń „zbiera” od dwóch stron, ale może o to właśnie chodziło? Zbigniew Lazar, szef agencji Modern Corp, uważa, że błędem byłoby rozpatrywanie deklaracji i poczynań Wiosny w kategoriach partii politycznej.  - Jest to po prostu typowy marketingowy projekt wyborczy stworzony doraźnie w celu zaspokojenia ambicji kilku osób oraz obsadzenia największej możliwej liczby „swoich” w Parlamencie Europejskim i w Sejmie. Takich doraźnych projektów było - i będzie - w polskiej i zagranicznej polityce wiele, choćby anegdotyczna dziś Cicciolina we Włoszech czy Polska Partia Przyjaciół Piwa - mówi w rozmowie z Onetem. Ekspert ds. wizerunku politycznego i reputacji zaznacza, że ta doraźność i tymczasowość celów oraz fakt, że Robert Biedroń jest celebrytą i aktywistą, wymusza agresywne działania taktyczne ze strony Wiosny, by tworzyć maksymalne medialne zamieszanie wokół siebie. Jego zdaniem ""w tym show liczy się hałas, nie treść, dlatego też komunikaty wcale nie są tak jasne"". - Nie chcemy wojen, a jednocześnie obrażamy i poniżamy naszych przeciwników; nie jesteśmy POPiS-em i deklarujemy się jako symetryści, ale nie uznajemy racji innych niż nasze; jesteśmy ofiarami systemu, ale z benefitów systemu, czyli posad parlamentarnych, chcemy korzystać; wprowadzamy nową jakość do polskiej polityki, ale zaczynamy od obsadzania funkcji swoimi bliskimi; chcemy być traktowani poważnie, ale programowo posługujemy się skandalizującym językiem i infantylnością - mówi ekspert, przywołując słowa Roberta Biedronia o zamykaniu kopalń. Nieco inaczej na tę sprawy patrzy Sebastian Drobczyński, ekspert ds. marketingu politycznego i szef agencji samorządowej SDC. - Z perspektywy „wejścia” na scenę polityczną istotna jest promocja. Skoro partia Biedronia „zbiera” od dwóch stron to znaczy, że promocja w mediach jest zapewniona. Nie zapominajmy jednak, że wejście na scenę polityczną partii Wiosna nie jest „na rękę” zarówno PiS, jak i PO. Konkurencja polityczna stara się bronić przed wypływem elektoratu, zatem atakuje - zaznacza. - Jeżeli Wiosna chce osiągnąć sukces wyborczy, to będzie musiała opierać się na hasłach odróżniających ją od konkurencji politycznej, a nie jedynie wykorzystywać omawianą narrację. Musi podsunąć wyborcom argumenty. Pokazać, dlaczego warto jej zaufać i oddać na nią głos - dodaje. Bartosz Czupryk, specjalista ds. wizerunku, marketingu politycznego i strategii zaznacza, że Wiosna, podobnie jak niegdyś Nowoczesna Ryszarda Petru, usiłuje przyciągnąć uwagę wyborców wyjątkowymi frazesami budowania wspólnoty i nowej lepszej kultury w politycznej. - To chwytliwe hasła, jednak gdy chodzi o realne rządzenie lub wpływ na polską politykę i życie Polaków to stanowczo za mało. Tu najistotniejszy jest program, który pociągnie za sobą głosy wyborców. Wiosna przyciąga mocno lewicowy elektorat, więc bardziej skłaniam się ku stwierdzeniu, że więcej straci na tym PO niż PiS, ze względu na liberalne poglądy, czyli bliższe lewicy - tłumaczy. Szymon Sikorski, CEO agencji Publicon, ocenia z kolei, że retoryka PiS i PO opiera się na bardzo mocnych fundamentach. - Na odwiecznej dychotomii „my vs oni”; Polska kontra Europa; otwartość versus zamknięcie się; w końcu kosmopolityzm czy lokalność. Dyskurs stał się brutalniejszy przez zmiany medialne oraz globalne procesy, w których wszyscy uczestniczymy. Robert Biedroń stara się zająć miejsce na lewo od tego sporu, taktycznie zwracając uwagę wielkomiejskiego elektoratu - ex-Nowoczesnej, ex-Palikota czy ex-Razem - na możliwość stwarzania ""nowej jakości"" - mówi. Jak dodaje, ""historia pokazała, że taki elektorat w sondażach może sięgnąć nawet kilkunastu procent, w praktyce maksymalnie 10 proc"". - I jest bardzo niestabilny. Sama otoczka medialna Biedronia i jego ekipy jest wspaniała - świetna nazwa, komunikacja, umiejętności kształtowania przekazów dnia. No i ""bycie nowym"", czyli miejsce przy stole w każdym programie publicystycznym, żeby widzowie mogli usłyszeć ""coś nowego"". To bardzo ważne dla naszej polityki, że taka partia się pojawiła. Robert Biedroń bardzo dobrze rozumie naturę nowych mediów i mediów w ogóle. Kłopot w tym, że nie sądzę, aby to wystarczyło, by stworzyć coś więcej niż lewicowego koalicjanta dla Grzegorza Schetyny. A i za tego PO będzie bardzo wdzięczna, bo wreszcie nie będzie musiała udawać, że jest wrażliwa społecznie - tłumaczy. Dr Sergiusz Trzeciak zaznacza z kolei, że Robert Biedroń na konwencji zaapelował do istotnej części elektoratu, która jest już zmęczona POPiSem. - Lider Wiosny z jednej strony kieruje pozytywny przekaz, a w Polsce jest niemała grupa osób, która właśnie takiego komunikatu oczekuje. Z drugiej strony, polityk chętnie porusza tematy kontrowersyjne i drażliwe – a to przysparza mu przeciwników. Na przykład widać u niego wyraźne pole konfliktu z Kościołem; jak choćby kwestia opodatkowania i aborcji. Nie sposób prezentować taki program i jednocześnie zakładać, że ""nie narobię sobie przy tym wrogów"" - tłumaczy ekspert marketingu politycznego i komunikacji strategicznej. - Jeśli ktoś wchodzi na scenę polityczną i próbuje odebrać przynajmniej część elektoratu jednej i drugiej stronie, to nie ma innej możliwości. Polityka oznacza ciągłe zarządzanie konfliktem. Obowiązuje w niej jedna ważna zasada mówiąca, że największym wrogiem jest formacja ideowo najbliższa. Robert Biedroń nie jest zatem największym zagrożeniem dla Prawa i Sprawiedliwości. Politycy tego ugrupowania mogą oczywiście nie zgadzać się z nim w kwestiach ideologicznych, ale w kwestiach społeczno-gospodarczych – wbrew pozorom – jest wiele punktów wspólnych. Ale Robert Biedroń – co pokazują też badania – najwięcej zabiera Platformie Obywatelskiej czy Nowoczesnej, a także ugrupowaniom lewicowym jak SLD czy Razem. Z tych ugrupowań elektorat do partii Biedronia może jeszcze „przepłynąć” - tłumaczy dr Trzeciak. CZYTAJ WIĘCEJ: Krzysztof Śmiszek w Onet Rano: nie damy się zapędzić do zjednoczeniowego rogu Sporo miejsca w mediach poświęcono także nazwie nowego ugrupowania. Lider nie zdecydował się na umieszczenie swojego nazwiska w nazwie. - Na początku taki zabieg zwykle się nie opłaca. Ale jeśli przyjmiemy założenie, że Wiosna ma łatwą do zapamiętania nazwę, która zaistnieje w świadomości odbiorców, to wtedy taki ruch może okazać się słuszny. Teraz będziemy cały czas słyszeć o Wiośnie Biedronia. Takie określenie będzie pojawiać się w mediach - uważa dr Trzeciak. - Wydaje mi się, że jeśli w kolejnych sondażach padnie hasło „Wiosna”, to wielu odbiorców może jeszcze nie powiązać partii z Robertem Biedroniem. Dziś bezpośrednie skojarzenie z liderem partii byłoby zatem plusem, ale za kilka miesięcy mogłoby stać się problemem – słyszymy. Nasz rozmówca podaje przykłady m.in. Ruchu Palikota czy Nowoczesnej, gdzie z czasem dokonywano korekt w nazwach - dodaje ekspert. Przypomina też, że lider w nazwie stwarza efekt ""one man show"". - Długofalowo to nie jest dobry pomysł, bo może sprawiać wrażenie, że całe ugrupowanie „opiera” się na jednym nazwisku i budowane jest wokół „wodza”. Taki błąd w pewnym momencie popełnił choćby Janusz Korwin-Mikke. Był on i nikt więcej. Dobry lider to człowiek, który buduje silną drużynę. Partię, która nie ma wyłącznie jednego aktora, bo wtedy robi się problem, kiedy tego lidera zabraknie - tłumaczy. Szymon Sikorski zaznacza z kolei, że problemem Wiosny są właśnie kadry i bardzo mała rozpoznawalność liderów. - W regionach wygrywa się nie szyldem partyjnym, a tożsamością i siłą lokalnych nazwisk. Co zaś się tyczy nieumieszczania nazwiska lidera w nazwie ruchu politycznego - to po prostu wyciągnięte wnioski z życiorysów Palikota i Petru, którzy to swoim nazwiskiem najpierw zlewarowali pewną ideę, ale potem... cóż, pogrążyli. Medialnie będzie trzeba wykonać większą pracę, by ""pokleić"" Wiosnę z Biedroniem, ale ta praca się dokona - media spragnione są już nowych twarzy. Trochę nam się Kierwińscy i Brudzińscy przejedli – mówi. Zbigniew Lazar zaznacza z kolei, że ""na logo ugrupowania czasem nazwisko się pojawia, a czasem nie"". - W przypadku takich gwiazdorskich projektów nazwisko lidera odgrywa decydującą rolę. Jako magnes i symbol, więc powinno być z nazwą i logo nierozłączne. Powodów upadku takich partii jak Ruch Palikota czy Nowoczesna Ryszarda Petru było wiele, ale pewną w tym rolę odegrało usunięcie nazwisk ich liderów z nazw. Miały one znaczenie w polityce, póki jednoznacznie kojarzyły się z nazwiskami liderów. Poprzez eksperymentowanie z nazwami straciły siłę emblematycznych skojarzeń w oczach wyborców - sugeruje. Sebastian Drobczyński już wielokrotnie wskazywał, że brak nazwiska Biedronia w nazwie partii na tym etapie jej budowy jego zdaniem jest błędem. - Chociażby ze względu na mniejsze możliwości wyboru strategii promocji. Uważam, że na tym etapie budowy partii należało to uczynić - dodaje. - Biedroń - jak twierdzi - chce wypromować partię, nie siebie. Jest liderem Wiosny i to mu wystarcza - mówi z kolei Bartosz Czupryk. - Jednak, ponieważ on sam nie jest akceptowany przez większość wyborców, prawdopodobnie nie chce też, aby jego samego bezpośrednio utożsamiano z nazwą swojej partii. Biedroniowi zależy na wypromowaniu ludzi, którzy według jego modelu będą wnosić nową jakość w polityce z nadzieją na realizację postulatów z programu. Nazwisko nie jest wyznacznikiem sukcesu. Pomaga, lecz bywa też obciążaniem dla ugrupowania, czego polska scena polityczna doświadczyła w przypadku Ruchu Palikota i Nowoczesnej Ryszarda Petru - przypomina. POLECAMY: Biedroń: jeśli PO dostanie się do Sejmu, porozmawiamy o koalicji Co powinien zrobić Robert Biedroń po majowych wyborach do Parlamentu Europejskiego, by Wiosna przetrwała? - Jest wiele zadań, które należy realizować równomiernie. Począwszy od budowy konkretnego, odpowiadającego potrzebom wyborców programu, wyboru strategii i taktyki wyborczej, poprzez budowę silnych struktur partii w połączeniu z charyzmatycznymi liderami poszczególnych okręgów - mówi Sebastian Drobczyński, który wskazuje, że największym zagrożeniem dla partii na tym etapie jej budowy jest nieodpowiednie scalenie zespołów. - Z jednej strony odpowiedzialnych za kampanię wyborczą, z drugiej za funkcjonowanie partii w okręgach. Partia musi mądrze zdefiniować zapotrzebowanie na swoich kandydatów, przygotować ich do kampanii i wyposażyć w niezbędne środki. Od tego, jak poradzą sobie ci kandydaci, będzie zależeć wskaźnik poparcia w wyborach do polskiego parlamentu. Nie zapominajmy również o konieczności zebrania wystarczających środków finansowych. Bez tego partia sobie nie poradzi w wyborach - tłumaczy. Szymon Sikorski zauważa, że Robert Biedroń powinien najpierw zbudować struktury. - Powinien ""za uszy powciągać"" lokalnych liderów. I nie mówię o lokalnych aktywistach, ale o lokalnych liderach politycznych, którzy potrafią robić głosy. Moim zdaniem, jeżeli chce wygrać wybory, powinien być bardziej populistyczny. Potrzebuje ""500 plus"". No i ważna rzecz; potrzebuje platformy dla narracji. Bycie ""nie-POPiSem"" to za mało, żeby myśleć o realnym wyniku. Dziś zapotrzebowanie na nowe deklaruje maksymalnie 20 proc. wyborców, z czego część to wybitnie ""niebiedroniowy"" elektorat - tłumaczy. Zbigniew Lazar ocenia z kolei, że Robert Biedroń szerokiego sukcesu ""ze swoimi lewicowymi i ekonomicznie nierealnymi hasłami nie odniesie i dobrze o tym wie, więc o głosy środka nie zabiega i nie powinien nawet zabiegać"". - Jego działania są obliczone na statystycznych 5-10 proc. poparcia ze strony elektoratu tradycyjnie antyklerykalnego i pozyskanie jakiejś części elektoratu lewicowo-liberalnego rozczarowanego obecną opozycją - dodaje nasz rozmówca. Jego zdaniem, ""zapowiedzi objęcia funkcji premiera przez Roberta Biedronia to zwykły trik marketingu politycznego w anglosaskim stylu i myślenie życzeniowe, zważywszy, że w kampanii wyborczej różne potknięcia i słabości będą mu wytykane"". - Musi na to być przygotowany i pytań, na przykład, o fundusze na organizację spotkań, nie będzie mógł zbyć nonszalanckim odpowiedziami w stylu „dostałem od Polek i Polaków”. W polityce liczy się konsekwencja, więc trzymanie się bezpiecznego terenu będzie skuteczniejsze niż próby nowych podbojów: nowych zwolenników nie zdobędziemy agresywnymi hasłami, a obecnych skrajnych możemy stracić, gdy poczują się zdradzeni - dodaje Lazar. Co - zdaniem dr Sergiusz Trzeciaka - sprawi największe problemy nowemu ugrupowaniu? - Najtrudniejsze będzie utrzymanie dynamiki rozwoju, budowanie struktur i zapewnienie finansowania. Zobaczymy, czy Robertowi Biedroniowi uda się zachować ciągłość pozwalającą zbudować drużynę, której nie będą targać ciągłe napięcia i konflikty. Najczęściej za taki krytyczny punkt można uznać moment tworzenia list. Wtedy dają znać o sobie pierwsze podziały i rozczarowania. Mogą pojawić się także pierwsze transfery, gdy pewne osoby nie znajdą się na liście. To dobry test dla ugrupowania - mówi.",Robert Biedroń na konwencji Wiosny w Warszawie,
https://wiadomosci.onet.pl/kraj/rozenek-sld-i-partia-razem-rozmowy-koalicyjne/nt827cv,Andrzej Rozenek odrzuca tworzenie koalicji z PiS. Trwają rozmowy z partią Razem,"Trwają nieformalne rozmowy o koalicji SLD z partią Razem - powiedział dziś w Radiu TOK FM Andrzej Rozenek z SLD Lewica Razem. W jego ocenie, jest ""sprzyjająca atmosfera"" do tworzenia koalicji partii lewicowych.","Andrzej Rozenek odrzucając tworzenie koalicji z PiS-em zaznaczył, że SLD bardzo chętnie wejdzie w koalicję z partią Razem. - Jest to partia, która wniosła świeży powiew do polskiej polityki i jest lewicą. My z lewicą bardzo chętnie będziemy współpracować - uzasadnił. Potwierdził, że trwają nieformalne rozmowy z partią Razem. Pytany, na jakim są etapie, odparł, że to nie jest kwestia do przedstawienia w mediach, ale może powiedzieć, że jest ""sprzyjająca atmosfera"". Rozenek ocenił też, że SLD ma trzy możliwe drogi przed wyborami europejskimi. Pierwszy wariant to współpraca wszystkich sił lewicowych i stworzenie jednego bloku centrolewicowego jako ""trzeciej siły"". Jak podkreślił, będzie to ""po prostu próba rozbicia PO-PiSu, z którym mamy dzisiaj do czynienia"". Ocenił przy tym, że dla niego jest to wariant najbardziej interesujący. Drugie rozwiązanie określił jako ""drogę stagnacji"" - pozostanie w koalicji SLD Lewica Razem i pójście samodzielnie do wyborów do europarlamentu i parlamentu. Ocenił, że jest to droga trudna, choć nie jest skazana z góry na porażkę. - Dlatego, że te wybory pokazały, że mamy 6-7 proc. poparcia i widać, że przekraczamy próg wyborczy, co oczywiście jest mało satysfakcjonujące - wyjaśnił. Jako trzecią drogę wskazał wejście w szeroką koalicję antypisowską z PSL-em, PO i Nowoczesną. Pytany, ""gdzie leży jego serce"", Rozenek odparł: ""po lewej stronie"". Zdaniem Rozenka racjonalni przywódcy partii będą na pewno wszystkie te trzy drogi rozpatrywać. - To nie jest tak, że jedna jest już z góry wskazana - dodał. Powiedział, że wszystkie trzy rozwiązania są możliwe, chociaż - jak podkreślił - to, co dzisiaj się zmieniło, to właśnie ta sprzyjająca atmosfera na lewicy. Rozenek ocenił też, że zagadką pozostaje Robert Biedroń, który ""na razie nie powiedział słowa w tej sprawie (...) albo nie wie, po której stronie ma serce"". Rozenek ocenił też, że to, czy ewentualna koalicja sił lewicowych wejdzie w dalszą, szeroką koalicję demokratyczną może zależeć od tego, co będzie robił PiS, ""jak będzie sprawować rządy przez najbliższe pół roku"". Jego zdaniem ""wyborcy wyraźnie pokazali, przynajmniej w dużych miastach, że sobie życzą takiej właśnie czarno-białej sytuacji na scenie politycznej"". - Ten argument też trzeba będzie rozważać przy tworzeniu naszej lewicowej dużej siły - dodał. Rozenek ocenił, że jego wynik w wyborach prezydenta Warszawy ""nie jest to katastrofa"". - Przez dłuższy czas było 5-6 proc. poparcia, co było mniej więcej w wysokości poparcia dla partii. Potem Patryk Jaki zrobił taką kampanię pod koniec wyborów, że przestraszył wszystkich, łącznie z moimi wyborcami, którzy uciekli do Rafała Trzaskowskiego - powiedział. Jak dodał, Trzaskowski musi pamiętać, że zostały oddane na niego również głosy zwolenników SLD. Rozenek nie uważa, że popełnił jakieś znaczące błędy w tej kampanii. - W pewnym momencie nastąpił plebiscyt zamiast wyborów. To było do przewidzenia - ocenił. Kandydat Koalicji Obywatelskiej Rafał Trzaskowski w I turze wygrał wybory na prezydenta Warszawy, uzyskując 56,67 proc. głosów. Kandydat Zjednoczonej Prawicy Patryk Jaki otrzymał 28,53 proc. głosów. Andrzej Rozenek (SLD Lewica Razem) zdobył 1,5 proc. (13 370 głosów). Chcesz być na bieżąco z najważniejszymi informacjami dnia? Polub Onet Wiadomości na Facebooku!",Andrzej Rozenek,
https://wiadomosci.onet.pl/swiat/niemcy-nowy-ruch-polityczny-na-lewicy-sa-przeciwko-przyjmowaniu-imigrantow/1vzv43y,Nowy ruch na niemieckiej scenie politycznej. Lewicowa inicjatywa przeciwna imigrantom,"Powstań - to nazwa nowego ruchu lewicowego w Niemczech, który tworzą politycy postkomunistycznej Die Linke. Według założycieli ich stronnictwo ma ponad 100 tys. członków. To więcej niż Zieloni, FDP, AfD czy sama Die Linke - informuje ""Rzeczpospolita""","Współzałożycielami ruchu Powstań są Sahra Wagenknecht i Oskar Lafontaine, prywatnie małżeństwo. Wagenknecht była w przeszłości szefową Platformy Komunistycznej działającej w ramach partii postkomunistycznej PDS . Później PDS połączyło się niektórymi politykami z SPD na zachodzie Niemiec - tak powstało Die Linke, gdzie Wagenknecht pełni funkcję szefowej frakcji parlamentarnej tej partii. Oskar Lafontaine był przewodniczącym socjaldemokratów, gdy partia wygrała wybory, a kanclerzem został Gerhard Schröder. Lafontaine objął wtedy Ministerstwo Finansów, a niedługo odszedł z rządu i partii. – Inicjatywa ma niewielkie szanse powodzenia ze względu na brak zainteresowania Zielonych i SPD oraz Die Linke. Jest jednak wyrazem poszukiwania wyjścia z sytuacji, w jakiej znalazło się państwo socjalne, którego erozji sprzyja napływ imigrantów – tłumaczy w rozmowie z ""Rzeczpospolitą"" prof. Werner Patzelt, politolog z uniwersytetu technicznego w Dreźnie. Powstań opowiada się za zamknięciem granic Niemiec dla imigrantów. Ma to być odpowiedź na niedawną uchwałę gremium kierowniczego Die Linke, którego zdaniem Niemcy powinny zostać otwarte dla imigrantów. Wagenknecht była przeciwko. Co ciekawe, liderzy Die Linke nie krytykują mocno założycieli nowego ruchu. Do stronnictwa zdecydowali się przystąpić niektórzy członkowie socjaldemokratów. W SPD przeważa pogląd, że Lafontaine przyczynił się znacznie do spadku popularności SPD i tym samym do tego, że 13. już rok rządzi w Niemczech Angela Merkel. Jednocześnie SPD zerwała już z ostracyzmem wobec Die Linke i - jak twierdzi ""Rzeczpospolita"" - byłaby gotowa do zawarcia z postkomunistami koalicji rządowej. Chcesz być na bieżąco z najważniejszymi informacjami dnia? Polub Onet Wiadomości na Facebooku! Źródło: Rzeczpospolita",Sahra Wagenknecht,
https://wiadomosci.onet.pl/kraj/czy-dobry-chrzescijanin-musi-byc-lewicowy/jc398gc,"Odczarowujemy hasło ""katolewica""","Język społecznego chrześcijaństwa i język społecznej lewicy to dwa różne kody. Staramy się wykonywać pracę - tłumaczy Misza Tomaszewski, redaktor naczelny Magazynu „Kontakt”, nauczyciel i wychowawca w II Społecznym Liceum Ogólnokształcącym w Warszawie.","Michał Sobczyk: – Jezus był pierwszym socjalistą. Czy środowisko „Kontaktu”, definiujące się jako katolewica społeczna, podpisałoby się pod tym zdaniem? Misza Tomaszewski: – Raczej nie. Nazaret dzieli od Trewiru kilka tysięcy kilometrów, a Jezusa od Marksa – kilkanaście stuleci. Stwierdzenie, że Jezus był socjalistą, jest do tego stopnia ahistoryczne, że więcej chyba zaciemnia, niż rozjaśnia. Nie sądzę też, by niosło ze sobą jakiś szczególny potencjał polityczny w społeczeństwie, w którym słowa „socjalizm” – zresztą nie bez przyczyny – używa się w sposób nacechowany negatywnie. Gra toczy się o zbyt wysoką stawkę, żeby sprowadzać ją do poziomu facebookowych memów. Zarazem jednak za tym stwierdzeniem kryje się kilka trafnych przeczuć. Po pierwsze, działalność Jezusa miała charakter polityczny. Podążali za nim przede wszystkim wyzyskiwani chłopi i miejska biedota, a on sam nieustannie konfrontował się z przedstawicielami politycznych i religijnych elit, co ostatecznie zaprowadziło go na krzyż. Po drugie, uwagę zwraca uniwersalizm jego nauczania, który w przypowieści o miłosiernym Samarytaninie rozszerza zakres pojęcia bliźni na wszystkich ludzi, bez względu na ich tożsamość kulturową, polityczną i religijną. Szczególne znaczenie ma fakt uznania przez niego podmiotowości kobiet, co było wyzwaniem rzuconym zwyczajom panującym w patriarchalnym społeczeństwie. Wreszcie po trzecie, Jezus ponad wszelką wątpliwość kierował się tzw. opcją na rzecz ubogich, która ma bardzo długą tradycję biblijną. Kiedy na początku działalności publicznej definiował swój program, mówiąc, że został posłany, aby „głosił więźniom uwolnienie i niewidomym przejrzenie”, aby „uciśnionych wypuścił na wolność i ogłosił rok miłosierdzia Pana”, nie były to tylko metafory. – Konsekwentny chrześcijanin powinien mieć zatem lewicowe poglądy społeczno-gospodarcze? – Myślę, że tak, choć pytanie, co i dla kogo to znaczy? Język społecznego chrześcijaństwa i język społecznej lewicy to dwa różne kody. Mimo że nie brakuje w nich wzajemnych zapożyczeń, ich użytkownicy stracili do tego słuch, bo w ostatnich dekadach dość rzadko mieli okazję ze sobą rozmawiać. W tych warunkach nasza redakcja stara się wykonywać pracę tłumaczy. Choćby opcja na rzecz ubogich. Jeśli kojarzy ci się ona z działalnością charytatywną, to tylko dlatego, że polski katolicyzm zagubił społeczny i ekonomiczny wymiar chrześcijaństwa. Teologowie wyzwolenia, którym w Kościele jedną ręką grożono, a drugą od nich przepisywano, stawiali sprawę jasno: nie można uwolnić człowieka od grzechu, jeśli nie uwolni się go także od nędzy, wykluczenia i podporządkowania. Zresztą zostawmy teologów wyzwolenia i sięgnijmy do Pisma Świętego. Pięcioksiąg projektuje wiele instytucji, które miały stać na straży interesów osób najuboższych: zniesienie prywatnej własności ziemskiej, ograniczenie niewoli za długi, opodatkowanie na cele socjalne w postaci dziesięciny i pokłosia. To wszystko ma znacznie więcej wspólnego ze społeczną sprawiedliwością niż z miłosierdziem. – Jakie kwestie społeczne powinny być przedmiotem szczególnej wspólnej troski katolików – również tych, którzy identyfikują się z prawicą – oraz lewicy, także radykalnie świeckiej? – Jeżeli mówiąc o prawicowych katolikach, masz na myśli konserwatystów, to najważniejszym obszarem współpracy byłaby chyba polityka ekologiczna. Myślę, że wywiad z eksministrem Janem Szyszką pod tytułem „To ja jestem ekologiem”, który ukazał się w wysokonakładowym „Gościu Niedzielnym” mniej więcej wtedy, gdy harwestery rozjeżdżały Puszczę Białowieską, nie jest ostatnim słowem polskiego katolicyzmu na ten temat. Ostatecznie wszyscy, a w największym stopniu ubodzy, ponosimy konsekwencje zmian klimatycznych i zanieczyszczenia środowiska naturalnego. Przekonuje o tym w encyklice Laudato si’ papież Franciszek i wydaje się, że polski Kościół daje się do tego przekonać. Już trzy lata temu biskupi czterech śląskich diecezji napisali wartościowy list dotyczący jakości powietrza. O ile więc nie spodziewałbym się, że konserwatywni katolicy zaczną utrudniać polowania i przykuwać się do drzew ramię w ramię z lewicowymi ekologami, o tyle nie zdziwiłbym się, gdyby spotkali się z nimi na gruncie tzw. sprawiedliwej transformacji energetycznej. Ani jedni, ani drudzy nie byliby pewnie tym spotkaniem zachwyceni, ale przecież nie o to chodzi. – Porozmawiajmy o tym, jakie zadania dla państwa, Kościoła instytucjonalnego oraz ludzi wierzących wypływają z katolewicowej wizji dobrego społeczeństwa. – Zygmunt Bauman, który na swój sposób wyrażał treści bliskie społecznie zaangażowanemu chrześcijaństwu, napisał w jednej z książek, że tak jak „udźwig mostu mierzy się siłą udźwigu najsłabszego przęsła”, tak też „ludzką jakość społeczeństwa należałoby mierzyć jakością życia jego najsłabszych członków”. Myślę, że to niezły przekład opcji na rzecz ubogich na język politycznej lewicy, choć oczywiście nie wyraża on teologicznej głębi tego pojęcia. Co z tego wynika? Dla państwa – obowiązek dbania o spójność społeczną, o ograniczanie skali nierówności ekonomicznych, o powszechną dostępność wysokiej jakości usług publicznych, o przestrzeganie praw najsłabszych członków społeczeństwa. Dla Kościoła – zadanie przypomnienia sobie o nierozerwalnym związku między sprawami społecznymi a sprawami wiary, zadanie utwierdzania ludzi wierzących w przekonaniu, że każdy wybór ekonomiczny ma również wymiar moralny, zadanie reprezentowania osób pozbawionych politycznej reprezentacji: uchodźców, imigrantów, bezdomnych. Dla chrześcijanina – wezwanie do podjęcia osobistego zaangażowania na rzecz ubogich i wykluczonych, których „zawsze mieć będziemy”, nawet jeśli państwo i Kościół będą wywiązywać się ze swoich zobowiązań. – PiS odwołuje się do wartości chrześcijańskich, jak i do aktywnej roli państwa w zmniejszaniu nierówności, do solidaryzmu społecznego itd. Bliżej wam do tego ugrupowania niż do pozostałych liczących się partii? – Nie. Figurami najsłabszych członków społeczeństwa byli w Starym Testamencie wdowa, sierota i przybysz. Polityka rządu PiS w stosunku do współczesnych przybyszów woła o pomstę do nieba. Nie chodzi jedynie o nieprzyjęcie uchodźców, nawet za pośrednictwem korytarzy humanitarnych, lecz także o towarzyszącą temu narrację, która nakręciła i de facto zalegalizowała spiralę przemocy motywowanej ksenofobią. Przysłuchując się wypowiedziom Jarosława Kaczyńskiego („Są już przecież objawy pojawienia się chorób bardzo niebezpiecznych i dawno niewidzianych w Europie”), Jarosława Gowina („Mamy prawo, każdy naród, każda cywilizacja, w tym przypadku cywilizacja europejska, bronić się przed zagładą”) czy Mariusza Błaszczaka („Przyjmowanie uchodźców zaprowadzi Polskę do katastrofy społecznej”), nie sposób pomyśleć o politykach rządzącej prawicy inaczej niż jako o „handlarzach strachu”. Ewangelia jest w tej sprawie jednoznaczna: „Byłem tułaczem, a przyjęliście mnie”. Jak w tym kontekście mogłoby nam być blisko do PiS? – Część lewicy chwali politykę społeczną tej formacji. – Problem w tym, że jest ona adresowana wyłącznie do obywateli sytuujących się w granicach arbitralnie przyjętej „normy”. Nie mieści się w niej np. samotna matka, której rzeczniczka PiS radziła, by „ustabilizowała swoją sytuację rodzinną i miała więcej dzieci, tak aby móc na świadczenie się załapać”. W tym sensie prawicowa polityka społeczna może mieć wymiar raczej dyscyplinujący niż emancypacyjny. Orbánowskie Węgry, które jedną ręką stygmatyzują odchylenia od normy (np. kryminalizując bezdomność), drugą zaś je stymulują za pomocą bardzo selektywnej polityki społecznej, mogą służyć za niewyczerpane źródło inspiracji. Wreszcie socjalnym programom prawicy towarzyszy język konfliktu raczej tożsamościowego niż ekonomicznego. To opowieść, w której „polski kapitał” ściera się w nierównym boju z „obcym kapitałem”, pomijając rozbieżności między interesami polskich pracodawców i polskich pracowników. – Spróbujmy zatem wyobrazić sobie lewicowo-chrześcijańską alternatywę dla PiS. Glebą, na której w Ameryce Południowej wyrosła teologia wyzwolenia, były skrajnie niesprawiedliwe stosunki społeczne oraz żarliwa religijność. Kolejnym jej fundamentem stali się męczennicy, zwłaszcza duchowni zamordowani przez prawicowe reżimy. Na jakich społecznych i symbolicznych podstawach mogłaby się opierać polska lewica chrześcijańska o zasięgu szerszym niż katolickie elity intelektualne? – To bardzo ciekawe zagadnienie. Jeśli chodzi o kontekst społeczny, to obszarem wymagającym uwagi są stosunki pracy. Refleksja księży robotników z Jakiem Loewem na czele, następnie dominikanów Lebreta i Chenu i wreszcie papieża Jana Pawła II w dialogującej z młodym Marksem encyklice Laborem exercens należy już do innej epoki. Mierzymy się dziś z nowymi problemami: prekaryzacją pracy, migracjami zarobkowymi, zjawiskiem tzw. pracujących ubogich. Kościół, który nie sięgnie po narzędzia nauk społecznych, ani tych problemów nie zrozumie, ani nie przyłoży ręki do ich rozwiązania, ani nawet nie będzie faktycznie towarzyszył ludziom w nie uwikłanym, nawet jeśli tak będzie mu się wydawało. Innym takim obszarem jest sytuacja kobiet. Jest on zresztą pośrednio związany z poprzednim, bo nie sposób ignorować nierówności płacowych oraz ukrytej pracy wykonywanej przez kobiety w domach. Chodzi jednak o coś więcej: o kulturę męskiej dominacji, która nie musi wcale przyjmować jawnie przemocowej formy, którą obnażyła akcja #MeToo, żeby pozostawać strukturą przemocy. Nie daje się ona pogodzić z emancypacyjnym przesłaniem Ewangelii, z czego polski Kościół, bardzo niechętny teologii feministycznej, prędzej czy później będzie musiał zdać sobie sprawę. – A kontekst symboliczny? – Jeden tylko przykład. Religijność maryjna, która w katolickich elitach intelektualnych budzi zazwyczaj mieszaninę wyrozumiałości i zażenowania, pełniła ważną funkcję w nieistniejącej już kulturze ludowej. Ta sama Matka Boska, którą wyobrażano sobie jako dobrą panienkę z dworu, wstawiającą się za skrzywdzonymi chłopami, dziś z powodzeniem może być figurą sprawczej feministki. „Strącił władców z tronów, a pokornych wywyższył, głodujących nakarmił do syta, a bogatych pozbawił wszystkiego” – to wyznanie wiary Marii spisane przez Łukasza Ewangelistę. Pismo dostarcza zresztą wielu innych przykładów kobiet, które nie tylko się wyemancypowały, lecz także odegrały pierwszoplanowe role w historii zbawienia: Debora, Rut, Estera… – „Kontakt” to więcej niż drukowane czasopismo. – Gazeta ma dwa wydania, papierowe i internetowe (www.magazynkontakt.pl), nad którymi pracuje łącznie kilkadziesiąt osób. Przede wszystkim jednak jesteśmy zaangażowanym środowiskiem, które nie tylko wydaje pismo, lecz także organizuje wydarzenia intelektualne i kulturalne. Największym takim wydarzeniem, towarzyszącym zeszłorocznym obchodom naszego dziesięciolecia, był pokój zagadek (escape room) pod hasłem „Ucieczka z biedy”, który stworzyliśmy w jednym z tzw. domków fińskich na warszawskim Jazdowie. Była to oczywiście prowokacja, bo po rozwiązaniu przygotowanych zadań uczestnicy trafiali z powrotem do pomieszczenia, w którym rozpoczynali grę. Okazywało się, że uciec z biedy jest bardzo trudno. Za pomocą zagadek opracowanych z grupą ekspertów staraliśmy się wskazać największe trudności, które napotykają ludzie doświadczający ubóstwa: niestabilne i niskopłatne zatrudnienie, wykluczenie mieszkaniowe, zwijający się transport publiczny. Zależało nam, by nie strywializować tych problemów, dlatego ciąg pomieszczeń kończył się wystawą edukacyjną. „Ucieczka z biedy” spotkała się z bardzo pozytywnym przyjęciem. Najbardziej zapadł mi jednak w pamięć poseł Kukiz’15, który odwiedził nasz escape room wraz z ekipą TVN. Uczestnictwo w grze skłoniło go do jednej tylko refleksji: trzeba obniżyć akcyzę na paliwo… – Zastanawiam się, jak wasze wysiłki mogą się przełożyć na zmianę społeczną. Katolicka inteligencja nie ma zbyt wielkiego wpływu na hierarchów, podejmowane przez nią tematy nie stają się przedmiotem dyskusji osób wierzących itd. Bycie kuźnią kadr dla przyszłych rządów, co udało się niektórym pismom konserwatywnym, też wam raczej nie grozi. – Nie da się ukryć. Krok po kroku staramy się jednak zmieniać atmosferę panującą w polskim Kościele. Podejmujemy tematy, które za naszym pośrednictwem trafiają później na łamy większych mediów katolickich. Wraz z nimi staramy się przekazywać także pewną społeczną wrażliwość, z którą opowiadamy o tych problemach. Jakąś miarą naszej skuteczności może być to, że konsekwentnie odczarowujemy hasło katolewica, z którym zaczyna się identyfikować rosnąca, choć wciąż oczywiście niewielka, grupa polskich chrześcijan. Staramy się również być łącznikami Kościoła z lewą stroną światopoglądowej barykady. Prędzej czy później zapłaci on bardzo wysoką cenę za polityczny deal z rządzącą prawicą, która religię traktuje instrumentalnie. Bardzo byśmy chcieli, żeby chrześcijaństwo – nie mylić z plemienną tożsamością, która nie przeszkadza polskiemu katolikowi wyzyskiwać swojego pracownika, wyrzucać z autobusu bezdomnego i życzyć śmierci uchodźcy – przetrwało tę nadchodzącą katastrofę. – Czy obecny pontyfikat przekłada się na wzrost nastrojów prospołecznych w łonie polskiego katolicyzmu? – Tematy społeczne i ekonomiczne, które jeszcze kilka lat temu były na marginesie zainteresowania mediów katolickich, nie wspominając nawet o listach pasterskich Episkopatu, podejmowane są dziś znacznie częściej. Nauczania papieża nie można zignorować; można je przyjąć albo odrzucić. Zresztą to ostatnie również coraz częściej się dzieje. Lektura komentarzy pod popularnymi omówieniami wystąpień Franciszka jeży włosy na głowie. Wielu polskich katolików jest w szoku, bo przez lata nikt im nie przypominał, co powinno z ich katolicyzmu wynikać oprócz uczestnictwa w niedzielnej mszy, jasnego stanowiska w sprawie aborcji i dumy z papieża Polaka. Wielu księży stara się przeczekać pontyfikat Franciszka, licząc na to, że później wszystko wróci do „normy”. Nie wróci. Papież nominuje kolejnych kardynałów pochodzących z miejsc, w których kwestie społeczna i ekologiczna nie są tematem publicystycznych czy akademickich debat, lecz częścią świata przeżywanego przez żyjących tam chrześcijan. To właśnie ci kardynałowie wybiorą następnego papieża.",Czy dobry chrześcijanin musi być lewicowy?,
https://wiadomosci.onet.pl/tylko-w-onecie/robert-biedron-musi-znalezc-swoje-500-plus/gsj3lcr,"Biedroń musi znaleźć swoje ""500 plus""","Robert Biedroń stopniował napięcie i ściągał uwagę mediów, żeby ogłosić budowę swojej partii. Dobrze wiedział, że ludzie są już zmęczeni nie tylko duopolem PiS-u i PO, ale także niewiele obiecującą sytuacją na lewicy. Wydaje się oczywiste, że czegoś tu brakuje. A jeśli ""to coś"" jest jeszcze młode, przystojne i bardzo medialne, to sukces jest murowany. I tu zaczyna się problem.","Pierwszy problem Biedronia nazywa się właśnie ""murowany sukces"". Nie może się nie udać. I bardzo prawdopodobne, że się uda, ale startowanie z pozycji faworyta, albo czarnego konia na długo przed konkursem i zanim w ogóle się zbudowało drużynę, wywołuje rosnące oczekiwania, do których może być trudno doskoczyć. Dotąd najlepiej radzili sobie ci, na których nikt nie stawiał. Młody komuch Kwaśniewski, startujący przeciwko legendarnemu przywódcy Solidarności Lechowi Wałęsie nie musiał się niczym przejmować. Donald Tusk, który po przegraniu wyborów na przywódcę Unii Wolności odchodził z niej, żeby budować zupełnie nowy byt polityczny, także nie ryzykował, że kogokolwiek zawiedzie, bo nikt nie mógł oczekiwać, że się uda. Niemal zawsze z takiej pozycji startował też Jarosław Kaczyński. Może zbyt często nawet, bo powstał w nim tak ogromny resentyment, że z ciekawego, błyskotliwego polityka stał się populistycznym walcem, którego jedynym celem jest więcej i więcej władzy dla władzy. Zupełnymi jeźdźcami bez głowy byli Janusz Palikot i Paweł Kukiz. Na tych postawiłby tylko wariat. Bo sami byli politycznymi wariatami, antypolitykami, innymi niż wszyscy i tym uwiedli wyborców, którzy chcieli innych niż wszyscy, a najlepiej przeciwko wszystkim. Bez żadnego ""kocham wszystkich Polaków"" i ""zjednoczmy się"". Wszyscy oni mieli coś jeszcze, co może zabrzmi paradoksalnie na tle cynicznego charakteru dzisiejszej polityki: ideę. Nie w sensie jakiegoś głębokiego przywiązania do wartości – pod tym względem wszyscy byli raczej cyniczni, brali na listy tych, którzy im pasowali do poparcia, a nie programu. Nie grzeszyli konsekwencją, zmieniali poglądy jak rękawiczki. Tusk przeszedł drogę od neoliberała przez konserwatystę aż do prawie socjaldemokraty. Kaczyński jest autorem najbardziej i najmniej neoliberalnego rządu w historii III RP. Kwaśniewski starał się nie przywiązywać za głęboko do niczego poza ogólnym wyobrażeniem o tym, jak wyglądać powinien nowoczesny polityk. Myślał więcej o Clintonie niż o deficycie gospodarczym. Co w sumie okazało się bardzo korzystne dla Polski, gdy przypomnimy sobie o trudnej drodze do NATO i UE. W każdym razie byli na swój sposób konkretni: Tusk to wiadomo, liberał gospodarczy. Kaczyński – też wiadomo – silne państwo i walka z korupcją. Kwaśniewski – przekraczanie historycznych podziałów, Unia Europejska i NATO i Kościół niech się tak nie boi komunistów, bo potrafią się odwdzięczyć. Kukiz to wiadomo JOW-y i przegonić elity. Palikot – walka z Kościołem i prawa mniejszości. Po tym, jak pchali swoją ideę do przodu, można było poznać, czy są przekonującymi politykami. A po tym z kolei, czy będą skuteczni. Zdobywali więc głosy nie tylko tych, którym się podobała idea, ale którym się podobała wiara w tę ideę. To dlatego Kaczyński może mieć w niemal każdej kontrowersyjnej sprawie przeciw sobie większość, czasem nawet bardzo dużą i pozostawać królem sondaży. Jeśli nie widać tej wiary po stronie PO, to ciężko się do tej partii przekonać. Jeśli Biedroń chce te głosy i jakiekolwiek inne zgarnąć, musi pokazać nie tylko to, że pasuje do formatu nowoczesnego przywódcy, co robi bardzo dobrze, ale też w co wierzy i jak wierzy. Potrzebuje swojego ""500 plus"". PiS obiecał w ten sposób dwie rzeczy: socjalne wsparcie dla Polaków i konserwatywny model rodziny. Co obiecuje Biedroń poza sobą samym? Przekonanie, że jak Macron pójdzie i dowie się tego od Polaków, nie brzmi wcale przekonująco. Macron poszedł ze swoją wizją wielkiej reformy Unii Europejskiej, wręcz neoimperialną wizją Francji i buchającą z każdego przemówienia wiarą w to. Bardzo skrupulatnie i fachowo przygotował to wcześniej (owszem w kontakcie z Francuzami, którzy zostali niemal masowo przepytani przez sondażystów). Taka wiara dodaje pewności siebie, której trochę brakowało na pierwszej konferencji prasowej. To jednak trudne początki i trema jest zrozumiała. Polska polityka niewątpliwie potrzebuje wstrząsu. Biedroń ma na to najlepsze papiery. Przede wszystkim na lewicy, która wygląda na zablokowaną i walczącą poniżej swojej kategorii wagowej. Biedroń jedyny mógłby to pozbierać do kupy, o ile to w ogóle możliwe. Jeśli się nie uda, może odebrać mu niezbędne poparcie do zbudowania znaczącej siły, czyli przynajmniej kilkunastoprocentowe (inaczej tylko jeszcze bardziej rozdrobni lewicę). Może się okazać, że elektoraty Razem (bardzo lewicowy) i SLD (postkomunistyczny i konserwatywny) są może niszowe, ale właśnie dlatego żelazne i wcale nie da się ich tak łatwo przejąć. Tak czy inaczej, ani Razem, ani SLD lewicy nie zjednoczą. Prosocjalny i uwiarygodniony rządami w małym mieście Biedroń może coś uszczknąć nawet PiS-owi, nie wspominając o Platformie, w której nie widać zaniepokojenia nową inicjatywą (naiwni czy tak dobrze zorientowani w terenie?). Jeśli Biedroń znajdzie pomysł, jak budować napięcie sprawami, a nie tylko występami, to dostanie swoją szansę. A z nim lewica, a może coś więcej. ",Robert Biedroń,
https://wiadomosci.onet.pl/tylko-w-onecie/siec-na-niepokornych-prokuratura-infiltruje-lewice-i-szuka-hakow-na-ratusz/lt8whh2,Sieć na niepokornych. Prokuratura infiltruje lewicę i szuka haków na ratusz,"Prokuratura miała zbadać, czy dziennikarz Jakub Dymek rzeczywiście dokonał gwałtu na pisarce Dominice Dymińskiej. Do tej pory policjanci przesłuchali w tej sprawie ponad setkę osób. Zamiast o gwałt, pytają jednak o imprezy, narkotyki i intymne relacje w środowisku warszawskiej lewicy. Sam Dymek nawet nie został wezwany na komendę. O co więc naprawdę chodzi w tym zadziwiająco prowadzonym śledztwie?","Zaczęło się od listu, który w ""Codzienniku Feministycznym"" opublikowało pięć autorek. Wszystkie oskarżyły dwóch lewicowych publicystów – Michała Wybieralskiego i Jakuba Dymka - o przemoc seksualną. W przypadku tego drugiego padł nawet zarzut gwałtu. Miało do niego dojść podczas pierwszego intymnego zbliżenia między nim a Dominiką Dymińską, z którą później pozostawał w związku. Był listopad 2017 roku, cały świat akurat dyskutował o aferze #metoo. Publikacja ""Codziennika"" miała być jej pierwszym akordem w Polsce. Wybieralski przeprosił za swoje zachowania, choć do zarzutów się nie przyznał. Dymek oskarżeniu o gwałt kategorycznie zaprzeczył. Mówił, że do stosunku między nim a Dymińską doszło za obopólną zgodą; podkreślał, że pisarka była później jego partnerką, a zarzut wystosowała dopiero po kilku latach – już po tym, gdy on zdecydował się z nią rozstać. Dymek czuł się pomówiony i zapowiedział skierowanie sprawy do sądu. Jednocześnie sama prokuratura poinformowała, że wszczyna własne postępowanie. 29 listopada 2017 roku, niecałe dwie doby po liście opublikowanym w ""Codzienniku Feministycznym"", organy ścigania wzięły się do pracy. Czynności w tej sprawie prokuratura zleciła policjantom z Komendy Stołecznej Policji, którzy w pierwszej kolejności mieli ustalić, czy faktycznie Dymek dopuścił się gwałtu na swojej partnerce. W międzyczasie w internecie pojawił się komunikat podpisany przez prawnika reprezentującego autorki listu. Pada tam zdanie: ""W Liście (opublikowanym w »Codzienniku Feministycznym«) brak jest powiązania pomiędzy zarzutem odbycia stosunku seksualnego bez zgody drugiej osoby z osobą Pana Jakuba Dymka"". Autorki publicznie wycofały się więc z zarzutu o gwałt. Jak ustaliliśmy, policjanci w ogóle nie wiedzieli o istnieniu tego oświadczenia. O tym - prawdopodobnie kluczowym dla całego postępowania fakcie - dowiedzieli się dopiero od... jednej z przesłuchiwanych osób. Tymczasem do Pałacu Mostowskich, gdzie mieści się siedziba Komendy Stołecznej, byli wzywani kolejni ludzie. Oprócz autorek listu także dziesiątki innych osób. Klucz był prosty: kto był powiązany z warszawską lewicą, ""Gazetą Wyborczą"" albo ""Krytyką Polityczną"" (z tymi tytułami współpracowali Wybieralski i Dymek), ten miał szansę otrzymać zaproszenie na komendę. W ciągu kilku miesięcy policjanci wezwali ponad sto osób. Wielu z nich w ogóle nie znało osobiście ani Wybieralskiego, ani Dymka. Na przesłuchaniach pytali, po co zostali wezwani, skoro nawet nie znają dziennikarzy oskarżonych przez ""Codziennik"". W każdym razie środowisko warszawskiej lewicy wpadło w popłoch. O śledztwie zaczęli mówić wszyscy. A ono samo z każdym dniem zaczęło wzbudzać coraz większe wątpliwości. - Oni grają z nami w otwarte karty – mówi jedna z osób, która została przesłuchana pod koniec zimy. - Co to oznacza? Po prostu policjant powiedział mi wprost, że ta sprawa ma charakter czysto polityczny. W domyśle: nikt zarzutu gwałtu nie tratuje na poważnie, ale skoro jest okazja, to można zarzucić sieć na całe środowisko i może uda się wyłowić coś innego. Ten policjant stwierdził nawet, że gdyby tylko mógł, przestałby się tym zajmować. Słyszysz takie słowa i na dzień dobry jesteś w szoku – opowiada. Z naszych rozmów z kilkoma przesłuchiwanymi wynika, że podobną szczerością policjanci wykazywali się przynajmniej kilkukrotnie. - On całkiem bezpośrednio opowiada o swojej frustracji. Zaskakuje swoją szczerością na każdym kroku. Nie trzeba słuchać jego absurdalnych pytań, żeby zorientować się, że generalnie to postępowanie zostało wszczęte po to, żeby zinfiltrować i poszukać haków na nas, czyli na środowisko lewicy, które pozostaje w ostrej kontrze do PiS. I nawet jeśli tej władzy dziś specjalnie nie zagraża, to i tak warto je mieć na oku. Zresztą, w Pałacu Mostowskich słyszymy to niemalże wprost. Do mnie policjant rzucił: ""Aż się wam dziwię, że tyle mi mówicie i tak pięknie się wykładacie. Przecież to wszystko będzie można później przeciwko wam wykorzystać"" – opowiada jeden z przesłuchiwanych. Na czym można się wyłożyć? Pytania dotyczące potencjalnego gwałtu zajmują góra kilka minut, cała reszta dotyczy obyczajowości na lewicy. Policjanci próbują dowiedzieć się, gdzie lewicowi działacze imprezują, czy biorą narkotyki (a jeśli tak, to jakie) i kto z kim romansuje. Sprawdzają, kto jest z kim skonfliktowany. Szukają wszelkich wątków, które potencjalnie mogą zaszkodzić ""Wyborczej"" i ""Krytyce Politycznej"". - To śledztwo dotyczy gwałtu tylko na papierze - mówi nam jedna z osób dobrze poinformowana w szczegółach prowadzonego postępowania. - Prokuratorzy nie są przekonani, czy ten zarzut został wystosowany na poważnie, więc skupiają się na czymś innym. Czyli: kto z kim chlał, kto z kim sypia i co z tego wynika, bądź nie. Typowy fishing: nie mamy na was nic, ale im więcej niedoświadczonych świadków wezwiemy, tym większa szansa na wpuszczenie ich w maliny. Pewnie prędzej czy później śledczy coś znajdą. I albo będą wszczynać postępowania, albo dawać przecieki do prawicowych mediów. A uderzyć w ""Wyborczą"" PiS-owi nigdy nie zaszkodzi. Czy organy ścigania faktycznie nie traktują na serio zarzutu o gwałt, który padł w liście ""Codziennika Feministycznego""? Wiele na to wskazuje. Jedna z przesłuchiwanych zeznała, że była partnerka Dymka o napaści seksualne oskarżała także dwóch swoich poprzednich chłopaków. Gdy policjant zorientował się, że jednego z nich (także dziennikarza związanego z lewicą) przesłuchał już wcześniej, uśmiechnął się i rzucił: ""Nie wierzę w to. Rozmawiałem z tym człowiekiem, on wydaje się bardzo sympatyczny"". Gdy jednak podobne sugestie usłyszał także od kilku innych osób, które przesłuchiwał, dziennikarza postanowił wezwać ponownie. Zapytał go wprost, czy dopuścił się gwałtu. Po zapewnieniu, że był to jedynie wymysł jego byłej dziewczyny, policjant odpuścił i zamknął temat. - I słusznie, bo to zapewne było pomówienie. Pytanie tylko: czemu ciągle toczy się sprawa Dymka, skoro policja z taką ufnością traktuje zapewnienia innego potencjalnego przemocowca? – pyta jedna z osób dobrze poinformowana w śledztwie. Wątpliwości budzą nie tylko słowa wypowiadane przez policjantów, ale też forma ich działania i brak odpowiedniego przygotowania. Zdarzyło się nawet, że jeden ze świadków został pomylony z autorką zarzutów zamieszczonych w ""Codzienniku Feministycznym"". Pomyłka została odkryta dopiero w trakcie rozmowy. - Ja z kolei, słuchając o tym, jak bardzo policjant jest rozgoryczony, że musi zajmować się tą sprawą, mogłam sobie dokładnie podejrzeć, kogo i kiedy już przesłuchał, a kto będzie wzywany na świadka w dalszej kolejności. Po prostu miał porozrzucane na stoliku wszystkie papiery i wszystko mogłam sobie przeczytać. Nie wydawało się to profesjonalne, ale już nic specjalnie mnie nie dziwiło. W każdym razie przez to wiem o tym śledztwie znaczniej więcej, niż wiedzieć powinnam – mówi nam lewicowa działaczka, też rozpytywana na okoliczność potencjalnego gwałtu. - Wtedy też opowiedziałam o oświadczeniu, które zostało zamieszczone w internecie, a z którego wynikało, że autorki listu postrzegają zarzut o gwałt w zasadzie jako impresję na temat akcji #metoo i po prostu się z niego wycofują. Byłam zaskoczona, bo oni w ogóle o tym nie wiedzieli. Poprosili, bym pokazała im to oświadczenie. Ale łatwo nie było: panu w policyjnym komputerze nie działał internet, a z kolei jego koleżance – drukarka. W końcu musiał wystarczyć mój telefon. Treścią oświadczenia byli zaskoczeni – wspomina. Jak ustaliliśmy, prokuratura prowadzi obecnie jedno śledztwo – to samo w sprawie Michała Wybieralskiego i Jakuba Dymka, chociaż oskarżeni zostali o różne czyny, przez różne osoby. - To jest nie do przyjęcia – uważa jeden ze znajomych Dymka, prawnik, przekonany o jego niewinności. - Mamy sytuację, w której prokuratura prowadzi sobie śledztwo w zasadzie w sposób narzucony przez autorki listu. Nie ma to nic wspólnego z prawdziwym poszukiwaniem prawdy. Skoro padł tam zarzut gwałtu, to śledczy powinni na tym wątku się skupić i intensywnie poszukiwać dowodów. A nie prowadzić jedno postępowanie ogólne, bo w liście padły oskarżenia wobec dwóch osób. Przecież jedna sprawa ma się nijak do drugiej, a oni nie są zorganizowaną grupą przestępczą. Albo traktujemy zarzut gwałtu poważnie, albo robimy sobie kpinę z prawa i urządzamy polowanie – mówi. Pytamy o to prokuraturę. Nie udaje nam się uzyskać zgody na bezpośrednią rozmowę z prokuratorem prowadzącym to postępowanie. Odpowiedzi udziela nam prok. Łukasz Łapczyński, rzecznik prasowy Prokuratury Okręgowej w Warszawie. - Potwierdzam, że prowadzone jest jedno śledztwo, które obejmuje kilka wątków wynikających z publikacji prasowych, jak też materiałów zebranych w toku postępowania. - Czemu jedno? - dopytujemy. - Na tym etapie ustalane są okoliczności zdarzeń objętych postępowaniem. Na późniejszym etapie śledztwa, w zależności od ustaleń, zawsze istnieje możliwość wyodrębnienia poszczególnych wątków śledztwa, celem procesowego rozliczenia. Na tym etapie wszystkie okoliczności wyjaśniane są w ramach jednego postępowania, wynikającego z jednej publikacji prasowej – tłumaczy prok. Łapczyński. Jedna z przesłuchanych, prawniczka: - Z jednej strony prokuratura ma do tego pełne prawo, a z drugiej – całe to postępowanie jest tak niejednoznaczne i niekonkretne, że trochę ułatwia organom zadanie. Jeszcze łatwiej im jest teraz kluczyć, jedynie pełzać po powierzchni, nie dotykać sedna, za to ""łowić smaczki"". Bo generalnie to polega na tym, że rzucili sieć i starają się jak najwięcej wyłowić. W ramach śledztwa – oficjalnie prowadzonego w celu wykrycia, czy Wybieralski i Dymek dopuścili się napaści seksualnych i gwałtu – wzywani są także aktywiści miejscy i urzędnicy związani z warszawskim ratuszem. Po co? Śledczych bardzo zainteresował wątek Agnieszki Ziółkowskiej, aktywistki miejskiej, niegdyś pracowniczki ""Krytyki Politycznej"", później przez wydawnictwo zwolnionej z pracy. Ona także została wezwana. W środowisku lewicy jej wątek jest dobrze znany; po ""Krytyce"" pracowała w Domu Kultury na Bemowie, ale tam też nie zagrzała miejsca na dłużej. W rozmowie z policją uznała, że musiała odejść z pracy w wyniku ""spisku urzędników ratusza"" wymierzonego przeciwko niej. W komendzie ten wątek jest teraz rozwijany, na okoliczność rzekomego spisku dochodzi do kolejnych przesłuchań. Jedna z przesłuchanych osób: - To jasny sygnał, że polowanie zatacza coraz szersze kręgi. Po pierwsze: uderzyć w lewicę. Po drugie: znaleźć jakieś haki na warszawski ratusz i jego urzędników, bo przecież za niedługo mamy wybory. Kwestia czasu, jak gdzieś w mediach prorządowych przeczytamy artykuł o ""skompromitowanych urzędnikach miejskich"" prześladujących jakieś dziewczyny. A że nie będzie to miało nic wspólnego z prawdą? W tych mediach nie ma to większego znaczenia. Ważne, by przygotować sobie jakiekolwiek wątki, które mogą stać się przydatnymi narzędziami w kampanii. Prokuratura zapewnia, że jej działanie to wyłącznie efekt publikacji ""Codziennika Feministycznego"". Oficjalnie dotyczy możliwości wystąpienia czterech przestępstw: zgwałcenia, naruszenia praw pracowniczych, spowodowania uszczerbku na zdrowiu oraz dwukrotnego naruszenia nietykalności cielesnej. Śledczy nie chcą też komentować informacji ujawnionych przez naszych rozmówców. - Zadaniem prokuratora jest wyjaśnienie wszystkich okoliczności zdarzeń objętych zakresem śledztwa. Czynności w tym zakresie są realizowane w ramach prowadzonego postępowania m.in. poprzez przesłuchania szeregu świadków. Trudno nam komentować wypowiedzi anonimowych osób, a tym bardziej podjąć z nimi jakąkolwiek rzeczową polemikę, nie wiedząc, czy są to wypowiedzi osób rzeczywiście znających okoliczności sprawy. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Siedziba ""Krytyki Politycznej""",
https://wiadomosci.onet.pl/kraj/wroclawska-lewica-przeciwko-kandydaturze-ujazdowskiego/e6h9bhr,Wrocławska lewica przeciwko kandydaturze Ujazdowskiego,"Przedstawiciele środowisk lewicowych we Wrocławiu podpisali się pod apelem przeciwko kandydaturze Kazimierza Michała Ujazdowskiego na prezydenta Wrocławia. Wiele wskazuje na to, że wrocławska lewica postawi na własnego kandydata w rywalizacji o wrocławski Ratusz.","Zmiana na stanowisku kandydata PO na prezydenta Wrocławia – Kazimierz Michał Ujazdowski zastąpił prof. Alicję Chybicką – wywołała poruszenie wśród działaczy wrocławskiej lewicy. Zaraz po nominacji dla Ujazdowskiego, przewodnicząca Zielonych Małgorzata Tracz napisała na Twitterze, że PO oddała Wrocław PiS walkowerem. ""Zieloni nie oddadzą Wrocławia bez walki"" – podkreśliła Małgorzata Tracz. Teraz politycy wrocławskiej lewicy podpisali się pod apelem przeciwko kandydaturze Ujazdowskiego. ""Wrocław ma dość seksizmu, homofobii i wiecznego POPiSu! Obywatele i obywatelki Wrocławia wyraźnie sprzeciwiły się kandydaturze prof. Alicji Chybickiej, która nie poparła obywatelskiego projektu Ratujmy Kobiety, uznając, że »jej głos nie ma znaczenia«. Tymczasem Platforma Obywatelska jako alternatywę proponuje kandydaturę osoby jawnie współpracującej z organizacją Ordo Iuris, zwolennika zaostrzenia prawa do aborcji i głosującego w Parlamencie Europejskim za »leczeniem homoseksualizmu«"" – można przeczytać w apelu lewicy. Politycy lewicy przypominają, że przez 10 lat Ujazdowski był prominentnym działaczem PiS. ""To jasne, że stworzony w mieście układ władzy nie ma pojęcia o wrocławskiej rzeczywistości. Pojęcia nie ma też sam kandydat PO, który opowiada w wywiadach, że chce budować linie tramwajowe na Hubskiej i na Popowice, gdy prace nad nimi już trwają. Ponadto chce dalszego dotowania Śląska Wrocław, którego próbę sprzedaży uważa za akt słabości i wielką przegraną"" – podkreślają sygnatariusze apelu. Występując przeciwko kandydatowi PO, działacze lewicy zapraszają do rozmów o przyszłości Wrocławia wszystkie środowiska, którym leży na sercu dobro miasta. Do tej pory pod apelem lewicy podpisali się m.in. Małgorzata Tracz z partii Zieloni, Marta Lempart z Ogólnopolskiego Strajku Kobiet, Wojciech Browarny z Partii Razem oraz Agnieszka Kubit z Inicjatywy Polskiej. Jeden ze scenariuszy zakłada, że działacze Partii Razem i Zieloni połączą siły z Inicjatywą Polską Barbary Nowackiej i Ogólnopolskim Strajkiem Kobiet i w konsekwencji wystawią wspólnego kandydata centrolewicy na prezydenta Wrocławia. Już teraz wśród potencjalnych kandydatów na prezydenta wymienia się m.in. Małgorzatę Tracz, Martę Lempart i Wojciecha Browarnego. Na razie nie wiadomo, czy do centrolewicowej kolacji dołączy SLD. – Jesteśmy teraz dużo bardziej zdeterminowani na wytypowanie wspólnego kandydata na prezydenta Wrocławia. Powinniśmy to zrobić wspólnie z Nowoczesną, środowiskiem Rafała Dutkiewicza, Strajkiem Kobiet i ruchami miejskimi – mówił Onetowi Bartłomiej Ciążyński, szef SLD we Wrocławiu, zaraz po nominacji dla Ujazdowskiego. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Kazimierz Michał Ujazdowski,
https://wiadomosci.onet.pl/tylko-w-onecie/dwie-antyfaszystowskie-manifestacje-w-gdansku-to-efekt-klotni-poszlo-o-dmowskiego/8d38bre,"Dwie antyfaszystowskie manifestacje w Gdańsku to efekt kłótni. Poszło o Dmowskiego, Giertycha, komunizm i ""no logo""","Chcieli pokazać swój sprzeciw wobez rasizmu i faszyzmu, ale pokłócili się jeszcze zanim zdążyli zorganizować manifestacje. - KOD nie potrafi przyjąć krytyki, obraził się i trzasnął drzwiami – komentują przedstawiciele anarchistycznych i lewicowych ugrupowań. - Usłyszeliśmy absurdalne zarzuty, że wspieramy Giertycha, nie odcinamy się od Dmowskiego, popieramy konstytucję czy atakujemy komunizm – ripostuje w rozmowie z Onetem pomorski lider KOD Radomir Szumełda. I dodaje: Jestem takim samym antyfaszystą, jak i antykomunistą.","W sobotę (17 marca) w Gdańsku odbędą się dwie antyfaszystowskie manifestacje. Jedną z nich, która wystartuje o godzinie 13 na Długim Targu, zorganizuje KOD, Partia Zieloni, Obywatele RP i Inicjatywa Trójmiasto. Drugą (start: godzina 18, Targ Węglowy) – tzw. Koalicja Antyfaszystowska, w skład której wchodzą m.in. przedstawiciele partii Razem, ale też np. członkowie Ruchu Sprawiedliwości Społecznej czy organizacje anarchistyczne. Taki wysyp demonstracji to nie dowód na to, że w Trójmieście prężnie działa tak wiele antyfaszystowskich organizacji, a po prostu efekt kłótni, do której doszło kilka dni temu. - Na spotkaniu organizacyjnym zostaliśmy w niewybredny sposób zaatakowani słownie przez grupę głównie młodzieży anarchistycznej. Usłyszeliśmy, że KOD jest przeciwko komunizmowi i przeciwko związkom partnerskim, bo popiera obecną konstytucję. To były jakieś absurdalne komentarze. Musiałam tłumaczyć się ze ""sprawy Kijowskiego"", to był jeden wielki atak. To nie fair, ja nie rozliczam żadnej organizacji. Mieliśmy przecież skupić się na zorganizowaniu wspólnej manifestacji antyfaszystowskiej - mówi w rozmowie z Onetem pani Ewa, członkini gdańskiego Zarządu Komitetu Obrony Demokracji. Spotkanie zorganizowała tzw. Koalicja Antyfaszystowska, w skład której wchodzi szereg lewicowych i anarchistycznych ugrupowań. Jak można przeczytać na Facebooku, przeciwko KOD-owi wystąpili przedstawiciele Ruchu Sprawiedliwości Społecznej, Kolektywy Zaraza i Studenckiego Komitetu Antyfaszystowskiego. Działacze tych ugrupowań podkreślają, że zgodzili się na udział KOD we wspólnej manifestacji, ale Komitet Obrony Demokracji musiał zaakceptować jeden warunek. Sobotnia manifestacja miała przebiegać w charakterze ""no logo"", a to oznacza, że żadna z organizacji nie mogła podczas demonstracji prezentować np. swoich flag. - KOD nie chciał na to przystać, bo najważniejsza jest dla nich promocja swojej organizacji, a nie walka o wspólną ideę - komentują niektórzy internauci. - Z całym szacunkiem, ale wiele tych organizacji liczy sobie po kilka, może po kilkanaście osób. I oni chcieli, żeby KOD przysłał swoich ludzi do ochraniania manifestacji, ale jednocześnie mieliśmy pozdejmować kamizelki z naszym logo. W imieniu naszej organizacji powiedziałam, że się nie zgadzam, nie mamy się czego wstydzić - ripostuje pani Ewa. Czego tak naprawdę dotyczy jednak spór? I jakie konkretne zarzuty stawiane są tutaj Komitetowi Obrony Demokracji? Więcej światła na sprawę rzuca odpowiedź Joanny Sobańskiej z Ruchu Sprawiedliwości Społecznej. Rozmówczyni Onetu podkreśla, że żałuje, że doszło do podziału i zaznacza, że współpraca na linii KOD-RSS jest możliwa, czego dowodem jest chociażby ostatnia Manifa w Trójmieście. Ale w przypadku manifestacji antyfaszystowskiej, zdaniem Sobańskiej, KOD zasłużył na kilka cierpkich uwag pod swoim adresem. - Na marszach KOD-u pojawiał się np. Roman Giertych, a na antyfaszystowskich manifestacjach Komitetu Obrony Demokracji były prezentowane kiedyś portrety Romana Dmowskiego. Nie podoba nam się też zoologiczny antykomunizm. Uważamy, że w KOD są ludzie, którzy odrzucają komunizm we wszelkiej formie, nie tylko tej zdegenerowanej przez ZSRR czy wypaczonej przez PRL. Wydaję mi się, że mamy dwie różne wizje antyfaszystowskie - stwierdza Sobańska. Przedstawiciele KOD mówią nam, że podczas opisywanego spotkania usłyszeli też inne zarzuty, np. że popierają kapitalizm, który stanowi źródło faszyzmu. Wytykano im również obronę konstytucji, w której znajduje się zapis, że małżeństwo to ""związek kobiety i mężczyzny"". - No po prostu zostaliśmy homofobami – żartuje Radomir Szumełda, pomorski lider Komitetu Obrony Demokracji, który traktuje cały konflikt w kategoriach absurdu, przypominając m.in. o swojej homoseksualnej orientacji, i o tym, że osób o takiej orientacji w KOD nie brakuje. Na inne zarzuty Szumełda odpowiada jednak na poważnie. - Rzeczywiście Mateusz Kijowski przypominał kiedyś sylwetki ojców założycieli II RP, w tym i Romana Dmowskiego, którego portrety pojawiły się na manifestacji. Skrytykowałem wtedy Mateusza, że nie konsultował tej decyzji z nikim. Co do Romana Giertycha, tak, był on na naszych marszach parę razy. W przeciwieństwie do innych nikogo nie wykluczamy, choć nie przypominam sobie, by kiedykolwiek pan Giertych przemawiał u nas ze sceny. A odnośnie kwestii komunizmu, to podkreślam to z całą mocą: jestem takim samym antyfaszystą, jak i antykomunistą – mówi Onetowi pomorski lider KOD. Szumełda, tak jak i wszyscy nasi rozmówcy (także i np. Barbara Brzezicka z partii Razem czy koordynator Koalicji Antyfaszystowskiej), żałuje, że doszło tutaj do podziału, i że nie będzie jednej, dużej antyfaszystowskiej manifestacji w Gdańsku. - Jutro mieliśmy spotkać się wszyscy razem z okazji międzynarodowego dnia walki z rasizmem. Nie powinniśmy zajmować się różnicami między nami, bo przecież wszyscy się od siebie różnimy. Gdyby takich różnic nie było, byłaby tylko jedna organizacja – komentuje szef pomorskiego KOD. A jedna z przedstawicielek Koalicji Antyfaszystowskiej dopowiada: - Tak naprawdę z tego całego konfliktu mogą cieszyć się środowiska faszystowskie. Już spotkałam się z takimi opiniami, że my nie jesteśmy w stanie nawet się ze sobą dogadać, a co dopiero walczyć z faszyzmem. Chcesz być na bieżąco z najważniejszymi informacjami dnia? Polub Onet Wiadomości na Facebooku!","Antyfaszyści w Warszawie, 11.11.17 r.",
https://wiadomosci.onet.pl/tylko-w-onecie/ideologia-czerwonej-flagi/nhjpjbz,Ideologia czerwonej flagi,"Sami siebie określają mianem socjalistów, marksistów, anarchistów, feministek. Wśród nich są też ideowi komuniści. Kim są osoby, które identyfikują się z czerwonym sztandarem?","""Z jednej strony mamy mieć nazizm i faszyzm, z drugiej komunizm czy stalinizm"". Od jakiegoś czasu opinia publiczna zwraca uwagę na czerwone flagi, które licznie powiewają na manifestacjach środowisk lewicowych. Obecność flag, na przykład na manifestacjach Partii Razem, spotkała się z falą krytyki. Zarzut komunistyczny podnosiła nie tylko prawa strony sceny politycznej, ale także lewicowa i liberalna. Pojawiły się pytani ""Skoro państwo nie toleruje nazistów i faszystów to dlaczego pozwala na czerwone flagi, symbol komunizmu?"". Spotkaliśmy się z osobami, które identyfikują się z kolorem czerwonym, zapytaliśmy o komunizm, idee i poglądy. ""O ile stalinizm jako taki jest totalitarną ideologią, o tyle sam komunizm nią nie jest"" - twierdzi Martyna Równiak. Jednak zdaniem konstytucjonalisty dr Mariusza Bidzińskiego, osoby, które przynoszą na manifestacje czerwone flagi i odwołują się do idei marksistowskich, socjalistycznych czy komunistycznymi, łamią prawo. Artykuł trzynasty konstytucji mówi o zakazie istnienia organizacji, które odwołują się do praktyk działania nazizmu, faszyzmu i komunizmu. Osoby, które propagują dane poglądy, nie mogą same oceniać, czy to, co robią, jest zgodne z prawem. W tym wypadku liczy się odbiór zewnętrzny i interpretacja takich zachowań. ""Ja się nie czuję specjalnie źle z tym, że ktoś nazwał mnie komunistą. Uważam, że jeśli chcę swoją lewicowość manifestować na ulicy, to muszę być przygotowany, że ktoś nazwie mnie komunistą."" - tak na zarzuty odpowiada Wojciech Łobodziński, który jest współzałożycielem Studenckiego Komitetu Antyfaszystowskiego na Uniwersytecie Warszawskim. Sam siebie nie określa mianem marksisty, socjalisty czy komunisty. Jego zdaniem definicje potrzebne są tylko dla wrogów lewicy, a w 2018 roku lewica potrzebuje nowych pojęć. Jakub Polański jest licealistą, który chodzi na manifestacje ze swoimi starszymi kolegami. Broni czerwonych flag, mówiąc, że osoby, które je przynoszą, nie są totalitarnymi komunistami. ""Ideologią wyznawaną przez większość z nas jest demokratyczny socjalizm. Spoglądając na socjalizm wyłącznie przez pryzmat stalinizmu, postępujemy dokładnie tak, jak życzyłby sobie tego Stalin.""",,
https://wiadomosci.onet.pl/kraj/onet24-final-wosp/kd8156x,Onet24: finał WOŚP,• Gwiazdy Onetu wspomagają aukcje WOŚP,"• Lewica zwiera szeregi. Barbara Nowacka na 28 stycznia zwołuje spotkanie. Zaprasza na nie m.in. przedstawicieli SLD, ""Razem"" i Zielonych • Ministerstwo cyfryzacji wciąż bez ministra. Jak dowiaduje się RMF FM do czasu znalezienia następcy Anny Streżyńskiej obowiązki ministra będzie pełnił dotychczasowy sekretarz stanu Marek Zagórski. Ale nadzór nad resortem będzie sprawować osobiście Mateusz Morawiecki • Papież w poniedziałek rozpoczyna pielgrzymkę do Chile i Peru. W kościołach pojawiły się ulotki z pogróżkami wobec Franciszka",,
https://wiadomosci.onet.pl/kraj/bedzie-zjednoczenie-lewicy-nowacka-zwoluje-spotkanie/5de630w,Będzie zjednoczenie lewicy? Nowacka zwołuje spotkanie,"28 stycznia spotkają się wszyscy przedstawiciele lewicy, którzy zaangażowali się w inicjatywę Komitetu ""Ratujmy Kobiety"". Do rozmów o wspólnej politycznej przyszłości zaproszeni mają zostać także przedstawiciele SLD, Zielonych oraz Razem.","Zdaniem przedstawicieli Komitetu ""Ratujmy Kobiety"" sejmowa opozycja skompromitowała się podczas głosowania nad obywatelskim projektem łagodzącym prawo aborcyjne. Z powodu albo nieobecności przedstawicieli PO i .N, albo ich niechęci do poparcia takiego projektu - ten przepadł w pierwszym czytaniu. Projekt środowisk prawicowych, zaostrzający przepisy aborcyjne trafił natomiast do dalszych prac. Po tych wydarzeniach część środowisk lewicowych, których nie ma w Sejmie, uznała, że najwyższy czas na nową inicjatywę. - Na 28 stycznia Barbara Nowacka chce zaprosić wszystkich, którym bliskie są wartości takie, jak demokracja, godność, szacunek dla innych a przede wszystkim, praw człowieka. Wokół tego, szacunku dla tych ideałów chcemy zbudować wspólny polityczny front - mówi Onetowi Dariusz Joński, jeden z liderów stowarzyszenia Inicjatywa Polska, członek Komitetu ""Ratujmy Kobiety"". Jak informuje, do współpracy zaproszone zostaną wszystkie środowiska, które wspólnie zbierały podpisy pod obywatelskim projektem Komitetu. W gronie ""ojców założycieli"" nowego środowiska lewicowego znaleźć mają się, poza Inicjatywą Polską, także przedstawiciele SLD, partii Razem, Zielonych, Dziewuch Dziewuchom i innych grup. - Naszym celem nie jest budowa jakiejś kolejnej partii - mówi Joński. - Chcemy po prostu stworzyć środowisko, które będzie inicjować debatę na temat wartości i które te wartości będą łączyć. Bo jeśli się o nich zapomina, to efekty są takie, jak w przypadku obecnej sejmowej opozycji, której członkowie albo cynicznie wybrali polityczny zysk, albo w ogóle zapomnieli, po co są w Sejmie - przekonuje. - To, co wydarzyło się podczas pamiętnego głosowania nad naszym projektem to jaskrawy dowód na to, że obecni posłowie tak zwanej ""opozycji"" kompletnie się pogubili. Czy tacy ludzie, którzy zapomnieli, w co wierzą i o co powinni walczyć, mają reprezentować w Sejmie tych, którym z PiS-em wyjątkowo nie po drodze? Czas chyba na nowy projekt - podkreśla Joński. Gdyby spotkanie założycielskie, które Barbara Nowacka zamierza zwołać 28 stycznia, zakończyło się porozumieniem, kolejnym krokiem może być dyskusja o wspólnych listach lewicy, zarówno w wyborach samorządowych, jak parlamentarnych. Spotkanie ma odbyć się w Warszawie. Pod uwagę brane są trzy lokalizacje – organizatorzy mają wkrótce ogłosić decyzję o miejscu zebrania. Chcesz być na bieżąco z najważniejszymi informacjami dnia? Polub Onet Wiadomości na Facebooku!",Barbara Nowacka,
https://wiadomosci.onet.pl/tylko-w-onecie/barbara-nowacka-w-sprawie-aborcji-wygralysmy-bitwe-pis-musialo-sie-cofnac-w-sposob/jtvqj4g,"Barbara Nowacka: w sprawie aborcji wygrałyśmy bitwę, PiS musiało się cofnąć w sposób spektakularny","– Po raz pierwszy w życiu widzę tak duże zainteresowanie prawami i wolnościami nie tylko kobiet, ale również osób nieheteronormatywnych – mówi w rozmowie z Onetem Barbara Nowacka, liderka Inicjatywy Polskiej i jedna z organizatorek ""czarnego protestu"". – W sprawie aborcji wygrałyśmy bardzo ważną bitwę, bo PiS musiało się cofnąć w sposób spektakularny i to przy projekcie, który mocno popierali – dodaje, wspominając tłumy na ulicach, demonstrujące w ramach ""czarnego protestu"".","Łukasz Rogojsz, Onet: Co się stało z ""czarnym protestem""? Obóz rządzący niedawno cofnął wolny dostęp do pigułki ""dzień po"", a ze strony kobiet nie było widać krzty sprzeciwu. Barbara Nowacka: Sprzeciw i protesty były. Sama uczestniczyłam w demonstracjach pod Sejmem w obronie pigułki ""dzień po"", organizowanych przez partię Razem. Do Sejmu na obrady komisji zdrowia próbowały dostać się feministki, ale nie zezwolono im na udział w posiedzeniu. Także trochę się działo, ale nie ludzie mają potrzebę tłumnego wyjścia na ulice w obronie każdej sprawy. Skończyło się tym, że tę bitwę ""czarny protest"" z rządem przegrał. Tę bitwę tak. Po klęsce zaostrzającego prawo aborcyjne i popieranego przez PiS projektu Ordo Iuris politycy tej partii postawili sobie za cel przeforsowanie zmiany prawa dotyczącego pigułki ""dzień po"". To taki rodzaj małej zemsty z ich strony. Mówi pani tak, jakby skalkulowała, że ta sprawa jest nie do wygrania. Jesteśmy przygotowane na wiele bitew, ale także na to, że niektóre z nich będą procedowane przez PiS w taki sposób, że niewiele będzie można zrobić. W sprawie aborcji wygrałyśmy bardzo ważną bitwę, bo PiS musiało się cofnąć w sposób spektakularny i to przy projekcie, który mocno popierali. To, co robią teraz to handel prawami kobiet – tu musieliśmy się cofnąć, więc zabierzemy wam coś gdzie indziej. Jestem pewna, że – zresztą zgodnie z zapowiedziami premier Beaty Szydło – rząd będzie próbował zmieniać przepisy dotyczące prawa do aborcji. Jeśli nie na poziomie ustawy, to przynajmniej na poziomie rozporządzeń. Zwycięstwo obozu rządzącego w sprawie pigułki ""dzień po"" odbiera pani jako swoją osobistą porażkę? Odbieram to jako element walki politycznej. Najbardziej straci na tym państwo polskie. Jedyne, co PiS osiąga w ten sposób, to podważenie szacunku wielu kobiet do państwa polskiego. Państwa, które teraz jawi się jako opresyjne, naruszające prawa kobiet i zabraniające im różnych rzeczy w sposób nielogiczny i bezsensowny. PiS odtrąbiło swój sukces, ale jest to sukces pozorny. Proszę nie mieć złudzeń, kobiety i tak pigułkę ""dzień po"" zdobędą. Może to wymagać więcej wysiłku i trochę więcej pieniędzy, ale zdobędą ją. Choćby sprowadzając sobie ten preparat zza granicy – z Czech czy Niemiec. Polki doskonale wiedzą, że ta pigułka istnieje, że jest im potrzebna i że mają prawo z niej korzystać, chociaż rząd z niezrozumiałych powód im tego odmawia. Ograniczając do niej dostęp, PiS uderza w kobiety biedniejsze oraz słabsze społecznie – te, dla których zdobycie pigułki będzie wyzwaniem. Rząd odmawia, a Polki nie protestują. Może w takim razie dostęp do pigułki ""dzień po"" wcale nie był dla nich tak fundamentalną kwestią? Jest bardzo wiele ważnych spraw, w których nie wychodzimy codziennie na ulice. Tych protestów kobiet było w tym roku bardzo dużo, dlatego tutaj wiele kobiet wiedziało, że tej batalii tak łatwo nie wygramy i że trzeba podjąć kolejne kroki. I my je podejmujemy. Od sierpnia komitet Ratujmy Kobiety rozpoczyna zbiórkę podpisów pod obywatelskim projektem ustawy normalizującej prawa reprodukcyjne w Polsce – m.in. prawo do bezpiecznej i legalnej aborcji, refundowaną i dostępną antykoncepcję oraz edukacje seksualną jako przedmiot w szkołach. Wraz z komitetem Ratujmy Kobiety przygotowaliśmy i wkrótce złożymy także do Komisji Europejskiej Europejską Inicjatywę Obywatelską dotyczącą dostępu do środków antykoncepcyjnych. Czego się domagacie? To propozycja takich zmian w ustawodawstwie europejskim, żeby żadne państwo członkowskie nie mogło traktować środków antykoncepcyjnych inaczej niż innych lekarstw. Nie ma powodu, żeby viagra była traktowana inaczej niż pigułka ""dzień po"" czy środki antykoncepcyjne hormonalne. Jeżeli mówimy o wspólnym rynku i wolnym dostępie do towarów i usług, to jednym z tych towarów są środki medyczne, w szczególności te dotyczące zdrowia kobiet. Ale też same kobiety – te głosujące na PiS czy należące do partii rządzącej lub do organizacji pro-life – popierają takie zmiany jak zaostrzenie prawa aborcyjnego albo utrudnienie dostępu do antykoncepcji. Choć wydaje się, że to działa przede wszystkim przeciwko nim samym. Nie dziwi to pani? Nie dziwi mnie, że ludzie mają taki, czy inny pogląd na daną sprawę. Mnie raczej martwi, że swój pogląd chcą wymusić na innych. Zresztą cała dyskusja o dostępie do antykoncepcji, edukacji seksualnej czy prawie do aborcji, to wielka hipokryzja. Nie oszukujmy się, wśród osób dokonujących aborcji są też osoby konserwatywne. Czysta statystyka. Tylko wiedzą, że im ten zakaz w Polsce nie przeszkadza, bo wystarczy zgromadzić odpowiednią sumę i wyjechać za granicę. Jesteśmy w Polsce przyzwyczajeni do takiego udawania, że nieważne, co jest w naszym prawie, bo i tak skutecznie to obejdziemy. Dlatego nie oczekujemy wiele od państwa. Dobrze rozumiem: konserwatyści nie różnią się specjalnie od lewicowców, ale grają kartą konserwatywną, bo w Polsce to się politycznie opłaca? Tak, są hipokrytami i grają kartą konserwatywną, bo to się opłaca. Po drugie, przez lata, zwłaszcza w czasach PRL-u, wszyscy w Polsce zostali przyzwyczajeni do tego, że na różne sposoby można państwo obejść i oszukać, więc ogólnie przepisy prawa są uznawane za wydmuszki. Przykład prawa do aborcji jest tutaj idealny, bo pokazuje, że z jednej strony mamy bardzo restrykcyjne regulacje, a z drugiej statystyki mówią, że Polki dokonują aborcji znacznie częściej niż np. Niemki, chociaż w Niemczech aborcja jest legalna do 12. tygodnia ciąży. Wreszcie duża część osób nie chce zmiany prawa, bo nie widzi w tym sensu. Przecież w razie czego i tak zawsze będzie można to prawo jakoś obejść. A partie polityczne, oczywiście, grają tym w najlepsze, opowiadając o swojej moralności, wzburzeniu losem Polaków, obronie wyznawanych zasad. To tematy, na których znacznie łatwiej wzbudzić emocje – a przecież o nie w polityce właśnie chodzi – niż na kwestiach dotyczących gospodarki, polityki społecznej czy opieki zdrowotnej. O tym w kampanii pan za dużo nie usłyszy, a jeśli już coś na te tematy padnie, będą to banalne hasła. Natomiast obecność religii w szkołach czy dostęp do antykoncepcji to tematy o wiele bardziej nośne, w tych kwestiach każdemu jest dużo łatwiej mieć jasną opinię. Politykom jest tu dużo łatwiej spolaryzować społeczeństwo. Skoro Polacy traktują prawo jak wydmuszkę i uważają, że łatwo można je obejść, to po co te protesty w obronie dostępu do antykoncepcji czy przeciwko zaostrzeniu prawa aborcyjnego? Wie pan, dlaczego uważam, że to jest istotne? Bo obejdą to prawo tylko ci, których będzie na to stać. Tylko zamożni i dobrze wykształceni. Natomiast jeśli te kobiety, które są słabsze społecznie czy biedniejsze wpadną w kłopoty, a potem jeszcze trafią na lekarzy zasłaniających się klauzulą sumienia, to są narażone na stres, krzywdę i cierpienie. Kolejna odsłona hipokryzji. Bogata kobieta sobie poradzi, bo najwyżej wyjedzie za granicę i podda się zabiegowi w luksusowej klinice. Potem wróci do Polski i znów będzie konserwatywną wyborczynią PiS-u, która jest przeciw antykoncepcji awaryjnej i za zaostrzeniem prawa aborcyjnego. Biedna kobieta będzie zaś skazana na ""podziemie"" aborcyjne i pigułki antykoncepcyjne niewiadomego pochodzenia, a co najgorsze – nie będzie wyposażona w wiedzę, jak radzić sobie w takich sytuacjach. Bezradny i nieświadomy wyborca to wyborca idealny, bo łatwo nim sterować. Zakładam, że ludzie zazwyczaj kierują się dobrymi pobudkami i mądrze wykorzystują wiedzę, więc kobiety mając edukację seksualną czy dostęp do antykoncepcji, będą chciały wybrać dobrze – tak, żeby zawsze być szczęśliwymi, mieć tyle dzieci, ile chcą i kiedy chcą. To jest moje podejście do człowieka. Jeśli ktoś nie chce aborcji, to naprawdę nikt nie będzie go do tego namawiać. Ale dajmy odrobinę zaufania całej reszcie, która ma prawo wybrać. Bo w gruncie rzeczy mówimy o prawie do wyboru. To, że ktoś próbuje wymusić nakazy swojej wiary na innych, przekładając je na język prawa, budzi mój sprzeciw, bo nie taka jest istota liberalnej demokracji. Istotą liberalnej demokracji jest to, że zakładamy pewne dobro i wolność człowieka w ramach prawa, które tego człowieka szanuje. Politycy obozu rządzącego mówią bez ogródek, że liberalna demokracja to niejedyny model demokracji, a na Zachodzie nie zdała egzaminu. Być może rządzący nie, ale bardzo duża część polskiego społeczeństwa jest tą liberalną demokracją i zrobi wszystko, żeby naprawić to, co się dziś w kraju dzieje, zbudować Polskę lepiej i mądrzej. Tyle że duża część społeczeństwa stoi po stronie rządzących, którzy w sondażach cieszą się niesłabnącym poparciem. Do bardzo wielu osób nie dociera, na czym polegają zmiany systemowe, które wprowadza PiS. Ludzie aż tak nie interesują się polityką. To my siedzimy w swojej własnej bańce, śledząc każdą informację i wszystko komentując, choćby była to największa możliwa głupota. Większość ludzi albo nie ogląda telewizji, albo ogląda ją bardzo wybiórczo (np. ulubiony program czy film). Nie śledzą na bieżąco tego, co się dzieje, więc nie mogą wiedzieć, jak głębokie i poważne w skutkach są zmiany systemowe, które funduje Polakom PiS. Może po prostu ich to nie interesuje albo godzą się z tym. Tu sytuacja wygląda jak z prawem – nie interesuje nas, dopóki osobiście nas nie dotknie. Lubimy mówić, że młodzież w ogóle nie interesuje się polityką. Tymczasem na ulice masowo wyszła dwa razy – przy ACTA, bo wiedzieli, że będą mieć ograniczoną wolność i dostęp do treści w internecie oraz przy ""czarnym proteście"", ponieważ wiedzieli, że to prawo najbardziej uderza w nich i w ich bezpieczeństwo. Nie oszukujmy się, zakaz aborcji czy zniesienie wolnego dostępu do pigułki ""dzień po"" nie uderzają w 60-latki. Uderzają w ich córki i wnuczki. Rolnicy? Oni też nie dowiedzą się, co PiS zrobiło z ustawą o obrocie ziemią, dopóki kiedyś nie będą chcieli swojej ziemi sprzedać. Sądy? Wszyscy zgodzimy się, że nie działały sprawnie, że wymagały reformy, ale PiS przyszło i zamiast naprawić, rozwala je młotem pneumatycznym. Zanim dotrze do ludzi skala wdrażanych zmian i zagrożenie, które one powodują, minie trochę czasu i musimy mieć tę świadomość. Tylko tyle: czekać? Zadaniem polityków jest przede wszystkim pokazywać, co oznaczają zmiany PiS-u. Nie krzyczeć, że oto nastał koniec demokracji i idzie faszyzm, tylko tłumaczyć, co każda kolejna zmiana znaczy dla ludzi. Trzeba sobie zdać sprawę, że nie śledząc wydarzeń politycznych na co dzień, większość Polaków zwyczajnie nie jest świadoma tego, co się wokół nich dzieje. Kobiety nie rozumiały, nie były świadome, o co chodzi z zakazem wolnego dostępu do pigułki ""dzień po""? Tylko 60 proc. z nich jest przeciwnych temu zakazowi, podczas gdy u mężczyzn ten wynik to 68 proc. To dane z sondażu IBRiS dla ""Rzeczpospolitej"" z 23 lutego tego roku. Nie możemy non stop oglądać się na bieżące sondaże, zwłaszcza te, które są przeprowadzane tuż po tym, gdy dany temat pojawił się w przestrzeni publicznej. Bo refleksja przychodzi do ludzi dopiero po jakimś czasie. Tak, zdarza się, że są kobiety przeciwne nieskrępowanemu dostępowi do pigułki ""dzień po"". Tak samo jak są kobiety, które walczą z osobami broniącymi praw kobiet. Wystarczy spojrzeć na dzisiejszy rząd – tam nie ma obrończyń praw kobiet, nikogo, kto walczyłby o prawo kobiet do bezpiecznego i godnego życia. Ma pani o to żal do rządu? Dlaczego? Przecież wiemy, jakie mają poglądy. To naprawdę nie płeć determinuje poglądy, tylko określone spojrzenie na społeczeństwo i rozumienie jego problemów. Jestem przeciwniczką mówienia ""Głosujmy na kobiety, to będzie lepiej"". Głosujmy na ludzi odpowiedzialnych i mądrych, to będzie lepiej. Jako feministka zdecydowanie bardziej wolałabym oddać głos na mężczyznę, który będzie działać na rzecz bezpieczeństwa i praw kobiet niż na kobietę, która będzie prowadzić antykobiecą politykę, umacniać dyskryminację i stereotypy, a także będzie sterowana przez partyjnych kolegów. To przytyk w stronę rządu i premier Beaty Szydło? A kto tam rozdaje karty? Czy ktokolwiek uważa, że w Prawie i Sprawiedliwości rządzi Beata Szydło? Wydaje mi się, że tak może myśleć jedna osoba – Beata Szydło. Natomiast cała reszta wie, że ważne decyzje polityczne zapadają gdzie indziej – w siedzibie PiS-u na Nowogrodzkiej. Ani prezydent, ani premier nie pełnią w tym układzie zbyt ważnej roli. W resortach jest trochę inaczej. Podejrzewam, że pani Rafalska ma jakąś możliwość kreowania swojej polityki, chociaż też zgodnie z partyjnymi wytycznymi. Z kolei pani Streżyńska jak próbowała mieć głos odrębny od reszty ugrupowania, to została publicznie skarcona przez kolegów, mężczyzn. Nie zmienia to faktu, że w ostatnich wyborach parlamentarnych to na PiS głosowało najwięcej kobiet – 39,7 proc., czyli prawie czterokrotnie więcej niż łącznie na Zjednoczoną Lewicę i partię Razem. Może czas przyznać, że jesteśmy konserwatywnym społeczeństwem i przestać się oburzać, że postulaty równościowe czy feministyczne są marginalizowane. Jesteśmy różnorodnym społeczeństwem. Powód, dla którego ludzie głosowali na PiS to nie tylko fakt, że jest to partia konserwatywna czy ultrakonserwatywna, ale przede wszystkim propozycja programu ""Rodzina 500 plus"". Ten projekt był pozytywnie odbierany przez bardzo szeroką rzeszę wyborców – od konserwatystów, przez liberałów, na socjaldemokratach kończąc. Pamiętajmy, że wyborów nie wygrywa się tylko kwestiami społecznymi, ale także, a być może przede wszystkim, gospodarczymi. PiS udało się takie poparcie pozyskać, ale też oszukali olbrzymią grupę ludzi, bo po wyborczej wygranej zaczęli robić mnóstwo rzeczy, które w kampanii cynicznie przemilczeli. Przecież PiS nie istnieje od wczoraj. Ludzie wiedzą, że to partia konserwatywna lub, jak sama pani powiedziała, ultrakonserwatywna. Można się łatwo domyślić, co jest dla niej ważne. Przecenia pan to, jak głęboko partie docierają do wyborców z tym, co chcą zrobić. Jeżdżąc dużo po Polsce, po większych i mniejszych miejscowościach, naprawdę widzę, jak dalece przekazy partyjne są rozumiane i docierają do ludzi. PiS obiecało 500 zł na dziecko, dlatego reszta programu już ludzi mniej interesowała. Dla części Polaków nie miało znaczenia, że PiS jest partią ultrakonserwatywną. Część uważała, że ich ten problem nie dotyczy. Część myślała, że na pewne działania PiS się nie poważy. Jednak jest też część społeczeństwa, której to, co robi PiS, bardzo się podoba. Skoro nie jesteśmy konserwatywni, to może po prostu mamy kupiecką mentalność i wzięliśmy PiS z dobrodziejstwem inwentarza za kilka rzeczy, dzięki którym wielu ludziom żyje się lepiej – 500 zł na dziecko, niższy wiek emerytalny czy stawka godzinowa na poziomie 12 zł brutto? Niech pan spojrzy, kto bierze te 500 zł – prawie wszyscy, którzy są do tego uprawnieni. Włącznie z dużą częścią polityków opozycji, którzy na co dzień ostro krytykują PiS i program ""Rodzina 500 plus"". Dlatego nie sądzę, żeby Polacy dali się przekupić. Po prostu po raz pierwszy w historii III RP poszły duże transfery gotówkowe z budżetu do obywateli. Wielu Polaków zostało zwyczajnie urzeczonych prostym pomysłem, który przecież od lat funkcjonuje w wielu krajach Europy. Dziś trzeba się zastanowić, dlaczego taki program nie zaczął u nas funkcjonować już 8–10 lat temu. Nie potrafię zrozumieć, dlaczego Platforma Obywatelska nie zdecydowała się na mocne transfery z budżetu państwa do obywateli nawet wtedy, gdy miała dobrą sytuację budżetową i sprzyjającą koniunkturę gospodarczą. Patrząc z punktu widzenia PR-u to polityczny samograj – działania, które wystarczy dobrze ""opakować"" i ""sprzedać"" wyborcom. Jak po przeszło półtora roku konserwatywnych rządów PiS żyje się w Polsce Barbarze Nowackiej – kobiecie, feministce i polityk? Z jednej strony widzę, jak wiele obszarów jest dziś niszczonych i jak wiele rzeczy można było zrobić lepiej, żeby zabezpieczyć system przed tym, co się dzieje. Nie zrobiliśmy tego, elity polityczne zawiodły Polskę. Z drugiej strony, po raz pierwszy w życiu widzę tak duże zainteresowanie prawami i wolnościami nie tylko kobiet, ale również osób nieheteronormatywnych. Był wspaniały sukces ""czarnych protestów"", które sprawiły, że nawet konserwatywni na co dzień ludzie mówili nam, że to my mamy rację. Do grup, które kiedyś w ogóle nie chciały słuchać organizacji feministycznych, dociera, dlaczego te sprawy są istotne i dlaczego warto poprzeć postulaty dotyczące bezpieczeństwa i zdrowia kobiet czy dostępu do edukacji. Zastanawiała się pani, skąd taka zmiana? Polskie społeczeństwo jest pod dużo większą presją ze strony PiS-u, niż było za poprzednich władz. Zagrożenia dla demokracji liberalnej są coraz bardziej widoczne, dlatego ludzie coraz bardziej chcą rozmawiać o swoich prawach, zmieniają zdanie na wiele spraw pod wpływem radykalnych działań ze strony PiS-u. Jednym z efektów rządów PiS-u będzie to, że znacznie więcej osób w Polsce zacznie mieć poglądy liberalne i wolnościowe. Władza się zmieni, a społeczno-polityczne wahadło wychyli się w drugą stronę? Ono już leci w drugą stronę, tylko PiS nie zdaje sobie sprawy, jak mocno. Teraz będzie lecieć przy każdej zmianie władzy? Bo zabawa z wahadłem jest o tyle groźna, że jak raz wprawi się je w ruch, to trudno je potem zatrzymać. Dlatego trzeba je dobrze ustabilizować w takim miejscu, w którym możliwe jest zrozumienie i szacunek dla drugiej strony. Musimy zadbać o to, żeby były takie tematy, które znów będzie można objąć ogólnonarodowym konsensusem. Dziś tego nie ma, PiS to zniszczyło, a to wahadło po latach zostało bardzo mocno wychylone w jedną stronę. Tylko czy kolejna władza będzie chciała to wahadło zatrzymać? A jeśli tak, to czy będzie w stanie? Tego scenariusza bardzo się boję, jeśli chodzi o przyszłość naszych instytucji publicznych. Boję się, że do władzy po PiS dojdą ludzie, którzy postanowią skorzystać z tego, że nie ma Trybunału Konstytucyjnego, niezależnych sądów czy mediów publicznych z prawdziwego zdarzenia. Dlatego potrzebna będzie równowaga – tacy politycy, którzy czasami zgadzając się z poglądami nowych rządzących, a czasami nie zgadzając, będą stać na straży stabilności państwa. Przez długie lata nie powinno też być już w Polsce sytuacji, że samodzielną większość w Sejmie ma jedna partia. Nie jesteśmy na to gotowi? Nasza demokracja do tego nie dojrzała? Widać przecież, co się obecnie dzieje. To nie jest tak, że my – społeczeństwo nie jesteśmy gotowi, to nasza klasa polityczna nie jest na to gotowa. Jest za dużo pokus, które czekają na rządzących. Dotąd każda partia, która dopadała do władzy, traktowała instytucje państwa i firmy państwowe jako łupy. To nie jest natura polityki? Zwycięzca bierze wszystko. Nie, zwycięzca szanuje też głosy, które na niego nie padły. Obecna partia rządząca nie wzięła sobie tego specjalnie do serca. Tyle że poprzednicy i nie mówię tu tylko o koalicji PO-PSL, też działali podobnie. Na szczęście przez ostatnie 28 lat wyrosło nam społeczeństwo, które jest o wiele bardziej świadome, niż było ćwierć wieku temu. Optymistyczne założenie. Społeczeństwo dużo lepiej rozumie otaczający świat, nawet jeśli politycy nie zdają sobie z ich wiedzy sprawy. Polacy się zmienili, rozumieją, czym są prawa kobiet, na czym polega dyskusja o świeckim państwie, dlaczego pigułka ""dzień po"" nie będzie łykana codziennie, czy jest środkiem wczesnoporonnym, czy nie jest (a uwaga – nie jest). W przeciwieństwie do polityków PiS-u i części konserwatywnych polityków innych ugrupowań, Polacy to wszystko doskonale rozumieją. Wśród nich wcale nie dominuje dziś postawa anty-PiS, dominuje postawa przeciwna ordynarnemu zawłaszczaniu państwa przez tę czy inną partię. Polacy stają się propaństwowi, ale nie w sensie bezrefleksyjnego popierania kolejnych ugrupowań, ale w sensie zrozumienia, jak ważne są przejrzyste i uczciwe instytucje państwa. Dziś Polska potrzebuje przede wszystkim opanowania politycznego chaosu i demokratycznych instytucji w państwie, ale też wykorzystania cywilizacyjnej szansy, jaką daje nam bycie w Unii Europejskiej. Ważne jest też jednak, żeby wykorzystać szansę na zmianę Unii na siłę solidarną, a także potęgę społeczną i gospodarczą. I o to będziemy walczyć.",Barbara Nowacka,
http://wiadomosci.onet.pl/tylko-w-onecie/lewica-podzielona-i-sklocona-ale-wszystkich-laczy-robert-biedron/852nqls,"Lewica podzielona i skłócona, ale wszystkich łączy Robert Biedroń",Liderzy polskich ugrupowań lewicowych nie widzą możliwości zjednoczenia się w najbliższych wyborach. Szerokich antypisowskich list opozycji z udziałem lewicy nie będzie. Wszystkie środowiska łączy jednak ciepły stosunek do Roberta Biedronia i niechęć do współpracy z Platformą Obywatelską.,"Szef Sojuszu Lewicy Demokratycznej Włodzimierz Czarzasty wierzy, że powrót jego partii jest możliwy, bo ""lewica jest Polsce potrzebna"". SLD powinno być tylko ""pracowite, nie bufonić i nigdy nie zgłaszać na prezydenta pani Magdaleny Ogórek"", mówi Czarzasty. Z kim do wyborów chce iść Razem? – Z ruchami miejskimi, z lokatorami, z Zielonymi, razem z tym, co żywe na lewicy – mówi Adrian Zandberg. Nie ma natomiast mowy o współpracy z SLD, którą lider Razem określa mianem ""partii historycznej"". Barbara Nowacka, liderka stowarzyszenia ""Inicjatywa Polska"", nie chce mówić, czy bliżej jej do SLD, czy do Razem. – Jedni i drudzy patrzą w przeszłość. Jedni na Skandynawię lat 70., drudzy na sentymenty PRL-owskie – komentuje Nowacka. Liderzy lewicy zgodni są jedynie w ocenie ewentualnego kandydowania na prezydenta RP przez Roberta Biedronia. – Robert jest po prostu fantastyczny – mówi Nowacka. – Biedroń byłby bardzo dobrym kandydatem na prezydenta – komentuje Czarzasty, a wtóruje im Zandberg, który o prezydencie Słupska powiedział, że jest on ""bardzo pozytywną postacią"".",,
https://wiadomosci.onet.pl/tylko-w-onecie/marek-jopp-z-sld-bedzie-studiowal-na-wsksim/s1yvj4x,Szef toruńskiego SLD zapisał się do szkoły Rydzyka,"- Jednym z wymaganych dokumentów było zaświadczenie od księdza proboszcza, co było w moim przypadku trudne, bo jestem osobą niewierzącą - mówi w wywiadzie dla Onetu lider toruńskiego SLD Marek Jopp, który wkrótce rozpocznie studia podyplomowe z ochrony środowiska w założonej przez ojca Rydzyka Wyższej Szkole Kultury Społecznej i Medialnej w Toruniu.","Mikołaj Podolski, dziennikarz Onetu: Jak to jest, że szef lewicowego ugrupowania chce uczyć się u ludzi, którzy nie ukrywają, że nie pałają miłością do lewicy? Marek Jopp, przewodniczący SLD w Toruniu i powiecie toruńskim: Staram się nie uprzedzać do ludzi. Lubię ludzi i lubię się uczyć. Teraz studiuję jeszcze wieczorowo historię na Uniwersytecie Mikołaja Kopernika. To studia stacjonarne dla osób, które pracują. Mam jednak wolne weekendy i zamiast poświęcać je np. na picie wódki, chcę się uczyć. To będą moje szóste studia podyplomowe. Wcześniej kończyłem m.in. studia z judaizmu. Czemu ochrona środowiska? To jest zgodne z moimi zainteresowaniami, bo wcześniej kończyłem w Bydgoszczy inny kierunek przyrodniczy, jakim jest rolnictwo. Poza tym kierunek ochrona środowiska na WSKSiM jest bardzo atrakcyjny cenowo. Te studia kosztują 850 zł za semestr. Czemu tak tanio? Ponieważ te akurat studia są dofinansowane przez Narodowy Fundusz Ochrony Środowiska. Jak donosiły zresztą media, dofinansowanie rekomendował sam minister ochrony środowiska Jan Szyszko. Nominalnie te studia powinny kosztować 1750 zł, ale za sprawą dofinansowania studenci płacą tylko połowę. Nic mi nie wiadomo, żeby w tak niskiej cenie były jakiekolwiek inne studia podyplomowe. A nie przeszkadza panu jako regionalnemu liderowi SLD, że niedawno ojciec Tadeusz Rydzyk użył w oświadczeniu określenia ""lewactwo"" w stosunku do osób, które go krytykują? Niestety nie znam wszystkich wystąpień ojca dyrektora. Wiem jednak, że spora część środowisk związanych z prawicą nazywa już ""lewactwem"" nawet członków Platformy Obywatelskiej czy Nowoczesnej. Wszyscy, którzy nie są z PiS-u, stają się ostatnio ""lewakami"". Np. ci, którzy mają liberalne poglądy. Nawet ostatnio ktoś z PiS powiedział mi, że SLD to jeszcze nie są tacy prawdziwi lewacy, bo gorsi są w PO i Nowoczesnej. Widocznie skoro nie ma nas teraz w parlamencie, to nie jesteśmy na tej głównej linii strzału. Można powiedzieć, że pan chce się tam naprawdę uczyć? Oczywiście. Już część moich znajomych pytała mnie, czy to jakaś prowokacja, ale wcale tak nie jest. Wiem, że niektórzy krytykowali tę szkołę, ale ja zawsze starałem się tego unikać. Nie mogę oceniać uczelni, dopóki sam jej nie ukończę. Mam otwarte chęci, chcę studiować i zostałem przyjęty, choć miałem pewne wątpliwości, czy to się uda. Dlaczego? Ponieważ jednym z wymaganych dokumentów było zaświadczenie od księdza proboszcza, co było w moim przypadku trudne, bo jestem osobą niewierzącą. Pani z sekretariatu przekazała mi jednak, że w takiej sytuacji należy napisać oświadczenie i wytłumaczyć, dlaczego nie składa się zaświadczenia od proboszcza. Napisałem i podałem tam powody. Wtedy dostałem decyzję o przyjęciu mnie na studia. Mogę więc powiedzieć, że również osoby niewierzące są przyjmowane na tę uczelnię. Nasi czytelnicy zaraz pomyślą, że to jest artykuł sponsorowany tej uczelni. Naprawdę poszło tak sprawnie? Powiem szczerze, że gdybym zdawał na inne kierunki i by mnie nie przyjęto ze względu na brak zaświadczenia od proboszcza, to nie miałbym żadnych pretensji. Jednak mój kierunek jest dofinansowywany ze środków publicznych. Zatem gdyby mnie na niego nie przyjęto ze względu na brak wiary, to byłaby to forma dyskryminacji. Ale z tego, co wiem, już niektórzy życzą panu, żeby się pan nawrócił podczas studiów. - Faktycznie. Na przykład radny klubu PiS Ludwik Szuba. Ja mam jednak nadzieję, że będziemy studiować ochronę środowiska, a nie nawracać się podczas studiów. Chociaż wiem już, że studia zaczną się od mszy. Czy coś jeszcze już wiadomo na temat tych studiów? Dopiero dostałem harmonogram zajęć. Pierwszy wykład będę miał z ministrem profesorem Szyszką. Czy znajdują się tam również zajęcia w słynnej ""szopie"" pana ministra?",Marek Jopp,
https://wiadomosci.onet.pl/kiosk/dr-hab-jan-sowa-kod-owi-i-pis-owi-chodzi-o-zamaskowanie-wyzysku/e686yp,Dr hab. Jan Sowa: KOD-owi i PiS-owi chodzi o zamaskowanie wyzysku,"Zarówno KOD, jak i PiS mają pewne fałszywie jednolite figury. KOD – społeczeństwo obywatelskie, a PiS – naród. Moim zdaniem po obu stronach chodzi o zamaskowanie wyzysku - twierdzi w rozmowie z ""Przeglądem"" dr hab. Jan Sowa. Socjolog krytycznie odnosi się do działań Komitetu Obrony Demkoracji. - Pozorne zdiagnozowanie sytuacji w Polsce przez KOD i liberałów kompletne rozjeżdża się z rzeczywistością, w której żyją miliony kobiet i mężczyzn - mówi. Analizuje także, jakie szanse na odzyskanie elektoratu ma lewica.","Kacper Leśniewicz: Spełniają się pana marzenia. W ostatniej książce inspirował się pan wielomilionową ""Solidarnością"". Mamy KOD, oporniki, wielotysięczne manifestacje. Ludzie walczą o demokrację. Dr hab. Jan Sowa: To jest inna ""Solidarność"", niż mnie interesuje. KOD to ruch przypominający raczej drugą ""Solidarność"", silnie zdominowaną przez społeczne elity. Tym, co najbardziej warto powtórzyć z pierwszej ""Solidarności"", jest nie tyle masowość ruchu, ile jego fantastycznie trafne odniesienie do rzeczywistości społecznej. Działacze i działaczki pierwszej ""Solidarności"" doskonale rozumieli sytuację ówczesnej Polski i mieli pomysły, jak w niej działać, opierając się na dostępnych wtedy środkach. KOD tej zdolności nie ma. Zwolennicy KOD, ale i duża część elit liberalnych widzą w tym ruchu ostatnią deskę ratunku dla Polski demokratycznej i nowoczesnej. Pomóc w tym ma społeczeństwo obywatelskie. Jakąś świadomość chyba mają. Moim zdaniem, KOD nie jest ruchem, który stoi na straży nowoczesności. Bycie nowoczesnym nie polega na automatycznym powtarzaniu formułek kompletnie nieprzystających do danych realiów społecznych, politycznych i gospodarczych. Społeczeństwo obywatelskie – i to jest bardzo ważna figura dla KOD – to pewna abstrakcja: wyobrażamy sobie, że funkcjonujemy w pewnej ramie, w której nie zwracamy uwagi na materialne różnice dzielące ludzi, i zakładamy, że wszyscy jesteśmy po prostu i przede wszystkim obywatelami i obywatelkami. Potoczny odbiór tego pojęcia pozwala wielu osobom poczuć się obywatelami, ludzie nie analizują tego, co się za nim kryje. Jest ono wygodne, dowartościowuje ich jako zaangażowanych i świadomych członków nowoczesnej wspólnoty. Klasa średnia może sobie pozwolić na takie abstrahowanie od materialnej rzeczywistości, ponieważ jej sytuacja nie jest najgorsza. Właśnie tutaj widać absolutne oderwanie KOD od realiów społecznych w Polsce. Dopóki różnice materialne między nami nie są duże, np. jedna osoba ma mieszkanie 70-metrowe, druga ma 100 m, jedna ma samochód pięcioletni, druga trzyletni, możemy sobie pozwolić na luksus niezwracania na nie uwagi. W Polsce na taką perspektywę nie możemy sobie pozwolić. Rozjeżdżamy się materialnie, kulturowo i symbolicznie. Dokładnie! Wyobraźmy sobie osobę sprzątającą w banku, która zarabia na śmieciówce 1,5 tys. zł, i prezesa banku, który zarabia 200 tys. zł miesięcznie. Fikcja społeczeństwa obywatelskiego forsowana przez KOD zakłada, że przez cały tydzień funkcjonują w tej strukturze, a w weekend spotykają się na manifestacji KOD, aby bronić wspólnie ""formalnych ram systemu"", w którym owa nierówność i niesprawiedliwość się rozgrywa. Wolne żarty! Z tego powodu aktywność KOD nie zmieniła ani trochę stosunku sił. To mówienie do tych, którzy już są przekonani, i utrwalanie przekazu, że PiS jest straszne i cała nadzieja w społeczeństwie obywatelskim, w wolności i demokracji. Taki przekaz nie trafi do osób, którym z powodu wykluczenia materialnego – a również symbolicznych kompleksów, które hodowano przez 25 lat w III RP – abstrakcja społeczeństwa obywatelskiego nie ma wiele do zaproponowania. To opowieść dla wybranych; wyborcy PiS niechętnie słuchają tych pięknie brzmiących haseł. Bardzo słusznie, że są na nią głusi. Bo to jest dokładnie mówienie tej sprzątaczce, że z miesiąca na miesiąc ma żyć za 1,5 tys. i bronić systemu, który niewiele zrobił, by ją chronić przed skrajnym wyzyskiem. Co więcej, ma to robić ramię w ramię z politykami Platformy Obywatelskiej, którzy pilnowali, aby owych ram wyzysku nic nie naruszyło. Mamy w tym przypadku do czynienia z rojeniami jakby ze sfery religijnej. Wyciąganiem z kapelusza teorii zupełnie oderwanych od praktyki społecznej. Oprócz demokracji i społeczeństwa obywatelskiego istotną rolę odgrywa pojęcie wolności. U nas nie towarzyszy mu namysł nad zasadą sprawiedliwości społecznej ani refleksja nad rosnącymi nierównościami społecznymi. Trochę dziwny twór z tej naszej wolności. Wolność to jedna z najważniejszych wartości, jednak nie można o niej myśleć w oderwaniu od realiów społecznych, a one wyglądają dzisiaj w Polsce tak, że wolność jest przywilejem tych, których stać na korzystanie z niej. Weźmy przykład wolności podróżowania. Dla kogoś, kogo nie stać na bilet do Warszawy, wolność podróżowania w strefie Schengen jest kompletną abstrakcją. Czy to dziwne, że nie będzie się przejmował jękami liberałów, że PiS przykłada rękę do destrukcji Unii? Mamy wolność posiadania nowego mercedesa, ale co z tego, skoro nikogo z nas nie stać na taki samochód? To wolność, z której pewne grupy ludzi nie są w stanie skorzystać. Czyli mamy problem, ponieważ nie wszyscy czują się z nią związani. Nie praktykowali jej w codziennym życiu, znają ją tylko z teorii. Dla klas ludowych nie są to wartości ważne, ponieważ ich przedstawiciele nie mają możliwości korzystania z nich. To powinno być jasne dla wszystkich ludzi myślących. W tym momencie w Polsce wolność formalnie przysługuje każdemu, natomiast realnie korzystać z niej mogą tylko nieliczni. Marcin Król jako jedna z pierwszych i nielicznych postaci z establishmentu przyznał otwarcie, że z wolności po 1989 r. w Polsce cieszyli się nieliczni. Z tej głupoty wziął się sukces PiS. To nie jest żadna wygrana PiS, tylko gigantyczna przegrana elit liberalnych. Liberałowie są największymi przegranymi ostatnich 25 lat. Udało im się zająć dominującą pozycję w debacie publicznej, natomiast ponieśli spektakularną klęskę na poziomie idei. Nic, co stanowi trzon liberalizmu w sensie społecznym i światopoglądowym, nie zostało w Polsce zrealizowane. Mocna teza. Prawdziwa. Mamy religię w szkole, usługi medyczne w Polsce świadczy się pod dyktat biskupów i kółek różańcowych, nie ma ustawy o związkach partnerskich, chociaż rządy Donalda Tuska nieraz ją obiecywały, mamy natomiast jedną z najbardziej drakońskich polityk narkotykowych w Europie. Przypomnijmy też, że polscy ""liberałowie"" chcieli wprowadzać ACTA, czyli zniewolenie internetu. Tak jest, ponieważ interesowały ich tylko wolny rynek i wolność wyzysku. To ich jedyne ""osiągnięcie"" i tak będą na nich patrzeć historycy za lat 50 albo 100. To się stało kołem zamachowym resentymentu. Podręcznikowym przykładem oderwania od rzeczywistości tej klasy są słowa Komorowskiego: ""Zmień pracę, weź kredyt"". To jest jedno ze złudzeń klasy średniej, która dysponując pewnymi zasobami, może sobie pozwolić na swobodę działania i w jakimś zakresie kształtować swoje życie. Nie podoba się jedna praca, wybiera drugą, ma na tyle stabilny dochód, że może sobie pozwolić na kredyt. Natomiast osoby z klas ludowych są pozbawione takiego pola wyboru. Pozorne zdiagnozowanie sytuacji w Polsce przez KOD i liberałów kompletne rozjeżdża się z rzeczywistością, w której żyją miliony kobiet i mężczyzn. Społeczeństwo, nad którym próbowano roztoczyć legendę jedności, zaczyna trzeszczeć w szwach. Wciąż jednak słabo przebijają się w debacie wątki różnic klasowych, brakuje pogłębionej analizy, która pozwoliłaby zobaczyć i nazwać przyczyny tego stanu rzeczy. Zarówno KOD, jak i PiS mają pewne fałszywie jednolite figury. KOD – społeczeństwo obywatelskie, a PiS – naród. Istnieją więc przestrzenie, w których nie liczą się podziały – jedni mówią, że wszyscy jesteśmy obywatelami i obywatelkami, drudzy powtarzają, że wszyscy jesteśmy Polakami. Moim zdaniem po obu stronach chodzi o zamaskowanie wyzysku. KOD łączy z PiS wyzysk? Oczywiście, po stronie KOD mamy obronę formalnych ram systemu bez zważania na różnice materialne, natomiast po stronie PiS – zamazywanie wyzysku na rzecz jedności narodowej. Kategorie narodowe zamazują i przemieszczają naturę tego podziału i sugerują, że Polak nie wyzyskuje Polaka, a problemy Polski biorą się z tego, że wyzyskują nas Niemcy, więc odpowiedzią na wszystko ma być polski kapitał. Problematyczność figur jedności i braku podziałów, niezależnie od tego, czy są one związane ze społeczeństwem obywatelskim, czy z narodem, jest niebezpieczna. Różnic materialnych między ludźmi nie da się zagadać, relacja wyzysku nie zależy od tego, co powiemy, tylko od rozkładu sił i podziału dochodu materialnego. Figury jedności maskują to, co najistotniejsze, czyli wszystkie te kwestie, którymi polityka powinna się zająć. Czy polski kapitał będzie mniej wyzyskiwał polską pracę niż kapitał niepolski? Wszystko, co wiemy o kapitalizmie, a także wiele empirycznych dowodów pokazuje, że są to płonne oczekiwania. Skoro dwie dominujące siły polityczne wytwarzają szkodliwe społecznie iluzje jedności, jest może w tym układzie miejsce dla trzeciej siły? Lewica się spiera, czy edukować członków KOD, poszerzając ich horyzonty np. o kwestie nierówności społecznych, i zawrzeć z nimi sojusz taktyczny, czy jednak postawić na samodzielność. Myślę, że dyskusja jak najbardziej powinna wchodzić w grę, choć oczywiście jest pewne spektrum poglądów, w przypadku których nie ma szans na rozmowę. Członkowie KOD nie są z zasady źli, oni po prostu żyją w ułudzie, nie rozumieją, w jaki sposób funkcjonuje społeczeństwo. Dlatego należy im pokazywać, gdzie popełniają błędy. Moim zdaniem utrzymywanie równego dystansu do KOD i obecnie rządzących jest dobrym posunięciem partii Razem. To dobry wybór lewicy. Nie idziemy z PiS protestować przeciwko PO i nie chodzimy z KOD i PO protestować przeciwko PiS. Mówimy, co nam się nie podoba, krytykujemy zarówno rząd, jak i opozycję parlamentarną, ale z własnych, lewicowych pozycji, bez tworzenia symbolicznych fikcji ponad podziałami materialnymi. Dotychczas przez wiele lat funkcjonowało coś na zasadzie mitycznej nieprawicy. Zawsze pojawiał się pretekst, który liberałowie wykorzystywali do szantażowania lewicy, by w ten sposób przeciągnąć ją na swoją stronę. Sugeruje pan, że ta epoka w naszej krótkiej historii polityki po 1989 r. dobiega końca? Mówienie, że ponieważ nie jesteśmy prawicowi, wszyscy idziemy do jednego obozu, gdzie nie dyskutujemy między sobą ani nie różnimy się programowo, przez lata było bardzo dobrą strategią dla liberałów. Dzięki niej pacyfikowali lewicę. Zawsze słyszeliśmy, że teraz wasze postulaty nie są tak istotne, ponieważ najważniejsza jest transformacja, potem wejście do Unii Europejskiej, a później problemy społeczne miały zostać rozwiązane dzięki środkom z UE, nie przez lewicę. Nigdy nie było dobrego czasu na lewicową politykę. Musimy skończyć z tego rodzaju narracją. Jak w takich warunkach, bez ""dziejowych"" sojuszy uprawiać lewicową politykę? Myślenie lewicowe polega na tym, że krytycznie przerabiamy posunięcia strony konserwatywnej i liberalnej. Czas najwyższy skończyć z myśleniem o jakimś fantazmatycznym obozie obywatelskiej zgody i demokratycznej koalicji. Naszym zadaniem jest wypracowanie autonomicznej pozycji w praktyce społecznej i debacie publicznej. Błędem lewicy liberalnej było to, że tak łatwo zrezygnowała z polityki prawdy. Musimy się odnosić do naszej realnej sytuacji w społeczeństwie. Zamiast tego mieliśmy politykę fikcji i fantazji. Nowe otwarcie na lewicy powinno się odróżnić tym, że nie chcemy po raz kolejny tworzyć pustych haseł. Dlatego spór, czy równość jest lepsza niż demokracja, nie ma sensu. Właśnie równość należy do porządku prawdy. Równość to pewien konkret materialny. Jedną osobę na coś stać, a drugiej na to nie stać. Mamy 3 mln ludzi, którzy dysponują 6 zł dziennie na wyżywienie. To jest polityka prawdy i tylko ona tu zadziała. Realia pokazują, że epatowanie zwolenników PiS hasłami wolności i demokracji po prostu nie działa, a nie ma lepszego sprawdzianu politycznych strategii niż praktyka. Polityka ""prawdy"" to dzisiaj konik prawicy. Rozumiem, że lewicowa polityka prawdy nie tylko będzie się odwoływać do teorii krytycznych, ale przede wszystkim empirycznie dowodzić, że dzisiejszy świat ze szkodą dla nas wszystkich jest fatalnie zorganizowany. Nawet dysponując najbardziej wiarygodnymi danymi, trzeba pamiętać o zaporze medialnej i ukształtowanym przez ćwierćwiecze myśleniu. Nie chodzi o to, żeby w mediach dowieść, że to my mamy rację. Trzeba konstruować swoją narrację, ale kluczową kwestią jest organizacja i opór klas ludowych. Znaleźliśmy się w dobrym dla lewicy momencie historycznym. Powszechne w społeczeństwie – notabene nie tylko polskim – postawy antyestablishmentowe mogą być kołem zamachowym polityki lewicowej. Liberałowie doprowadzili do dużej polaryzacji materialnej. W czasie rządów PO liczba osób żyjących w skrajnej nędzy wzrosła o pół miliona i stało się tak, chociaż przez cały czas byliśmy zieloną wyspą wzrostu gospodarczego. Można powiedzieć, że rządzący wygenerowali w Polsce nowy Wrocław nędzy. Należy przypomnieć, że systematycznie od początku lat 90. tępili pomysły i narracje proponowane przez lewicę. To były jedyne pomysły nawołujące do rozwiązywania problemów społecznych za pomocą redystrybucji. Byli zajęci innymi sprawami, przede wszystkim opiewali wolność i własność gospodarczą. Zgadza się, dla liberałów najważniejsza była własność, a z jej perspektywy – żaden liberał oczywiście tego głośno nie przyzna – lepsi faszyści, bo nie czepiają się własności, niż komuniści, którzy będą chcieli wywłaszczyć prywatnych właścicieli środków produkcji. W ten sposób równolegle wywołano wielkie niezadowolenie społeczne i ukręcono głowę lewicy, przekreślając szanse na cywilizowane rozwiązanie problemów stwarzanych przez kapitalizm. Liberałowie podali prawicy zwycięstwo na tacy. A gdy do niego doszło, oprócz wzywania instytucji UE i krzyków, jaki ten nowy rząd straszny, nie wykonują żadnej pracy intelektualnej. Można odnieść wrażenie, że mamy do czynienia z arystokratyczną sektą, która została zamknięta w twierdzy. Wcześniej prawica zawsze miała przygotowaną odpowiedź, że to wina Tuska, dla liberałów niezależnie od tego, co się dzieje, zawsze winne jest PiS. Wspomniał pan o nastrojach antyestablishmentowych, które dominują w całej Europie i nie tylko. W tym momencie podstawowy i fundamentalny wybór, przed którym stoją klasy ludowe, to establishment kontra antyestablishment. To chyba dobra chwila, żeby przemyśleć stosunek do klas ludowych. Prawica po cichu nimi gardzi, ale oficjalnie odgrywa rolę ich rzecznika, dla liberałów to nieudacznicy, lewica przez lata ignorowała tych ludzi. Co robić? Nie jestem chłopomanem, nie uważam, że klasy ludowe są nośnikiem wielkich wartości moralnych i etycznych. Wydaje mi się, że stworzył je system opresji. Wyrażane przez przedstawicieli klasy ludowej ksenofobia, wrogi nacjonalizm nie są czymś, co ja bym chciał kultywować. Natomiast w pewnym sensie najbardziej racjonalna grupa w dzisiejszej Polsce lokuje się w obrębie elektoratu PiS. Oni zagłosowali zgodnie ze swoimi interesami materialnymi. Łatwo powiedzieć, że ludzie się sprzedali PiS za 500 zł, ale zastanówmy się, w jakiej sytuacji trzeba się znaleźć, żeby to zrobić. Liberałowie w ogóle nie biorą tego pod uwagę, im się wydaje, że świat jest jak bar sałatkowy: wybierasz sobie w nim światopoglądy i style życia, tak jak wybiera się przystawki bądź desery w restauracji. Na takie abstrahowanie od realiów mogą sobie pozwolić tylko osoby przynajmniej w miarę dobrze usytuowane, a szczególnie elity: dżentelmeni nie rozmawiają o pieniądzach, bo je mają. Duża część członków klas ludowych głosuje na populistów i nie potrafi rozpoznać przyczyn swojego położenia. To gigantyczna porażka elit, które pozwoliły na to, żeby klasy ludowe były kształtowane przez Kościół i tabloidy. Tych ludzi zostawiono samych sobie, odmówiono im udziału w kapitale nie tylko materialnym, ale też kulturowym i symbolicznym. Jeżeli połączymy ze sobą dwa czynniki: złe położenie materialne i małe zasoby kapitału kulturowego, otrzymamy mieszankę wybuchową – ogromne grupy, dla których prawicowi populiści są jednymi ""partnerami"" w ""rozmowie"". Doskonale to widać na przykładzie Brexitu. Jak odzyskać tych ludzi? Związek prawicy z dużą częścią elektoratu ma charakter emocjonalny. To solidne wiązanie, nierzadko oparte na realnej krzywdzie. Wydaje mi się to proste, lewica powinna przelicytować prawicę na poziomie materialnym. Klasy ludowe muszą otrzymać wyraźny sygnał, że jest partia, która zaoferuje im lepsze sposoby redystrybucji, na które prawica nigdy nie wpadnie. Taka licytacja wywoła dający się z góry przewidzieć rezonans społeczny, liberałowie i konserwatyści zawyją z bólu. Usłyszymy lament i oskarżenia o upodabnianie się lewicy do PiS. No tak, ale czy warto się tym przejmować? Liberałowie zawsze jęczeli, że podnoszenie płacy minimalnej zrujnuje gospodarkę: że będzie bezrobocie, inflacja, zapaść PKB itp. Tymczasem odkąd zaczęto systematycznie zwiększać próg minimalnych wypłat, nic się nie zawaliło, a bezrobocie nadal spada. Ta pozorna troska liberałów o wspólny los jest jedynie sposobem na ukrycie własnych interesów materialnych. Lewica musi się pogodzić z tym, że dla sprawy, o którą walczy, jest absolutnie obojętnie, co sądzą o tym elity liberalne. Nawet więcej, za duże uwielbienie ze strony establishmentowych środowisk liberalnych, np. ""Gazety Wyborczej"", może oznaczać pocałunek śmierci. Spójrzmy znów na Brexit – interwencja Baracka Obamy po stronie zwolenników UE nie tylko w niczym nie pomogła, ale nawet niektórych rozsierdziła, bo skoro tej klasy zwornik establishmentu przekonuje, że trzeba zostać, to znaczy, że musimy wyjść. Należy się pożegnać z fantazją, że sensowna polityka lewicowa zostanie doceniona przez medialne ośrodki liberalne. Może jakiś jeden czy drugi głos poparcia się pojawi, ale wtedy od razu rzucą na pierwszą stronę jakiegoś Balcerowicza czy Gadomskiego, który będzie przekonywał, że lewica jest groźna z powodu swojej głupoty i ślepoty, a wszystko najlepiej załatwi nam rynek. Trudno, jakoś to przeżyjemy, nie ma to wielkiego znaczenia, jeśli chodzi o sukces bądź porażkę lewicowej polityki. Dla lewicy najciekawszym i najważniejszym partnerem powinny być klasy ludowe. Co z klasą średnią? Na lewicy można usłyszeć opinie, że ta klasa jest dzisiaj ludem, o który powinna się troszczyć lewica. Brzmi kuriozalnie, ale może warto to przemyśleć?",Dr hab Jan Sowa,
https://wiadomosci.onet.pl/swiat/portugalia-lewica-zada-likwidacji-sil-specjalnych-po-tragedii-na-poligonie/wwyx3c,Portugalia: lewica żąda likwidacji sił specjalnych po tragedii na poligonie,"Portugalska lewica, reprezentowana w parlamencie przez komunistów, Zielonych oraz Blok Lewicy, domaga się likwidacji batalionu wojsk specjalnych po niedawnych tragicznych w skutkach ćwiczeniach komandosów na poligonie pod Lizboną.","Śmierć w nich poniosło dwóch żołnierzy; dziewięciu trafiło do szpitala. Według przedstawicieli portugalskiej armii głównym powodem zgonu komandosów i hospitalizowania pozostałych żołnierzy, którzy uczestniczyli we wrześniowym szkoleniu na poligonie w podlizbońskim Alcochete, była wysoka temperatura powietrza, przekraczająca 40 stopni Celsjusza. Przedstawiciele sił zbrojnych odrzucili tezę, jakoby ćwiczenia były zbyt wyczerpujące, a żołnierze pozbawieni wystarczającej ilości wody pitnej. ""Podczas szkoleń zwiększyliśmy ilość wody przypadającej na każdego żołnierza z 4 do 7 litrów dziennie. Ograniczyliśmy też intensywność ćwiczeń biegowych"" - poinformowała w komunikacie portugalska armia, ujawniając, że dwóch komandosów znajduje się na oddziale intensywnej terapii z podejrzeniem odmy opłucnowej i rabdomiolizy (rozpadu mięśni). Odwołanie ćwiczeń komandosów, zaplanowanych na 12 tygodni, nie uspokoiło polityków ugrupowań lewicowych. Dzisiaj wezwali oni do likwidacji batalionu wojsk specjalnych. Zdaniem szefowej radykalnego Bloku Lewicy (BE) Catariny Martins tragiczne w skutkach ćwiczenia w Alcochete są dowodem na to, że służba w siłach specjalnych jest niebezpieczna, a ich batalion nie przystaje do aktualnych potrzeb państwa. - Wojska specjalne nie są nikomu potrzebne. Ich istnienie nie służy dziś portugalskiej demokracji, zaś historia komandosów jest nieustannie znaczona tragediami - powiedziała szefowa BE, której 19-osobowy klub w 230-osobowym parlamencie Portugalii jest kluczowy dla istnienia mniejszościowego rządu socjalistów. Z dystansem do żądań portugalskiej lewicy podchodzi zarówno prezydent Portugalii Marcelo Rebelo de Sousa, jak i minister obrony narodowej Jose Azeredo Lopes. Wprawdzie obaj przyznali, że w kręgach politycznych rozważana jest opcja likwidacji komandosów, ale zaznaczyli, że żadne decyzje w tej sprawie jeszcze nie zapadły. - Postanowień dotyczących przyszłości wojsk specjalnych należy oczekiwać dopiero późną jesienią, kiedy spodziewane jest zakończenie śledztwa dotyczącego tragedii na poligonie - powiedział szef resortu obrony. W 1993 r. batalion portugalskich komandosów został rozwiązany w następstwie ćwiczeń, podczas których śmierć poniosło trzech żołnierzy. Przywrócono go dopiero w 2002 r.",,
https://wiadomosci.onet.pl/kraj/kwasniewski-lewica-jest-wspolwinna-wygranej-pis/q33hxn,Kwaśniewski: lewica jest współwinna wygranej PiS,"Lewica jest współwinna tego, że mamy obecnie większość parlamentarną PiS - ocenił były prezydent Aleksander Kwaśniewski. Jako odpowiedzialnych za tę sytuację uznał też Donalda Tuska, Bronisława Komorowskiego, Leszka Millera i Janusza Palikota.","Kwaśniewski ocenił, że brak partii lewicowej w obecnym polskim parlamencie to efekt długiego procesu. - Doszliśmy do finału pewnego procesu, który obserwowaliśmy od lat, który polegał na nieodpowiedzialności liderów socjaldemokracji za budowanie projektu przyszłościowego - zdiagnozował były prezydent podczas I Kongresu Progresywnych Organizacji Pozarządowych. Według Kwaśniewskiego kryzys lewicy jest również pokłosiem kryzysu demokracji. - Wiemy, jak bardzo o to walczyliśmy i wiemy jak bardzo to było trudne w kontekście międzynarodowym - dodał, odnosząc się do przypadającej dziś rocznicy częściowo wolnych wyborów z 4 czerwca 1989 r. - Walczyliśmy o tę demokrację i dzisiaj po 27 latach trzeba powiedzieć, że ona jest również w kryzysie, że instytucje liberalnej demokracji, które znamy, partie polityczne, debata publiczna, media, są w defensywie - podkreślił. Wskazał również przyczyny, dla których, jego zdaniem, rośnie niezadowolenie społeczne, którego pokłosiem są liczne manifestacje. - Dzisiaj, gdy chcemy zapytać, dlaczego w Polsce jest tak, jak jest, dlaczego za chwilę będzie organizowana demonstracja KOD-u i dlaczego ludzie mają taki wysoki poziom niezadowolenia, trzeba powiedzieć tak: przynajmniej trzech czy czterech ludzi bardzo się przyczyniło do tego. (...) To jest na pewno Donald Tusk, którego druga kadencja w (rządzie) PO była po prostu nieudana i sukcesja, którą zaproponował, również nie odpowiadała Polakom. To jest Bronisław Komorowski, który powinien wygrać wybory, ale ich nie wygrał i to jest duet Janusz Palikot - Leszek Miller, którzy powinni stworzyć koalicję lewicową odpowiednio wcześniej - mówił Kwaśniewski. Były prezydent, nawiązując do kryzysu wokół Trybunału Konstytucyjnego, przypomniał prace nad konstytucją w latach 1993-1997, które były także udziałem środowisk lewicowych. - Lewica musi powiedzieć, że w tych warunkach, w tych okolicznościach, w których się znajdujemy, w roku 2016, jest gotowa do uczestniczenia w budowaniu społeczeństwa obywatelskiego, w integrowaniu społeczeństwa obywatelskiego przeciwko tym zjawiskom, tym procesom, które mają miejsce i które obserwujemy, tak jak omijanie konstytucji. Walka z Trybunałem Konstytucyjnym, za chwilę być może zmiany w ustawach dot. wyborów, my powinniśmy być zdecydowanie siłami, które bronią polskiej konstytucji, tym bardziej, że lewica polska uczestniczyła we współtworzeniu tej konstytucji w latach 1993-1997 - apelował Kwaśniewski. Jego zdaniem lewica w Polsce powinna zmierzyć się z podstawowymi problemami: nierównościami ekonomicznymi, dokończeniem procesów emancypacyjnych, myśleniem w kategoriach wspólnoty globalnej i zrównoważonego rozwoju, zmianami klimatycznymi oraz zmianą struktury geopolitycznej i układu sił na świecie. - W takim oto świecie żyjemy i w takim świecie lewica światowa, lewica europejska i polska powinny formułować swoje programy, swoje wizje i swoją ofertę dla wyborców - dodał Kwaśniewski. I Kongres Progresywnych Organizacji Pozarządowych został zorganizowany w ramach Forum Postępu m.in. przez Fundację Aleksandra Kwaśniewskiego ""Amicus Europae"". Wystąpił również wiceszef frakcji SPD w Bundestagu Axel Schäfer. Dyskusje w grupach roboczych i posiedzenie plenarne poprzedziła debata ""Gospodarka i polityka społeczna - socjaldemokratyczna alternatywa dla neoliberalizmu"". Zdaniem uczestniczącego w debacie publicysty Rafała Wosia środowiska lewicowe, które tworzyły po 1989 roku koalicje rządzące, zawiodły oczekiwania swoich wyborców i nie realizowały lewicowych postulatów gospodarczych i społecznych. - Mam wrażenie, że nie odrobiliście lekcji, nie wiecie, że zawiedliście - stwierdził. Woś, wśród największych błędów polskich lewicowych partii politycznych oraz prezydentury Aleksandra Kwaśniewskiego wymieniał m.in. promowanie ""neoliberalizmu, egoizmu, indywidualizmu w polskiej gospodarce"", wprowadzenie podatku liniowego, obniżanie CIT-u, przyczynienie się do wzrostu liczby tzw. umów śmieciowych, brak wypracowania progresywnej polityki europejskiej, brak krytycznego podejścia do globalizacji, ""stworzenie najbardziej roszczeniowej grupy społecznej - przedsiębiorców"", technokratyzację polityki, nadużywanie populizmu, czy podważenie zaufania do instytucji państwowych. - Podważyliście zaufanie do państwa, zwłaszcza w czasie rządów Leszka Millera, wasze niepohamowanie w zawłaszczaniu państwa było niemniej daleko posunięte, niż to, co się dzieje teraz w czasie rządów PiS - dodawał Woś, zaznaczając, że ""jeśli chcemy odbudować lewicę w Polsce, to zawieśmy nieco wyżej poprzeczkę, bo została ona zawieszona bardzo, bardzo niziutko"". Wiceszef SLD, Krzysztof Gawkowski, w nawiązaniu do wypowiedzi Wosia stwierdził, że poprzeczka musi być zawieszona tam, ""gdzie jest oczekiwanie społeczne"". - Nie da się stanąć w rozkroku i powiedzieć, że wszystko możemy zrobić - ocenił. - Dzisiaj w Polsce oczekiwania społecznego na pewno brakuje tam, gdzie nie brakowało tego oczekiwania społecznego w 1995, 2000 i 2001 roku, jak wygrywaliśmy wybory, bez względu na błędy, jakie popełniliśmy, ale wtedy lewica dawała poczucia bezpieczeństwa - dodał. Przedstawicielka stowarzyszenia ""Inicjatywa Polska"" i była liderka ""Zjednoczonej Lewicy"" Barbara Nowacka stwierdziła, że lewica o wszystkich wspomnianych przez Wosia problemach mówiła, jednak ""oprócz mówienia nie działo się nic więcej"". - Znaliśmy zagrożenia, czy umieliśmy coś zrobić? Może mieliśmy za mało sił, a może zbytnio hamowało nas poczucie takiej odpowiedzialności, chęci dążenia do władzy, właśnie blokowanie siebie, a nie budowanie marzeń, nadziei i stawianie wysoko poprzeczek - mówiła Nowacka. Analizując warunki powrotu partii lewicowych do parlamentu, Nowacka zaznaczyła, że jednym z nich jest odzyskanie przez środowiska lewicowe wiarygodności. - Wiarygodność zdobywa się, że tak powiem, na placu boju, taką wiarygodność zdobywa teraz siedzący tu Robert Biedroń, który pokazuje dzień w dzień, że ciężką pracą organiczną, że pracą z ludźmi, nie dla ludzi, ale z nimi, można wypracować bardzo wiele - stwierdziła Nowacka.",Aleksander Kwaśniewski,
https://wiadomosci.onet.pl/tylko-w-onecie/powstalo-nowe-lewicowe-stowarzyszenie-mirys-naszej-partii-nie-bedzie-w-takim-dziwnym/p09lm8,Powstało nowe lewicowe stowarzyszenie. Mirys: naszej partii nie będzie w takim dziwnym układzie,"- Inicjatywa Polska, jeśli spojrzeć na nazwiska, wygląda na próbę rebrandingu ""zgranych"" już twarzy, które łączy niewiele poza chęcią przetrwania w polityce. W takim dziwnym układzie na pewno nie będzie naszej partii – powiedział Mateusz Mirys, komentując utworzenie nowego stowarzyszenia na lewicy. - Budujemy ""trzecią możliwość"" na scenie politycznej. Będziemy występować przeciwko establishmentowi III RP i dominacji prawicy; musimy przełamać jej polityczny monopol – zadeklarował polityk Partii Razem.","20 lutego swoją działalność zainaugurowało nowe lewicowe stowarzyszenie o nazwie Inicjatywa Polska. W spotkaniu w Warszawie wzięli udział m. in. politycy SLD oraz Twojego Ruchu kojarzeni z projektem Zjednoczonej Lewicy oraz byli politycy SLD działający w samorządzie różnych szczebli. W imieniu obecnych władz Sojuszu w spotkaniu uczestniczył wiceprzewodniczący Krzysztof Gawkowski, ale powiedział jedynie, że ""przygląda się"" tej inicjatywie. Jak na razie, powołano tymczasowy 12-osobowy zarząd, choć nie wyłoniono jeszcze przewodniczącego. Najbardziej znaną twarzą stowarzyszenia jest liderka Zjednoczonej Lewicy Barbara Nowacka, która zadeklarowała, że nowa inicjatywa chce ""pracować ze społeczeństwem obywatelskim przy współpracy z samorządowcami"". Udziału w spotkaniu w stolicy nie wzięli jednak przedstawiciele Partii Razem. – O spotkaniu dowiedzieliśmy się za pośrednictwem mediów. Co więcej, deklaracje przedstawicieli Inicjatywy są niejasne - nie wiadomo, czy ma to być klub dyskusyjny, think tank, czy kolejne wcielenie Palikota, a naszym zdaniem politykę uprawia się w partiach politycznych  – tłumaczy w rozmowie z Onetem Mateusz Mirys. Inicjatywa Polska ma być platformą programową lewicy, choć nie można wykluczyć, że na jej bazie mogłaby powstać nowa lewicowa partia polityczna. – Jeśli ma to być think tank, opracowujący propozycje rozwiązań gospodarczych i społecznych, to chętnie zapoznamy się z efektami jego pracy. Partia Razem współpracuje z wieloma organizacjami pozarząowymi i ekspertami, i oczywiście jesteśmy otwarci na rozmowy o naszym programie – podkreślił członek zarządu Partii Razem. - Jeśli jednak spojrzeć na nazwiska, które się tam przewijają, takie jak Dariusz Joński czy Andrzej Rozenek, to Inicjatywa Polska wygląda, niestety, na próbę rebrandingu ""zgranych"" już twarzy, które łączy niewiele poza chęcią przetrwania w polityce. A to nas zupełnie nie interesuje; nie widzimy naszej partii w takim dziwnym układzie, nadal robimy swoje – dodał. Mirys opisał następnie plany swojej formacji na najbliższe miesiące. Partia Razem będzie rozbudowywać struktury w terenie, kontynuować współpracę ze związkami zawodowymi w obronie praw pracowników, a także współdziałać z podobnymi organizacjami i ruchami społecznymi ""na rzecz bardziej sprawiedliwej i demokratycznej"" Unii Europejskiej. Polityk zaznaczył, że Razem jest otwarte na nowych członków. - W nasze szeregi wstępują także osoby, które były wcześniej członkami innych partii lewicowych, ale po uprzedniej weryfikacji, bo nie wpuszczamy ludzi skompromitowanych - zaznaczył polityk. - Na razie pracujemy w oparciu o składki członkowskie, ponieważ nie otrzymaliśmy jeszcze subwencji budżetowej. Przygotowujemy się do stworzenia sieci centrów społecznych i przyspieszenia rozbudowy struktur lokalnych; sądzę, że w najbliższych miesiącach zwiększy się nasza obecność w debacie publicznej – zapowiedział. Jego zdaniem, prowadzone działania zwiększą szanse Partii Razem na wejście do parlamentu w wyborach parlamentarnych w 2019 roku. - Nasza działalność znalazła spory oddźwięk. Stawiamy na tworzenie oddolnych struktur, budujemy ""trzecią możliwość"" na polskiej scenie politycznej. Będziemy nadal występować przeciwko establishmentowi politycznemu III RP i dominacji całej prawicy, zarówno nacjonalistycznej, jak i liberalnej – zadeklarował. - Musimy przełamać polityczny monopol prawicy, który jest zagrożeniem dla praw obywatelskich Polaków. Rządy PiS stanowią takie zagrożenie już teraz, ale dla Polski równie niebezpieczna i groźna - choć w inny sposób - byłaby potencjalna koalicja PO i Nowoczesnej. Sojusz tych dwóch partii realizowałby antyspołeczny program gospodarczy, uderzający w najsłabszych; to równie groźne jak ""zamordystyczne zapędy"" partii Jarosława Kaczyńskiego – ocenił Mateusz Mirys.",Mateusz Mirys,
https://wiadomosci.onet.pl/kraj/czarzasty-zjednoczona-lewica-przestala-istniec/f5gd4k,Czarzasty: Zjednoczona Lewica przestała istnieć,"Powstanie w minioną sobotę ""Inicjatywy Polskiej"" to koniec dwóch inicjatyw politycznych – Twojego Ruchu oraz Zjednoczonej Lewicy - powiedział dziś w Kielcach szef SLD Włodzimierz Czarzasty. Każdy ma prawo do swojej drogi – dodał.","""Inicjatywa Polska"" to nowe lewicowe ogólnopolskie stowarzyszenie, które w sobotę w Warszawie zainaugurowało swoją działalność. - Każdy ma prawo do swojej drogi. Oceniamy to jako następną inicjatywę na lewicy – powiedział dziennikarzom Czarzasty. Jego zdaniem jej stworzenie nie ma nic wspólnego z łączeniem lewej strony sceny politycznej. - Wiemy o tym, że jeżeli komuś (…) związek, który jest, nie pasuje - to szuka nowego związku. Absolutnie uważamy to za naturalne – podkreślił szef Sojuszu Lewicy Demokratycznej. - Jednocześnie musimy skonstatować (…), że w sobotę nastąpił koniec dwóch inicjatyw politycznych – Twojego Ruchu, bo współprzewodnicząca Twojego Ruchu właśnie zajęła się nowym związkiem, tj. tworzeniem ""Inicjatywy Polska"", no i koniec, również nie przez nas spowodowany, inicjatywy Zjednoczonej Lewicy – podkreślił. Jego zdaniem stało się to ""decyzją ludzi, którzy ją tworzyli"", w tym jej liderki Barbary Nowackiej. Czarzasty zapowiedział, że SLD nie zamierza karać swoich członków, którzy zaangażowali się w budowę nowej inicjatywy. - Życzymy wszystkiego najlepszego i jeżeli jest tak, że chcecie tę ideę – mówię do członków SLD, którzy tam byli – przenieść na grunt SLD, to chętnie tę ideę poznamy – zapewnił. Dodał, że takie osoby mogą wyrazić swoją wizję w czasie trwającej wewnątrzpartyjnej kampanii wyborczej. - Kampania wyborcza, która się w tej chwili dzieje, da wam mandaty szefów (struktur) powiatów, miast, członków rady krajowej, członków zarządu, albo nie da, to zobaczymy. Wtedy będziemy mieli większą możliwość dyskutowania o poglądach, które was doprowadziły do tego, że tworzycie nową inicjatywę – zapowiedział. Czarzasty wyraził nadzieję, że nowa inicjatywa ""nie będzie zwrócona ani przeciwko Partii Razem, ani przeciwko Sojuszowi Lewicy Demokratycznej"". W jego ocenie nie może tak być, by ""potencjalna niechęć"" była pożywieniem, którym ""ta inicjatywa będzie się karmiła"". Według przewodniczącego Sojuszu lepsze dla lewicy byłyby działania integracyjne całego środowiska. Polityk zapowiedział jednocześnie ""wzmacnianie logo SLD"", które przez ostatni rok z uwagi na działanie Zjednoczonej Lewicy nie było brane pod uwagę w różnego rodzaju badaniach. - Mamy moralne prawo, żeby po zakończeniu działalności Zjednoczonej Lewicy badać logo sojuszu – podkreślił. Podczas konferencji w Kielcach Czarzasty podzielił się także z dziennikarzami swoimi planami na najbliższe miesiące. Przewodniczący chce, aby w najbliższym czasie powstał raport na temat stanu partii. Miałby on zostać przedstawiony między 15 a 30 maja br. podczas planowanej w tym czasie konwencji. - Na konwencji tej poza raportem przedstawimy także kilka założeń programowych, uzupełnimy władze i zakończymy porządkowanie partii, informując o tym, że jest nas 21 tys. członków, że struktury nasze funkcjonują w ponad 300 powiatach w Polsce, że mamy drugą po Platformie Obywatelskiej liczbę prezydentów (miast) w kraju – zapowiedział. Wcześniej, 2 kwietnia, ma odbyć się konwencja samorządowa w Łodzi, podczas której ma zebrać się około 600 samorządowców z SLD. - Po tej konwencji żelaznym punktem (…) będzie zorganizowanie obchodów 1 Maja, które odbędą się w Warszawie. Jak zwykle będą huczne i duże – zapewnił. Z kolei w październiku Sojusz przygotowuje Kongres Lewicy Polskiej, na którym spodziewana jest obecność działaczy oraz różnych struktur działających po lewej stronie sceny politycznej. - Nie będziemy patrzyli na to, kto, z jakiej struktury jest. Chcemy zaprosić wszystkich. Chcemy być gospodarzami albo jeszcze lepiej, współgospodarzami, bo wiemy, że SLD jest jedną z wielu zorganizowanych sił lewicy w Polsce. Nie jedyną, ale jedną z wielu – podkreślił. Czarzasty ocenił także ostatnie krajowe wydarzenia. Według niego polska prawica ""bardzo konsekwentnie od 10 lat dzieli polskie społeczeństwo"". - Przestaliśmy się zajmować podsumowaniem 100 dni rządu Beaty Szydło, nie zwracamy uwagi za bardzo na to, co się dzieje w Unii Europejskiej i co się dzieje z Polakami, którzy wyjechali na przykład do Anglii, natomiast bardzo fascynują nas wydarzenia sprzed ponad 40 lat, na przykład dotyczące pana prezydenta Lecha Wałęsy – powiedział. Zaznaczył przy tym, że SLD nie zamierza się ""wpisywać w taką dyskusję"", bo ""dzielenie i radykalizowanie polskiego społeczeństwa to bardzo zły pomysł"".",Szef SLD Włodzimierz Czarzasty,
https://wiadomosci.onet.pl/tylko-w-onecie/nowe-stowarzyszenie-na-lewicy-gawkowski-kazdy-podzial-doprowadzi-do-naszej/3ttes6,Nowe stowarzyszenie na lewicy? Gawkowski: każdy podział doprowadzi do naszej politycznej śmierci,"- Musimy utworzyć silny blok programowy, a nie recenzować tylko działania PiS. Wiemy, że każdy podział doprowadzi do naszej politycznej śmierci; na to nie może być zgody – powiedział Krzysztof Gawkowski, mówiąc o jednoczeniu lewicy. Zdaniem wiceszefa SLD, za wzór do konsolidacji mógłby posłużyć przykład AWS sprzed 20 lat. - Proponuję, by stworzyć zręby programu socjalnego. Budowanie nowej partii politycznej już teraz - na 3,5 roku przed wyborami - byłoby błędem – dodał w rozmowie z Onetem.","Już w sobotę, jak poinformowała ""Gazeta Wyborcza"", na lewicy może powstać nowe stowarzyszenie, które miałoby być forum dyskusyjnym dla osób o lewicowych poglądach. Według dziennika, miałby to być powrót do koncepcji Zjednoczonej Lewicy, a zarazem – wyraz sprzeciwu wobec nowego szefa SLD, Włodzimierza Czarzastego. Krzysztof Gawkowski, nowy wiceprzewodniczący Sojuszu, podkreśla jednak, że lewicy potrzebne jest ""myślenie inkluzywne"", które miałoby doprowadzić do utworzenia szerokiego bloku programowego umożliwiającego lewicy powrót do parlamentu. - Jestem zwolennikiem rozmawiania z każdym, ale bez stawiania warunków wstępnych, bo mogłyby one doprowadzić do wykluczenia części lewicowych działaczy. Nie możemy powtórzyć błędów prawicy, która podzieliła się w 1993 roku, musimy się zjednoczyć – powiedział Gawkowski. - Z drugiej strony to właśnie prawica wcześniej pokazała, że konsolidacja - w postaci bloku AWS w 1996 r. – może być pomocna; wiemy, że każdy podział doprowadzi do naszej politycznej śmierci – dodał w rozmowie z Onetem. Czy na bazie lewicowego stowarzyszenia mogłaby powstać nowa jednolita partia polskiej lewicy? Takie apele pojawiły się po ostatnich wyborach parlamentarnych, ale – jak na razie – powołanie takiego projektu nie zostało zainicjowane. Obecna sytuacja SLD czy Twojego Ruchu jest trudna, ponieważ najbliższe wybory parlamentarne odbędą się dopiero w 2019 roku. Możliwe próby konsolidacji  mogłyby oprzeć się na bazie koalicji Zjednoczona Lewica, ale  - jak mówi Gawkowski – powinna być to konsolidacja o charakterze programowym, a nie politycznym. - Tworzenie nowej partii politycznej już teraz - na 3,5 roku przed wyborami parlamentarnymi - byłoby błędem. Zamiast tego proponuję, by stworzyć zręby programu o charakterze socjalnym. Drogą do powrotu lewicy do parlamentu są ustawy obywatelskie, takie jak np. projekty ustaw dotyczące płacy minimalnej – ocenił wiceprzewodniczący SLD. – Będziemy działać konkretnie, bez żadnych sztuczek. Chcemy wrócić do polityki poprzez projekty ustaw, pod którymi podpiszą się polscy obywatele – zadeklarował. Skąd taki pomysł? Gawkowski wątpi, by dziś była wola polityczna na utworzenie jednej lewicowej partii, choćby dlatego, że inne partie musiałyby się najpierw rozwiązać. – A to skończyłoby się kłótnią przy jednym stole. Uważam, że jednoczenie powinno odbywać się na konsolidacji programowej, a nie na personaliach, bo w tym czasie inne partie ""podbiorą"" nam elektorat – podkreślił wiceszef Sojuszu. W myśl jego koncepcji lewicowe partie i stowarzyszenia powinny ""powrócić do korzeni"", by móc walczyć o odzyskanie wyborców. - Nie chodzi o to, by zajmować się jedynie sprawami, które kreuje PiS, PO czy Nowoczesna; to my sami musimy kreować rzeczywistość w postaci właśnie ustaw obywatelskich – w innym razie inne partie zagospodarują nasz elektorat – przyznał polityk Sojuszu. – Musimy utworzyć silny blok programowy, a nie przez 3,5 roku recenzować działania PiS i czekać na potknięcia innych partii. Jedyne wyjście to odnalezienie własnej tożsamości, bo jej brak doprowadzi do naszej politycznej śmierci - a na to nie może być zgody – zaznaczył w rozmowie z Onetem.",Krzysztof Gawkowski,
https://wiadomosci.onet.pl/kraj/czarzasty-gawkowski-senyszyn-i-wenderlich-wsrod-10-kandydatow-na-szefa-sld/5msmzv,"Czarzasty, Gawkowski, Senyszyn i Wenderlich wśród 10 kandydatów na szefa SLD","Włodzimierz Czarzasty, Krzysztof Gawkowski, Michał Huzarski, Adam Kępiński, Tomasz Nesterowicz, Piotr Rączkowski, Joanna Senyszyn, Dariusz Szczotkowski, Jerzy Wenderlich oraz Zbyszek Zaborowski ogłosili na dzisiejszej konwencji SLD swój udział w wyborach przewodniczącego partii.","Wcześniej podczas konwencji delegaci zdecydowali, że członkowie SLD wybiorą przewodniczącego w dwóch turach. Pierwsza odbędzie się 16 stycznia i będzie miała charakter wyborów powszechnych. W drugiej turze przewodniczącego wybierać będą delegaci zebrani na nadzwyczajnym kongresie Sojuszu, który wyznaczono na 23 stycznia. Przed godz. 12 konwencję przerwano, aby delegacja SLD - z udziałem m.in. sekretarza generalnego SLD Krzysztofa Gawkowskiego oraz wiceprzewodniczących partii Pauliny Piechny-Więckiewicz, Joanny Senyszyn i Marka Balta - mogła udać się na demonstrację Komitetu Obrony Demokracji przed Trybunałem Konstytucyjnym. Konwencję otworzyło wystąpienie Leszka Millera, który nie będzie w styczniu ubiegał się o stanowisko przewodniczącego. W swoim przemówieniu - jak relacjonowano na twitterze SLD - dziękował ludziom lewicy za współpracę, apelował o wybór nowego przewodniczącego partii w wyborach powszechnych oraz o ""konsolidację i wzmocnienie SLD"". - Nowe kierownictwo SLD musi określić przyszłość Sojuszu oraz dalsze losy Zjednoczonej Lewicy - podkreślił. Uczestnicy konwencji przyjęli także nową deklarację ideowo-programową partii, w której podkreślono przywiązanie partii do ""wartości europejskiej socjaldemokracji"". Zgodnie z przyjętymi zapisami deklaracji SLD, najważniejsze zadania polityczne partii to: głęboka korekta kapitalizmu, powstrzymanie narastających nierówności społecznych, przywrócenie państwa obywatelom, ochrona praw obywatelskich i społecznych oraz wykorzystanie członkostwa Polski w UE. Podczas otwartej dla mediów części konwencji kandydaci w krótkich wystąpieniach przedstawili swoje wizje kierowania Sojuszem oraz strategię, jaką - ich zdaniem - powinno obrać ich ugrupowanie. Czarzasty jest obecnie szefem mazowieckich struktur SLD oraz - od wielu lat - przewodniczącym Zarządu Głównego Stowarzyszenia ""Ordynacka"", skupiającego byłych działaczy Zrzeszenia Studentów Polskich. W latach 2000-2004 był sekretarzem Krajowej Rady Radiofonii i Telewizji. Wcześniej działał m.in. w ZSP (którego był wiceszefem) i PZPR (od 1985 do 1990 r.). Według przyjętego przez Sejm w 2004 r. raportu z prac komisji śledczej badającej aferę Lwa Rywina autorstwa Zbigniewa Ziobry, Czarzasty miał być członkiem ""grupy trzymającej władzę"", która wysłała producenta z korupcyjną propozycją do ""Gazety Wyborczej"". Nie potwierdził tego sąd. Gawkowski od 2012 r. pełni funkcję sekretarza generalnego Sojuszu. W 2015 r. był jednym z negocjatorów porozumienia, które doprowadziło do zawiązania koalicji wyborczej pod nazwą Zjednoczonej Lewicy. Wcześniej działał jako samorządowiec - dwukrotnie wybierany był na funkcję radnego miasta w Wołominie (z list SLD), a w latach 2010-2014 był radnym sejmiku województwa mazowieckiego. Huzarski jest szefem legnickich struktur SLD oraz członkiem rady krajowej partii. Wcześniej był m.in. radnym sejmiku dolnośląskiego. Kępiński był posłem VII kadencji, wybranym z pierwszego miejsca na opolskiej liście Ruchu Palikota. W 2013 r. przeszedł do SLD. W ostatnich wyborach kandydował do Senatu. W SLD działał również zanim wstąpił do Ruchu Palikota - kierował m.in. lokalną strukturą partii w miejscowości Ozimek, k. Opola. Nesterowicz to szef zielonogórskich struktur Sojuszu oraz miejski radny z ramienia tej partii. W przeszłości był m.in. szefem gabinetu prezydenta Zielonej Góry Janusza Kubickiego. Rączkowski jest członkiem warszawskich struktur SLD i przedsiębiorcą. W ostatnich wyborach kandydował z 38. miejsca warszawskiej listy Zjednoczonej Lewicy. Senyszyn to wiceprzewodnicząca SLD (w latach 2005-2008 i ponownie od 2009 r.), ekonomistka i wieloletnia parlamentarzystka. W latach 2001-2009 z ramienia Sojuszu zasiadała w Sejmie, a w latach 2009-2014 w Parlamencie Europejskim. B. członkini PZPR (od 1975 r. do rozwiązania) i NSZZ ""Solidarność"" (w latach 1980-1995). Po 1989 r. pracowała m.in. jako nauczycielka akademicka oraz publicystka (jej felietony ukazywały się m.in. na łamach ""NIE"", ""Faktów i Mitów"", ""Przeglądu"" i ""Trybuny""). Szczotkowski jest członkiem małopolskich struktur SLD oraz wiceprzewodniczącym młodzieżówki Sojuszu - Federacji Młodzieży Socjaldemokratycznej. Wenderlich to członek rady krajowej SLD i wieloletni poseł - zasiadał w niższej izbie parlamentu nieprzerwanie od 1993 do 2015 r. W Sejmie VI i VII kadencji pełnił funkcję wicemarszałka. Był też m.in. rzecznikiem prasowym Sojuszu. W latach 1980-1990 - członek PZPR. Zaborowski jest członkiem rady krajowej SLD, a wcześniej reprezentował SLD m.in. w Sejmie, sejmiku województwa śląskiego i w Parlamencie Europejskim. Jest także członkiem stowarzyszenia ""Ordynacka"". Leszek Miller swoją decyzję o rezygnacji z kandydowania na przewodniczącego Sojuszu po zakończeniu bieżącej kadencji ogłosił w czerwcu, po wyborach prezydenckich, w których kandydatka SLD Magdalena Ogórek otrzymała 2,38 proc. głosów. Jej kandydaturę - promowaną przez szefa SLD - krytykowało wielu polityków Sojuszu. Po majowych wyborach kierownictwo SLD ogłosiło, że będzie dążyło do wspólnego startu z innymi ugrupowaniami lewicy. Zjednoczona Lewica, w ramach której SLD ubiegał się o wejście do Sejmu, uzyskała w październikowych wyborach 7,55 proc. głosów, nie przekraczając tym samym ośmioprocentowego progu wyborczego dla koalicji wyborczych.",Leszek Miller Dariusz Joński Krzysztof Gawkowski podczas konwencji SLD,
https://wiadomosci.onet.pl/tylko-w-onecie/kim-jest-adrian-zandberg-nowa-gwiazda-lewicy-wspolpracowal-juz-min-z-jackiem-kuroniem/jkeb6t,"Kim jest Adrian Zandberg, nowa gwiazda lewicy? Współpracował już m.in. z Jackiem Kuroniem","W wieku 20 lat współpracował z Jackiem Kuroniem. W wieku 36 lat zmiótł z politycznej sceny postkomunistów. Kim jest Adrian Zandberg, nowa gwiazda lewicy? Dlaczego lubi podatki, Marksa i kocha słowo socjalizm?","Choć Polska poznała go zaledwie pięć dni przed wyborami, stał się prawdziwą sensacją kampanii. Gdyby Partia Razem weszła do Sejmu, Adrian Zandberg uzyskałby dwunasty wynik i wyprzedziłby wiele politycznych sław. Do polityki wszedł jeszcze w liceum, a gdy skończył 20 lat, współpracował z Jackiem Kuroniem. – W ostatnich latach życia Jacek Kuroń był bardzo zdecydowanym krytykiem modelu transformacji, który przyjęliśmy – mówi Zandberg. Dziś 36-letni polityk jest twarzą partii, która istnieje od kilku miesięcy, a już przekroczyła próg dający jej finansowanie z budżetu. Sam Zandberg twierdzi, że nie jest jedyną decyzyjną osobą w partii. Przyznaje, że ""zdarza mu się przegrywać głosowania wewnątrz partii"".",,
https://wiadomosci.onet.pl/tylko-w-onecie/26-pazdziernika-skonczyla-sie-w-polsce-postkomunistyczna-lewica/88ww0z,26 października skończyła się w Polsce postkomunistyczna lewica,"W wyborach 2001 r. SLD zgarnął ponad 41 proc. głosów. Dziś partia ta po raz pierwszy w swojej historii znika z Sejmu. To symboliczny koniec postkomunistycznej lewicy. Za prof. Grzegorzem Kołodką można by stwierdzić, że polski parlament stał się jak mańkut bez lewej ręki. Sęk jednak w tym, że takie było wyrażone w wyborach oczekiwanie wyborców.","W SLD nie brakuje napięć na tle sentymentów i przyzwyczajeń rodem z PRL-u. - Gdy zabierze głos, to mówi jak stary komunista - tak młody, ale wysoko już postawiony działacz Sojuszu, mówi o jednym z partyjnych baronów. I jeszcze jedno nawiązanie do roku 2001. Wtedy hasłem SLD było ""Przywróćmy normalność"". Dziś faktem staje się rzecz wcześniej trudna do wyobrażenia i granicząca z nienormalnością: brak lewicy w Sejmie. Takie odstępstwo od europejskiej normy to jednak pokłosie słabości i słabego refleksu na lewicy. Inne hasło SLD sprzed 14 lat? ""Wygrajmy przyszłość"" - gdyby to nim Zjednoczona Lewica posługiwała się w kampanii, to sytuacja zakrawałaby na absurd i drwinę. Dziś SLD - bądź szerzej: ZL - musi się przygotowywać na długi marsz i pokoleniową zmianę, aby myśleć o powrocie na Wiejską. Już nie pod wodzą byłego premiera Leszka Millera, który 14 lat temu w glorii stawał się żelaznym kanclerzem. Leszek Miller żegna się z polityką na najwyższym szczeblu. Poniósł już druzgocące klęski w wyborach - najpierw prezydenckich, a potem parlamentarnych. Wystawienie dr Magdaleny Ogórek, za czym optował Miller, jeszcze długo będzie wywoływać wesołość. 2,38 proc., które uzyskała w wyborach, to przecież zaledwie jedna szósta wyniku Grzegorza Napieralskiego z 2010 r. - tego Napieralskiego, którego Miller wypchnął z SLD. Po majowej porażce działacze partii jednak nie usunęli Millera - w końcu jest on wytrawnym politykiem, a wybory parlamentarne były za pasem, on sam jednak zobowiązał się, że na jesieni nie będzie już ubiegał się o pozostanie w fotelu szefa partii. Teraz to zdanie podtrzymuje. Stery objąć ma Barbara Nowacka. Gdyby od początku tego roku aż do maja jako kandydatka na prezydenta prowadziła Barbara Nowacka - a nie Ogórek - to szanse Zjednoczonej Lewicy w październikowej elekcji byłyby znacznie wyższe. Wtedy jednak lewica nie parła do zjednoczenia - przeciwnie: wciąż się na niej podgryzano. Nowacka - kierowana wyjątkową jak na polską politykę lojalnością - zachwalała Janusza Palikota, który z ramienia Twojego Ruchu kandydował na prezydenta. On i ona mówili o perspektywach uzyskania nawet dwucyfrowego wyniku. Efekt? 1,42 proc. - Palikot poległ w wyborach. Ogórek - podobnie. Palikot i Miller, który firmował Magdalenę Ogórek, zawarli więc sojusz przegranych. Budowanie arki wspólnymi siłami - SLD i Twojego Ruchu - to nie było jedyne rozwiązanie. Partia Millera mogła startować samodzielnie, podkupując co lepsze nazwiska z zaplecza Janusza Palikota. SLD zdecydowało jednak klecić arkę - przyjęto, jak mówiono na lewicy, ""wariant ofensywny"" i celowano nawet w 12 proc. Odrzucony więc ""wariant defensywny"", który zakładał start jako partia (analogicznie do PiS, które startowało jako partia, choć w rzeczywistości wespół z Solidarną Polską i Polską Razem) i celować ponad 5-proc. próg. Jako koalicji przyszło się jednak Zjednoczonej Lewicy mierzyć z progiem na poziomie 8 proc. U podstaw decyzji o koalicji wyborczej leżały powody finansowe i duma. Dlaczego? Gdyby samo SLD przekroczyło próg, to pieniądze z dotacji budżetu państwa trafiłyby tylko do tej partii, a w przypadku koalicji są dzielone między wspólników. 7,55 proc. - tyle uzyskała Zjednoczona Lewica. Tuż pod progiem. W pewnym momencie, gdy wyniki były cząstkowe, liczba ta rosła i sięgała 7,9 proc., ale pełne dane odebrały Millerowi i Palikotowi nadzieję na pozostanie w polityce, a Barbarze Nowackiej nawet nie na mocne, ale choć premierowe wejście do Sejmu. Mimo uzyskania dobrego osobistego wyniku w Warszawie - prawie 76 tys. - wyborczy sprint Nowackiej zakończył się niepowodzeniem. Sprint, bo jako liderka Zjednoczonej Lewicy Nowacka została przedstawiona dopiero 4 października, czyli niespełna trzy tygodnie przed wyborami. ZL nie pomógł też słaby występ Nowackiej w debacie telewizyjnej. A pikanterii przysporzył przypomniany - m.in. przez Przemysława Wiplera - romans przed lat Barbary Nowackiej i Adriana Zandberga z Partii Razem, która zgarnęła 3,8 proc. i odebrała Zjednoczonej Lewicy wiele głosów. Lewica w Polsce ma przed sobą dwie perspektywy: rozsypka albo długi marsz. I tylko jedną opcję, jeśli chce przetrwać: dojście nie tyle do głosu, co do partyjnych stanowisk młodego pokolenia. A to wiąże się z końcem (albo przynajmniej długiego urlopu) Leszka Millera w polityce na wysokim szczeblu. Dziś już 69-letni były premier to polityk wyeksploatowany - w polityce jest aktywny od przełomu lat 60. i 70. Miller to zarazem ucieleśnienie polityka postkomunistycznego. Tymczasem 25 października to symboliczny koniec lewicy postkomunistycznej w Polsce, a przynajmniej w polskim Sejmie. W czasie kampanii SLD odwoływało się do elektoratu ze łzami wzruszenia wspominającego PRL. Nieprzypadkowo w czasie kampanii działacze SLD na Śląsku za jeden ze swoich głównych przekazów uznali walkę o relikt PRL-u nieprzystający do sytuacji w branży: deputaty węglowe dla górniczych emerytów. Przodowali w tym Tomasz Kalita (startował w Gliwicach) i Zbyszek Zaborowski (Katowice). W obydwu okręgach ZL uzyskała wyniki poniżej krajowego: 7,21 i 6,77. Partia Razem miała odpowiednio 4,15 i 4,08 proc. Zupełnie anonimowi kandydaci Razem zyskali więc niewiele mniej głosów niż maszyneria SLD pod szyldem ZL. Choćby na tym przykładzie widać, że bazowanie na sentymencie do PRL-u nie służy popularności. Symboliczne było też to, że na jednym ze spotkań z wyborcami kobieta w podeszłym wieku mówiła do Barbary Nowackiej tak: - Reprezentuje pani partię, która zniszczyła moich rodziców. Pani jest młodym człowiekiem. Czy pani nie wie, jaki bagaż komunistycznych bandytów za wami leci? Nowacka odpowiadała: - Za mną nie leci bagaż komunistyczny… Babcia wskazała więc na SLD, które firmuje Nowacką.","Barbara Nowacka, Leszek Miller i rzecznik prasowy SLD Dariusz Joński",
https://wiadomosci.onet.pl/kraj/apel-zjednoczonej-lewicy-psl-i-kukiz-15-domagamy-sie-odwolania-poniedzialkowej-debaty/9hvrbf,"Apel Zjednoczonej Lewicy, PSL i Kukiz '15 .""Domagamy się odwołania poniedziałkowej debaty""","Liderzy mniejszych partii politycznych zaapelowali w Sejmie do PO i PiS o odwołanie poniedziałkowej debaty przedwyborczej. - Uważamy, że powinni wziąć w niej udział przedstawiciele wszystkich ugrupowań - mówili jednym głosem Barbara Nowacka, Janusz Piechociński i Paweł Kukiz.","Prezes PiS Jarosław Kaczyński jeszcze nie wydał swoich spisanych już wspomnień pt. ""Białe jest białe"". Wyciekły one jednak z Nowogrodzkiej i zostały częściowo ujawnione przez Michała Krzymowskiego w książce ""Jarosław. Tajemnice Kaczyńskiego"" Szefowie Zjednoczonej Lewicy, PSL-u i Kukiz'15 domagają się odwołania planowanej na poniedziałek debaty między Ewą Kopacz a Beatą Szydło. - Oczekujemy, że debata w tym kształcie się nie odbędzie. Dlatego stoimy tu wszyscy razem - mówił Janusz Piechociński. - Zwołanie debaty między Kopacz a Szydło to dowód na to, że w Polsce wciąż istnieje POPiS. Trwa tylko walka o stołki - dodał Paweł Kukiz. Konferencję prasową Nowackiej, Piechocińskiego i Kukiza skomentował już Marcin Kierwiński z PO. - Na debatę z liderką PiS zaprosiły nas trzy telewizje. Nie widzę powodu, by ją odwoływać - stwierdził króko. Z kolei Elżbieta Witek z PiS zapewniła, że jej partia przyjmie ""każdą decyzję, jaką podejmą gospodarze debaty - czyli telewizje"". - My się o tę debatę nie prosiliśmy, zostaliśmy na nią zaproszeni. Czekamy na decyzje telewizji, do których został skierowany apel - wyjaśniła. Telewizyjna debata przedwyborcza między premier Ewą Kopacz a wiceprezes PiS Beatą Szydło odbędzie się w poniedziałek, 19 października o godz. 20. Debatę ma poprowadzić troje dziennikarzy: Piotr Kraśko (TVP), Justyna Pochanke (TVN) i Jarosław Gugała (Polsat). Jak poinformował Karczewski, w debacie przewidziana jest możliwość interakcji, czyli zadawania pytań i odnoszenia się do wypowiedzi; przewidziana jest też swobodna wypowiedź na zakończenie. Dyskusja ma być podzielona na trzy bloki tematyczne: sprawy gospodarcze i społeczne, polityka zagraniczna i obronność oraz ustrój państwa i polityka. Wcześniej trzy największe ogólnopolskie telewizje zaproponowały sztabom PO i PiS, by debata odbyła się w niedzielę, 18 października, jednak we wtorek przedstawiciele obu ugrupowań uzgodnili nowy termin - dzień później. 20 października zaplanowana jest z kolei debata telewizyjna, w której mają wziąć udział przedstawiciele ośmiu ogólnopolskich komitetów wyborczych, których kandydaci startują w wyborach 25 października. To wyborcze starcie również pokażą wspólnie: TVP, TVN i Polsat.",,
https://wiadomosci.onet.pl/kraj/zjednoczona-lewica-wypowiedzia-kaczynskiego-o-uchodzcach-powinna-sie-zajac/93jh53,Zjednoczona Lewica: wypowiedzią Kaczyńskiego o uchodźcach powinna się zająć prokuratura,"Politycy lewicy uważają, że prokuratura powinna zająć się wypowiedzią Jarosława Kaczyńskiego ws potencjalnego zagrożenia dla zdrowia publicznego w związku z pojawieniem się imigrantów. To może być realny problem, politycy muszą mówić o wszystkim - odpowiada PiS.","Złożenie zawiadomienia do prokuratury zapowiedział dziś Janusz Palikot. - Jeśli prokuratura dzisiaj lub jutro nie rozpocznie z urzędu postępowania, to ja w trybie wyborczym zgłoszę zawiadomienie do sądu o popełnieniu przestępstwa przez Jarosława Kaczyńskiego polegającego na szerzeniu faszyzmu i rasizmu w naszym kraju – powiedział lider Twojego Ruchu na konferencji prasowej w Lublinie. Chodzi o wypowiedź prezesa PiS, który w poniedziałek w Makowie Mazowieckim odniósł się do publikacji tygodnika ""wSieci"", który napisał, że rząd zgodził się by, do Polski trafiło 100 tys. islamskich imigrantów. Jak mówił Kaczyński, on nie wie, czy to jest prawda, ale wie ""o jakich liczbach się mówi jeżeli chodzi o ilość tych, którzy się mają w Europie znaleźć w niedługim czasie, albo już się w Europie znaleźli"". I w związku z tym - zaznaczył prezes PiS - są pytania do premier, szefowej MSW, ale również do minister zdrowia, ""bo to są także kwestie związane z różnego rodzaju niebezpieczeństwami w tej sferze"". - Są już przecież objawy pojawienia się chorób bardzo niebezpiecznych i dawno niewidzianych w Europie: cholera na wyspach greckich, dyzenteria w Wiedniu, niektórzy mówią o jeszcze innych, jeszcze cięższych chorobach. No i są pewne przecież różnice związane z geografią - różnego rodzaju pasożyty, pierwotniaki, które nie są groźne w organizmach tych ludzi, mogą tutaj być groźne. To nie oznacza, żeby kogoś dyskryminować, ale sprawdzić trzeba. Sprawdzić trzeba, dlatego minister zdrowia powinien wyjaśnić jak w tej chwili naprawdę to wygląda, bo z tego co my wiemy, z tego, co wiedzą nasi działacze (...) to to wygląda bardzo niedobrze - mówił Kaczyński. Zdaniem Palikota wypowiedź Kaczyńskiego była skandaliczna i ""faszystowska"", a prokuratura powinna podjąć w tej sprawie czynności z urzędu. Jak ocenił, Kaczyński ""użył języka nazizmu do opisu sytuacji uchodźców"". - Mówienie o innych ludziach, że są pasożytami i przynoszą pasożyty do naszego kraju, to jest język, którego by się ani Hess, ani Goebbels, ani Hitler nie powstydził. To jest język rasistowski, język faszystowski - powiedział Palikot. W podobnym tonie wypowiadała się liderka współtworzonej przez Twój Ruch koalicji Zjednoczona Lewica - Barbara Nowacka. - Mam same złe skojarzenia dotyczące języka używanego w czasach przed drugą wojną światową. Ciężko nie mieć wrażenia, że polityk tak wytrawny jak Jarosław Kaczyński dokładnie wie, co mówi i gra na niskich emocjach. Mam nadzieję, że się opamięta, bo to jest bardzo złe - powiedziała liderka Zjednoczonej Lewicy. Dopytywana, czy prokuratura powinna zająć się sprawą z urzędu - Nowacka stwierdziła, że ""jest to droga działania"". ""Uważam przede wszystkim, że Jarosław Kaczyński jako odpowiedzialny polityk i prezes największej w sondażach partii powinien brać dużą odpowiedzialność za słowa i za to, jakie społeczeństwo buduje i jak nastawia ludzi do siebie"" - zaznaczyła. Sam Kaczyński zabrał w środę głos w związku z - jak mówił - sposobem w jaki jego wypowiedź jest prezentowana. Zaznaczył, że w Makowie Mazowieckim mówił o kwestiach epidemiologicznych związanych z napływem imigrantów i odesłał do opublikowanego niedawno rozporządzenia ministra zdrowia w sprawie chorób zakaźnych, których rozpoznanie lub podejrzenie wystąpienia może stanowić podstawę odmowy wjazdu cudzoziemca na terytorium Polski. - To jest rozporządzenie wykonawcze do ustawy o cudzoziemcach i tam zagrożenie tymi chorobami, o których mówiłem jest podstawą do odmowy wpuszczenia, czy zapewnienia stałego pobytu w kraju - powiedział prezes PiS. - A więc jeżeli mamy tutaj nazizm to to jest nazizm tego rządu, to jest nazizm tego ministra, to jest nazizm tej pani premier. Oczywiście ja to mówię żartem - powiedział Kaczyński dziś w Brzezinach (woj. łódzkie). Chodzi o to - podkreślił - ""żeby w kampanii wyborczej nie przekraczać pewnych granic absurdu"". - Bo to są po prostu granice absurdu. Ja mówiłem o realnej sprawie, która dotyczy interesu Polaków. Rząd polski ma przede wszystkim chronić interes własnego społeczeństwa własnego narodu przed poważnymi niebezpieczeństwami. Te niebezpieczeństwa są trudne do określenia, ale być może są poważne i dlatego trzeba to brać pod uwagę - powiedział Kaczyński. Dodał, że ""odpowiedni ośrodek, który ma się tym zajmować w Białej Podlaskiej jest w tej chwili nieprzygotowany"". - To wiemy i ta sprawa musi być stawiana, a z nazizmem nie ma to absolutnie nic wspólnego. Nie wolno używać a kampanii wyborczej, w ogóle w życiu publicznym, tego rodzaju argumentów, to jest ta właśnie niszcząca Polskę wojna, którą my skończymy - powiedział prezes PiS. Również szef sztabu PiS Stanisław Karczewski komentując poniedziałkową wypowiedź Kaczyńskiego powiedział, że ""musimy mówić o wszystkim"". - Nie możemy żadnych spraw, kwestii ukrywać a to, o czym mówił pan prezes, jest ważne, istotne i może być realnym problemem i bardzo słusznie, że ten problem został poruszony. Ten temat może dotykać każdego obywatela w Polsce - zaznaczył. Powiedział, że po ośmiu latach rządów PO, służby sanitarne w Polsce, Państwowa Inspekcja Sanitarna nie funkcjonują dobrze. - Wszyscy doskonale wiemy, że spór w koalicji, kto ma zarządzać, kto ma być za to odpowiedzialny doprowadził do tego, że te służby niedofinansowane nie funkcjonują na najwyższym, najlepszym poziomie - zaznaczył. Pytany o doniesienie zapowiedziane przez Palikota, Karczewski odparł: - Kolejny absurd, który pojawia się w kampanii wyborczej, ale znamy pana Palikota, który wielokrotnie dał się poznać jako osoba nieodpowiedzialna. Podczas poniedziałkowego wystąpienia w Makowie Mazowieckim Kaczyński powiedział też, że nie chciałby żeby informacje ""przekazane przez tygodnik «wSieci» były prawdziwe"". - Ale chciałbym to usłyszeć od pani premier, chciałbym to usłyszeć od pani minister, od pana ministra, że to wszystko jest nieprawda i że rzeczywiście jesteśmy bezpieczni. Mam prawo o to pytać, bo jestem szefem największej dziś - tak wskazują wszystkie sondaże - partii w Polsce i w związku z tym reprezentuję miliony Polaków i w imieniu milionów Polaków mam prawo o to zapytać - dodał.",Zjednoczona Lewica: wypowiedzią Kaczyńskiego o uchodźcach powinna się zająć prokuratura,
https://wiadomosci.onet.pl/kraj/zjednoczona-lewica-polaczyc-gornictwo-z-energetyka-zmniejszyc-fiskalizm-panstwa/vnt6xv,"Zjednoczona Lewica: połączyć górnictwo z energetyką, zmniejszyć fiskalizm państwa","Górnictwo trzeba ratować łącząc z polską energetyką, na czas kryzysu w branży paliwowej trzeba zmniejszyć obciążenie górnictwa podatkami – zaproponowali podczas dzisiejszej konferencji prasowej w Katowicach przedstawiciele Zjednoczonej Lewicy.","Liderka ZL Barbara Nowacka podczas wtorkowej wizyty w woj. śląskim odwiedziła Częstochowę i Dąbrowę Górniczą, wzięła też udział w konferencji prasowej przed siedzibą borykającej się z trudnościami finansowymi Kompanii Węglowej w Katowicach. - Przyjechaliśmy dzisiaj zapytać, gdzie jest pani premier Ewa Kopacz, gdzie jest rząd, który 4 miesiące temu, w czerwcu, obiecał rozwiązanie problemów górnictwa? Dziś, za chwilę pojedziemy na zaproszenie związków zawodowych i górników do kopalni Pokój, zapytać, jak możemy pomóc i wysłuchać tego, co mają do powiedzenia, bo wiemy, że pani premier Ewa Kopacz nie przyjedzie, bo poddali się – podkreśliła Nowacka. - Nie przyjedzie też wicepremier Janusz Piechociński, teoretycznie odpowiadający za górnictwo, ale o niego nawet nie pytamy, czy zamierza przyjechać, bo już widzimy, co robi. Otóż wicepremier Piechociński układa koalicję albo z PiS, albo z PO, albo najlepiej ze wszystkimi naraz i nie dba o to, o co powinien dbać jako konstytucyjny minister – o polskie górnictwo, o polską energetykę, o polskie miejsca pracy – dodała. Według Nowackiej w związku z trudną sytuacją górnictwa zagrożonych jest 100 tys. miejsc pracy, a wraz z firmami z jego otoczenia – 400 tys. - Rozwiązania, czasem trudne – są konieczne, ale deklarujemy związkowcom, deklarujemy ludziom pracy – nic o was bez was – oświadczyła. Lider katowickiej listy Zjednoczonej Lewicy poseł Zbyszek Zaborowski przypomniał, że w oparciu o węgiel kamienny i brunatny produkowane jest 88 proc. polskiej energii elektrycznej. - To również polskie ciepłownictwo, to miejsca pracy, to również 20 mld zł rocznie obrotu i przeszło 7 mld wpływów do budżetu gmin, do budżetu państwa, do rozmaitych funduszy ekologicznych. To wszystko możemy stracić, nie podejmując działań na rzecz ratowania polskiego, śląskiego górnictwa - podkreślił Zaborowski. - Dzisiaj czas na decyzje, nie na przekładanie, na grę na czas, na wysługiwanie się spółką Silesia, która przyczyniła się już do upadku stoczni szczecińskiej, do skończenia losów huty siemianowickiej, do końca wytwórni rur, do upadłości Eurolotu – do takich rzeczy była używana spółka Silesia. Nie zgadzamy się, aby grzebała również śląskie górnictwo – oświadczył poseł. Zdaniem Zaborowskiego górnictwo trzeba ratować, „łącząc z polską energetyką i używając spółki, która ma doświadczenie w handlu węglem i ma doświadczenie w reformowaniu górnictwa”. - A więc Węglokoksu, a nie spółki która nie ma kadr, nie ma prezesa i jedną przerażoną wiceprezes na trzech pokojach – to ma zarządzać śląskim górnictwem? To są wolne żarty – powiedział. Jak ocenił polityk trzeba też - co najmniej na czas kryzysu w branży paliwowej na świecie i w Polsce - zmniejszyć fiskalizm państwa. - Te 7 mld zł to dzisiaj jest za dużo. Górnictwo płaci 36 podatków parapodatków, opłat i paraopłat. Czas niektóre zawiesić, a niektóre zmniejszyć. Ten rząd wprowadził akcyzę – nowy podatek na węgiel, podnosząc koszty używania węgla i w ciepłownictwie, i w energetyce. Ten rząd wprowadził na wszystko 23-procentowy VAT, ten VAT gnębi śląskie, a więc polskie górnictwo. To trzeba zmienić i trzeba myśleć całościowo o przyszłości polskiej energetyki – przekonywał poseł. Wyraził też przekonanie, że należy utworzyć nowy resort – Ministerstwo Górnictwa i Energetyki. - Resort skarbu nie wydaje się już niezbędny, ponieważ ten rząd i poprzednie rządy prawicy sprzedały już prawie cały majątek narodowy. Resort skarbu można połączyć z gospodarką, a kwestia energetyki i bezpieczeństwa energetycznego naszego kraju jest tak ważna, że warto w osobnym resorcie zając się losami tej branży – branży paliwowo – energetycznej – podkreślił Zaborowski. Kompania Węglowa ma zapewnioną płynność finansową do końca listopada, aby przetrwać do końca pierwszego kwartału przyszłego roku potrzebuje tymczasowego finansowania w wysokości 700 mln zł – poinformował dziś prezes tej spółki Krzysztof Sędzikowski. Pomostowe finansowanie dłużne jest konieczne po to, by spółka dotrwała do czasu powstania Nowej Kompanii Węglowej i wejścia kapitałowego inwestorów. 30 września rząd przyjął plan dla górnictwa, który przewiduje, że spółka TF Silesia przejmie 11 kopalń KW - ma to być podstawą do budowy silnego koncernu paliwowo-energetycznego. Zdaniem autorów planu ma to być pierwszy krok do bezpiecznego wprowadzenia do tego podmiotu inwestorów zewnętrznych i utworzenia tzw. Nowej Kompanii Węglowej (NKW). Mimo zapowiedzi, według których NKW miała powstać najpóźniej do końca września, nowego podmiotu - który miałby zostać dokapitalizowany na 1,5 mld zł - ciągle nie ma. KW jeszcze w 2012 r. miała ponad 170 mln zł zysku, w 2013 r. zanotowała już prawie 700 mln zł straty, a w ub.r. - ponad 2,4 mld zł straty gotówkowej. W I półroczu br. spółka miała blisko 750 mln straty netto.",,
https://wiadomosci.onet.pl/kraj/na-niedzielnej-konwencji-przedstawiony-zostanie-lider-zjednoczonej-lewicy/3rn7e3,Na niedzielnej konwencji przedstawiony zostanie lider Zjednoczonej Lewicy,"W niedzielę w Łodzi odbędzie się konwencja Zjednoczonej Lewicy, podczas której koalicja współtworzona przez SLD, TR, PPS, UP i Zielonych zaprezentuje swojego lidera. Ma nim zostać współprzewodnicząca Twojego Ruchu Barbara Nowacka - sygnalizują politycy lewicy.","Jak poinformował szef sztabu wyborczego Zjednoczonej Lewicy Dariusz Joński wybór i prezentacja lidera koalicji będzie głównym celem niedzielnej konwencji wyborczej. - Był etap konstruowania porozumienia, był etap konstruowania programu i tworzenia list, a teraz przechodzimy do tego najważniejszego etapu: wyboru tej jednej twarzy, jednej osoby, która będzie reprezentowała całą Zjednoczoną Lewicę. W każdej formacji tak jest, że jest lider, który prezentuje wszystkich - powiedział. - Uważamy, że po prostu polityka się personalizuje i jak to jest w przypadku PiS-u i Platformy, tak będzie również w przypadku Zjednoczonej Lewicy, że to będzie ta jedna osoba, która będzie nas reprezentowała na zewnątrz - dodał. Joński przyznał, że lider koalicji będzie też jej kandydatem na premiera. - Dzisiaj zgłaszamy osobę jako lidera, ale to jest oczywiście naturalne, że jeśli wygramy wybory, to lider musi zostać premierem - powiedział polityk SLD. Jak wyjaśnił szef sztabu wyborczego ZL, wybór lidera dokonuje się poprzez wewnątrzkoalicyjne negocjacje. Joński powiedział, że jedną z najpoważniejszych kandydatur na lidera Zjednoczonej Lewicy jest współprzewodnicząca Twojego Ruchu Barbara Nowacka. - To będzie ""one woman show"" - powiedział Joński pytany o przebieg konwencji. Jak dodał, najważniejszym momentem niedzielnego wydarzenia będzie przemówienie nowo wybranego lidera Zjednoczonej Lewicy, który powie m.in. o programie i priorytetach Zjednoczonej Lewicy. W tym tygodniu o tym, że w niedzielę Zjednoczona Lewica przedstawi Barbarę Nowacką, jako swoją kandydatkę na premiera, mówił na konferencji prasowej lider TR Janusz Palikot. Zapowiedział również, że Zjednoczona Lewica ""przedstawi w niedzielę program rządzenia"". Zdaniem Palikota będzie to program ""kompletnie inny, który odpowiada na te wielkie oczekiwania cywilizacyjne, kulturowe i ekonomiczno-socjalne, jakie dzisiaj mają Polki i Polacy"". Z kolei przewodniczący SLD Leszek Miller mówił przed kilkoma dniami, że podczas konwencji politycy lewicy będą mieli ""wiele ciekawych rzeczy do powiedzenia"", m.in. rozwiną niektóre ""wątki"" programowe. Poprzednia konwencja Zjednoczonej Lewicy, która odbyła się 13 września, poświęcona była przede wszystkim prezentacji programu koalicji, na który składają się m.in. podniesienie płacy minimalnej oraz zrównanie płac mężczyzn i kobiet, walka z umowami śmieciowymi, przywrócenie 40-proc. stawki PIT dla najbogatszych oraz stopniowe obniżanie podatku VAT, zwiększenie wydatków na służbę zdrowia, obniżenie wieku emerytalnego, wyprowadzenie religii ze szkół i opodatkowanie księży. Według szefa sztabu wyborczego ZL w niedzielnej konwencji weźmie udział ok. 700 osób, w tym liderzy partii wchodzących w skład koalicji, liderzy list wyborczych oraz parlamentarzyści. Joński dodał, że swoją obecność na niedzielnej konwencji potwierdził także b. premier i polityk lewicy, a obecnie senator niezależny Włodzimierz Cimoszewicz. Jak zapowiedział Joński, zaraz po konwencji politycy ZL planują ""ruszyć w Polskę"", aby przekonywać wyborców do swojego projektu.",,
https://wiadomosci.onet.pl/wegry-prasa-zmienia-ton-w-sprawie-migrantow/7eh50e,Węgry: prasa zmienia ton w sprawie migrantów,"Węgierskie gazety, szczególnie lewicowe, które do tej pory nawoływały do udzielania pomocy uchodźcom z Syrii, Iraku, Afganistanu, czy Erytrei, dziś piszą już o zagrożeniach ze strony muzułmańskich migrantów.","Prasa wyraża też zaniepokojenie rozpadem europejskich wartości solidarnościowych. ""Czy Unia Europejska może się zawalić?"" - pyta w komentarzu publicysta ""Nepszabadsag"" Gabor Miklos. ""Z uchodźcami mieliśmy już do czynienia nie tak dawno, bo przecież podczas wojny bałkańskiej i wtedy Unia Europejska w swojej poprzedniej postaci radziła sobie znacznie lepiej. Dziś, gdy żyjemy w znacznie bogatszych czasach, a UE jest większa i silniejsza niż wcześniej – mamy kryzys. Według niektórych to tylko kryzys wirtualny, ale nie jest to prawdą"" - twierdzi Miklos. ""Jeśli narody, instytucje i politycy czują, że zgodnie z ich normami nie są w stanie rozwiązać sytuacji, ani wypełniać swoich zadań, to w rzeczy samej Unia jest w kryzysie. To tak, jakbyśmy ponownie przeżywali grecki kryzys ekonomiczny, gdzie pozornie problem miała strefa euro, ale w istocie kryzys dotyczył zaufania i solidarności krajów członkowskich. Tym razem mamy do czynienia z kryzysem strefy Schengen. Dostrzegliśmy nagle, że w Unii nie ma solidarności, nie ma zaufania, nie ma zrozumienia, a przecież tym wszystkim miał być sens Unii Europejskiej"" - pisze publicysta ""Nepszabadsag"". Lewicowy tygodnik ekonomiczny ""HGV"" w artykule zatytułowanym ""Viktor Orban i intelektualny drut kolczasty"" zauważa, że ci, którzy wierzą w europejskie swobody indywidualne i suwerenność państw mają prawo bać się niekontrolowanej wielokulturowości. Publicysta gazety Laszlo Seres, niechętny dotąd rządowi, który nazywa ""agresywnym i krótkowzrocznym"" zgadza się, że niektóre wypowiedzi Orbana zaczęły mieć sens. W kilku punktach ""HGV"" podkreśla, że unijni politycy postępują nieodpowiedzialnie, stwarzając uchodźcom fałszywą iluzję, jakoby należało im się osiedlenie w UE. Zdaniem tygodnika trzeba chronić to, co zostało z Europy (jej kulturę i sposób życia), ponieważ migracja nigdy nie była tylko kwestią ekonomiczną czy demograficzną, ale także kulturową. Jeśli wpuszczamy miliony muzułmanów na kontynent, to możemy spodziewać się, że spowoduje to podziały w społeczeństwie, doprowadzi do powstania grupy ludzi żyjących równolegle obok siebie. System kwotowy nie jest rozwiązaniem – uważa ""HGV"" Tygodnik dodaje, że ""zachodnie humanitarne dusze, które zawsze skupiają się na ratowaniu kogoś: czy to wielorybów, Palestyńczyków, Greków, czy klimatu, nie chcą patrzeć dalekowzrocznie, przewidywać, co może z tego wszystkiego wyjść za 50 lat. Strach przed zniszczeniem judeochrześcijańskiej Europy nie jest już argumentem jedynie skrajnej prawicy"". W komentarzu zatytułowanym ""Nowa Era"" Miklos Ugro z ""Magyar Nemzet"" pisze o nowym prawie imigracyjnym, które właśnie weszło w życie na Węgrzech. ""Węgierskie władze na szczęście nie są naiwne, ponieważ, jak powiedział sam Viktor Orban, nie wiemy co się stanie, ale jesteśmy przygotowani na wszystko. Orban miał na myśli to, że zmiana prawa i adaptowanie go do nowych okoliczności da oddech tylko na chwilę, a do rozwiązania problemu jest bardzo daleko. Węgrzy sami nie znajdą rozwiązania, używając jedynie możliwości jakie daje im prawo krajowe"" – ostrzega Ugro. ""Magyar Nemezet"" zauważa, że również przed wprowadzeniem nowego prawa uchodźcy nic sobie nie robili z węgierskich czy unijnych przepisów i wręcz wdzierali się na teren UE. ""Ale czego można się spodziewać po ludziach - pyta gazeta - dla których europejskie wartości i stan prawny i tak nie mają znaczenia"". ""To, co im się natomiast podoba, to słabość tego prawa, które w łatwy sposób można naginać lub wręcz ignorować. Wchodzą w system prawny jak nóż w masło. Uważają, że Węgrzy powinni zignorować swoje prawo, dostarczyć samochody i jedzenie i wygodnie przewieźć wszystkich chętnych do granic krajów zachodnioeuropejskich. Ale gdy dotrą już do Niemiec, także i tam nowi przybysze nie mają ochoty przestrzegać prawa, bo i tam nie podoba im się system rejestracji. Ci, którzy się zarejestrują, mogą być zidentyfikowani. A to z kolei niesie ze sobą wiele problemów. Np. tym niezidentyfikowanym łatwo jest spiskować politycznie, wzniecać rewolucje lub knuć terrorystyczne plany. Dlaczego ludzie, którzy pragną studiować i pracować, nie chcą się zarejestrować, zwłaszcza że to warunek podjęcia legalnej pracy?"" – pyta ""Magyar Nemzet"".",Węgry: prasa zmienia ton w sprawie migrantów,
https://wiadomosci.onet.pl/swiat/radykalna-lewica-w-ue-pochwala-wybor-corbyna-na-lidera-partii-pracy/d1bsqg,Radykalna lewica w UE pochwala wybór Corbyna na lidera Partii Pracy,"Wybór lewicowego posła Jeremy'ego Corbyna na lidera brytyjskiej Partii Pracy zyskał aplauz europejskich ugrupowań radykalnie lewicowych, ale wywołał niepokój części laburzystów. Według Reutera sukces Corbyna zwiększa ryzyko wyjścia Wielkiej Brytanii z UE.","Wybór 66-letniego Corbyna, ""admiratora Karola Marksa"", na przywódcę Partii Pracy może sprawić, że laburzyści stracą szanse w następnych wyborach, a wyjście Zjednoczonego Królestwa z UE stanie się bardziej prawdopodobne ze względu na jego eurosceptyczne poglądy - komentuje Reuters. Corbyn, parlamentarzysta z ponad 30-letnim doświadczeniem, określa swój światopogląd jako ""radykalnie lewicowy"". Tak radykalny polityk na czele Partii Pracy to perspektywa turbulencji wewnątrz tego ugrupowania. Jego wybór jest czymś na kształt rewolucji w łonie macierzystej partii, która jeszcze do niedawna opierała się na modelu socjaldemokracji przyjętym przez byłego premiera Tony'ego Blaira - pisze AFP. Sukces wyborczy Corbyna przyjęli z satysfakcją politycy europejskich partii radykalnie lewicowych. Lider hiszpańskiego ruchu Podemos Pablo Iglesias napisał na Twitterze, że jest to ""znakomita wiadomość"" oraz ""krok ku zmianie Europy"". Dla greckiej Syrizy jest to ""wybór historyczny"", który umocni ""europejski front przeciw polityce oszczędności"" i jest on ""sygnałem dającym nadzieję"". Zdaniem polityków Syrizy sukces Corbyna ""to pochodna jego zaangażowania w opozycję wobec polityki neoliberalnej"". Lider Francuskiej Partii Komunistycznej Pierre Laurent powiedział, że wybór Corbyna ""dowodzi, że historia zatoczyła koło"" i Wielka Brytania wraca do tradycji ""prawdziwej lewicy"". Rządzący francuscy socjaliści ograniczyli się do ogłoszenia: witamy nowego przywódcę laburzystów. O ile jednak Corbyn zdołał ""porwać tłumy"", to jego popularność przysporzyła mu niechęci w łonie własnej partii - pisze dalej francuska agencja. Wielu laburzystów uważa, że jego kontrowersyjne pomysły doprowadzą do podziałów w partii i bardzo zmniejszą jej szanse w wyborach parlamentarnych w 2020 roku. - Nie da się wygrać (wyborów) z programem, który jest na lewo od lewicy - powiedział Tony Blair. Sygnałem problemów, jakie czekają Corbyna w pracy z innymi laburzystami, jest sobotnia decyzja wielu ministrów gabinetu cieni, którzy zapowiedzieli, że nie będą pracować z nowym przywódcą. Corbyn chce powrotu Partii Pracy do jej socjalistycznych korzeni. Wzywa między innymi do renacjonalizacji kolei i sektora energetyki. Jest przeciwny polityce zaciskania pasa. Opowiada się za finansowaniem przez Bank Anglii wielkich inwestycji infrastrukturalnych, nazywając to ""luzowaniem ilościowym dla narodu"". Zdaniem AFP wybór Corbyna daje teraz lepsze szanse torysom, którzy mogą znacznie umocnić swoją pozycję odbierając Partii Pracy głosy centrystów. - Od tej pory laburzyści stanowią zagrożenie dla naszego bezpieczeństwa narodowego i kondycji naszej gospodarki - powiedział konserwatywny minister obrony Michael Fallon, czyniąc aluzję do obietnic Corbyna dotyczących wycofania brytyjskich nuklearnych okrętów podwodnych oraz jego planów gospodarczych. Corbyn wygrał wewnątrzpartyjne wybory, zdobywając ponad 59 proc. głosów w pierwszej rundzie głosowania. Uzyskany przez niego mandat jest silniejszy od historycznego zwycięstwa Blaira w 1994 roku, kiedy uzyskał on poparcie na poziomie 57 proc.",Jeremy Corbyn,
https://wiadomosci.onet.pl/tylko-w-onecie/renata-beger-nie-bedzie-kandydowac-z-listy-zjednoczonej-lewicy/94j0r5,Renata Beger nie będzie kandydować z listy Zjednoczonej Lewicy,"W Zjednoczonej Lewicy doszło do sporu wokół kandydatury byłej posłanki Samoobrony Renaty Beger w wyborach do Sejmu. Miała ona być ""dwójką"" na liście ZL w Pile, ale ostatecznie została skreślona przez zespół kierowany przez Krzysztofa Gawkowskiego, który odpowiada za kształt list.","Zespół Gawkowskiego gromadzi przedstawicieli lewicowych formacji, które startują w wyborach parlamentarnych pod wspólnym szyldem Zjednoczona Lewica SLD+TR+PPS+UP+Zieloni. Obecności Renaty Beger na liście ZL – wedle informacji Onetu – początkowo bronił szef SLD Leszek Miller, ale koalicjanci SLD byli przeciwko Beger. – Renaty Beger nie będzie na liście – jasno mówi Onetowi Krzysztof Gawkowski. Jak dodaje, decyzja w tej sprawie zapadała przed kilkoma dniami. Była posłanka Samoobrony okazała się postacią budzącą zbyt duże kontrowersje, a ponadto – co też stanowiło argument – Beger w 2008 r. została prawomocnie skazana za posłużenie się fałszywymi listami poparcia. Wyrok ten jednak jest już zatarty, więc nie stanowił formalnej przeszkody, gdyby chciała kandydować.",Renata Beger,
https://wiadomosci.onet.pl/kraj/zjednoczona-lewica-przestalismy-sie-klocic-i-jestesmy-gotowi-wygrywac-wybory/9se28z,Zjednoczona Lewica: przestaliśmy się kłócić i jesteśmy gotowi wygrywać wybory,"Przestaliśmy się kłócić i jedziemy w Polskę, by ogłosić dwie wiadomości – o zjednoczeniu lewicy i o tym, że jest ona gotowa wygrywać wybory – mówili politycy Zjednoczonej Lewicy SLD+TR+PPS+UP+Zieloni, którzy wyruszyli w objazd busami po wszystkich województwach.","Łódź i Bydgoszcz to pierwsze miasta, które odwiedzą politycy koalicji tworzonej przez SLD, Twój Ruch, PPS, Unię Pracy i Zielonych. Rzeczniczka KKW Zjednoczona Lewica SLD+TR+PPS+Zieloni Anna Kubica podkreśliła na niedzielnym briefingu w Warszawie, że polityków koalicji czeka trudne zadanie, bo do końca kampanii przed jesiennymi wyborami parlamentarnymi chcą objechać busami 16 województw i wszystkie 41 okręgów wyborczych. Rzecznik SLD Dariusz Joński zaznaczył, że politycy SLD, jeżdżąc wcześniej po Polsce, słyszeli głosy wyborców opowiadające się za zjednoczeniem lewicy, bo - jak mówili - ""w jedności jest siła"". - Chcemy wrócić do tych wyborców i powiedzieć: dotrzymaliśmy słowa. Wsłuchaliśmy się w te głosy. (...) Jesteśmy zjednoczeni - podkreślił poseł Sojuszu. Dodał, że politycy Zjednoczonej Lewicy jadą w Polskę, by ogłosić dwie wiadomości – o zjednoczeniu lewicy i o tym, że jest ona ""znowu gotowa wygrywać wybory"". Jońskiemu wtórował sekretarz generalny SLD Krzysztof Gawkowski, który podkreślił, że wyborcy mają dość kłócących się polityków PO i PiS. ""Sojusz Lewicy Demokratycznej, Polska Partia Socjalistyczna, Twój Ruch, Zieloni, Unia Pracy to ludzie, którzy przez lata się kłócili, ale połączyli się po to, by być lepszą zmianą dla Polski. Taką, która nie będzie budowała murów, która będzie je burzyła"" - przekonywał polityk SLD. Dodał, że Zjednoczona Lewica ""to nie tylko logo"", ale ""przede wszystkim ludzie, którzy chcą słuchać innych ludzi w małych powiatach, w większych miejscowościach, we wszystkich stolicach województw"". Także współprzewodnicząca Twojego Ruchu Barbara Nowacka mówiła, że jeszcze parę miesięcy temu lewicowi politycy, jeżdżąc osobno po kraju, marzyli o wspólnej walce nie tylko o wejście do parlamentu, ale też o walce o ""wspólną przyszłość"" i możliwość realizacji lewicowych postulatów. W połowie lipca Rada Krajowa SLD i władze Twojego Ruchu podjęły decyzję o starcie w wyborach parlamentarnych w koalicji Zjednoczona Lewica. W wyborach parlamentarnych, które odbędą się 25 października, obok KKW Zjednoczona Lewica SLD+TR+PPS+Zieloni ma wystartować również Komitet Zjednoczona Lewica, zgłoszony do PKW przez SdPl i ruch Wolność i Równość.",Politycy Zjednoczonej Lewicy,
https://wiadomosci.onet.pl/tylko-w-onecie/mateusz-mirys-na-lewicy-doszlo-do-kuriozalnej-sytuacji-nie-chcemy-miec-z-tym-nic/3j8wr9,Mateusz Mirys: na lewicy doszło do kuriozalnej sytuacji; nie chcemy mieć z tym nic wspólnego,"Doszło do naprawdę kuriozalnej sytuacji. Grupa skompromitowanych polityków po przejściach pokłóciła się o miejsca na listach i podzieliła na dwie listy o tej samej nazwie – powiedział Mateusz Mirys z Partii Razem, komentując zarejestrowanie w PKW dwóch Zjednoczonych Lewic. – My nie chcemy mieć z tym nic wspólnego. Budujemy w Razem alternatywę, a nie przepychamy się o stołki. Wszystkie partie zasiadające w Sejmie zafundowały Polakom kraj drastycznych nierówności i wyzysku – zadeklarował w wywiadzie dla Onetu.","Z Mateuszem Mirysem, członkiem Zarządu Krajowego Partii Razem, rozmawia Przemysław Henzel. Przemysław Henzel: Partia Razem rozpoczęła swój polityczny start bardzo mocno, przedstawiając siebie jako nową lewicę. Po pewnym czasie wytraciliście jednak początkowy impet i wygląda na to, że nie udało się wam przekonać innych środowisk lewicowych do Waszych koncepcji politycznych. Sondaże nie wróżą Partii Razem sukcesu w najbliższych wyborach. Dlaczego tak się stało? Mateusz Mirys: Ależ my wcale nie chcemy przekonywać do siebie mitycznych ""środowisk lewicowych"". Nasze zadanie jest dużo ambitniejsze – chcemy przekonać obywateli, którzy przestali wierzyć w politykę, ludzi, którzy wkurzają się, widząc w telewizorze od 20 lat te same twarze. To oni muszą uwierzyć, że inna polityka jest możliwa. Stawiamy na tej drodze pierwsze kroki. Nie zgadzam się zupełnie z tym, że się nam nie udaje. Przez trzy miesiące stworzyliśmy od zera partię i zorganizowaliśmy się do udziału w wyborach. Coś takiego chyba nikomu się jeszcze nie udało. W Razem jest kilka tysięcy osób, większość to ludzie, którzy dotąd nigdy nie działali politycznie. Współpracujemy z organizacjami społecznymi, z pielęgniarkami, z organizacjami nauczycielskimi. Zbudowaliśmy oddolnie listy wyborcze, teraz zbieramy pod nimi podpisy. W naszej kampanii nie będzie efektownych fajerwerków, milionów złotych z kieszeni podatników wyrzucanych na reklamy w TV. Zamiast tego rozmawiamy z dziesiątkami tysięcy ludzi na ulicach. Cały czas zgłaszają się do nas nowe osoby, podzielające nasze postulaty. Do sondaży nie przywiązujemy wielkiego znaczenia. Po pierwsze ludzie muszą nas dopiero poznać, zorientować się, że nie mamy nic wspólnego z klasą polityczną, której serdecznie nie cierpią. Po drugie sondaże nieraz wskazywały inne wyniki niż te, którymi ostatecznie kończyły się wybory. Do wyborów zostały jeszcze dwa miesiące; przez ten czas poparcie dla Razem będzie rosło. Jeśli prezydent Andrzej Duda chciałby stać się zwierzchnikiem albo patronem prac nad ustawą o repatriacji, to byłby to bardzo dobry krok - mówi Onetowi Jakub Płażyński Pomimo niesprzyjających sondaży nadal prowadzicie kampanię wyborczą. Jak idzie proces tworzenia list wyborczych? Mamy gotowe listy. U nas nie ma walki o stołki i gorączkowego wyrywania sobie wyborczych jedynek, tak, jak w innych ugrupowaniach. Od kilku tygodni we wszystkich większych miastach setki osób z Razem zbierają podpisy na ulicach i rozmawiają o naszym programie. Ludzie, z którymi się tam spotykamy, w druzgoczącej większości zgadzają się z programem Razem. Chcą obrony praw pracowniczych, mają dosyć wyprowadzania pieniędzy przez zagraniczne firmy do rajów podatkowych, podoba im się nasz pomysł na zlikwidowanie śmieciówek. W przeciwieństwie do zgranych polityków z pierwszych stron gazet my nie zajmowaliśmy się sami sobą i jedynkami, tylko programem. Lewicowi wyborcy są jednak i tak skłonni głosować na znane partie lewicowe, takie jak Sojusz Lewicy Demokratycznej czy Twój Ruch, a nie na nowe inicjatywy, takie jak Partia Razem. Może to po prostu znaczy, że na polskiej scenie politycznej nie ma już miejsca na zupełnie nową formację lewicową? Polacy bardzo często głosują na ""mniejsze zło"", z braku alternatywy. Alternatywa już jest, teraz wyborcy muszą się jeszcze dowiedzieć, że istnieje. Nie sądzę, by lewicowi wyborcy po raz kolejny chcieli zmarnować głos na Leszka Millera czy Janusza Palikota. Podczas zbiórki podpisów rozmawiałem z dziesiątkami osób, którzy czują się zawiedzione i Sojuszem, i Twoim Ruchem. Zresztą to nie jest tak, że bijemy się tylko o elektorat SLD. Trzeba powiedzieć jasno – cała ta ""Zjednoczona Lewica"" to dziś mała, schodząca ze sceny politycznej partia, która nie dostanie się pewnie do parlamentu. My chcemy dotrzeć do ludzi, którzy często nie planują iść na jesieni do wyborów, do tych, którzy nadal nie wiedzą, na kogo oddać głos. Moim zdaniem, wszystko rozstrzygnie się dopiero przy urnie wyborczej. Może słaba pozycja Partii Razem to wynik szerszego kryzysu trawiącego wszystkie polskie partie lewicowe? Od kilku lat przeżywają one kryzys, a scenę polityczna zdominowały Prawo i Sprawiedliwość oraz Platforma Obywatelska. Zresztą nie brakuje opinii, że PO, swoimi ostatnimi działaniami, próbuje przejąć część wyborców o lewicowych poglądach. W Polsce kryzys trawi całą polską klasę polityczną, a SLD i Twój Ruch są częścią tej klasy. Podobnie jest z jeszcze rządząca Polską Platformą Obywatelską, której program jest już strasznie zgrany, podobnie jak jej siła przekonywania. Wszystkie formacje straciły już wiarygodność. Z tego wynika sukces Pawła Kukiza, mimo całego wianuszka wątpliwych postaci – od miliarderów po nacjonalistycznych politykierów – którymi jest otoczony. My chcemy pokazać, że możliwa jest inna krytyka panującego systemu. Razem to bunt, który ma program lepszej Polski, a nie puste pokrzykiwanie ""rozwalmy to"". Polska lewica próbuje zwiększyć swoje szanse wyborcze poprzez tworzenie koalicji wyborczych. Doszło przy tym do dość ciekawej sytuacja – PKW zarejestrowała dwa lewicowe komitety o bardzo podobnych do siebie nazwach: Zjednoczona Lewica SLD+TR+PPS+UP+Zieloni oraz Zjednoczona Lewica, tworzona przez SdPl i Wolność i Równość. Doszło do naprawdę kuriozalnej sytuacji, która jest w sumie bardzo zabawna; patrzymy na to z pewnym przymrużeniem oka. Najwyraźniej ci panowie sądzą, że jeśli ukryją się za nowym napisem ""Zjednoczona Lewica"", to Polacy nie zorientują się, kto tam stoi. Ale od przerzucania nazwisk między wyborczymi szyldami nie znikną wcześniejsze winy. Teraz na dodatek grupa skompromitowanych polityków po przejściach pokłóciła się o miejsca na listach i podzieliła na dwie listy o tej samej nazwie. Chyba dla wszystkich jest jasne, że chodzi tylko i wyłącznie o nazwiska, o to, kto będzie na ""jedynce"", a kto na ""dwójce"", bo to przecież ciągle są ci sami ludzie. Partia Razem, tak czy inaczej, znalazła się poza obiema Zjednoczonymi Lewicami. Do wyborów zostało jeszcze trochę czasu, tak więc może dołączycie do którejś z tych koalicji? Nie ma takiej możliwości. Te partie to część klasy politycznej, która zafundowała Polakom kraj drastycznych nierówności, wyzysku i łamania prawa pracy na szeroka skalę. My nie chcemy mieć z tym nic wspólnego. Budujemy w Razem alternatywę, a nie przepychamy się o stołki. Deklaruje Pan, że postulaty Partii Razem są bardziej na lewo niż postulaty SLD czy TR. Czy zatem możliwy jest, z Waszej strony, jeszcze ostrzejszy skręt w lewo i budowanie partii, którą można by określić mianem ""polskiej Syrizy""? Często słyszymy, że Razem jest takim polskim Podemos czy Syrizą. Oczywiście nie można mechanicznie przenieść pomysłów z jednego końca Europy na drugi – ale tak, nowa europejska lewica, zdecydowanie krytykująca establishment i upominająca się o prawa pracowników, to jest dla nas inspiracja. Ruchy takie jak Razem rosną dziś w całej Europie, bo problem z oderwaną od problemów obywateli klasą polityczną nie dotyczy tylko Polski. Dla polskich komentatorów te ruchy wydają się radykalne, bo przyzwyczailiśmy się, że cała klasa polityczna wyznaje neoliberalizm i służy wielkiemu biznesowi. Jednak tak naprawdę partie takie jak Podemos czy Razem upominają się dziś o podstawowe prawa socjalne, o to, żeby demokracja nie była pustym słowem. Nie przypadkiem po stronie Syrizy stanęli najwybitniejsi światowi ekonomiści, z noblistami Paulem Krugmanem i Josephem Stiglitzem na czele. Idzie czas zmian i te zmiany rzeczywiście muszą być głębokie. Inaczej obudzimy się w świecie, w którym pełnia władzy należy do 1 proc. najbogatszych, a reszta społeczeństwa zostanie zepchnięta do roli pariasów.",Mateusz Mirys,
https://wiadomosci.onet.pl/kraj/pierwsze-uzgodnione-jedynki-na-listach-zjednoczonej-lewicy/nyq16q,"Pierwsze uzgodnione ""jedynki"" na listach Zjednoczonej Lewicy","Koalicjanci uzgodnili osiem pierwszych ""jedynek"" na listach wyborczych do Sejmu z komitetu wyborczego Zjednoczona Lewica, w skład którego wchodzą m.in. SdPl oraz ruch Wolność i Równość. Przewodniczący Socjaldemokracji Polskiej Wojciech Filemonowicz będzie nr. 1 w Krakowie.","Izabella Sierakowska będzie jedynką w Lublinie, Jacek Zdrojewski - w Płocku, Piotr Musiał w Koszalinie, Jacek Kasprzyk w Częstochowie, prof. Jan Hartman we Wrocławiu, Jolanta Kalinowska w Gdyni, a Arkadiusz Kasznia w Bydgoszczy - poinformowało w niedzielę biuro krajowe SdPl. W czwartek PKW zarejestrowała koalicyjny komitet wyborczy Zjednoczona Lewica, w skład którego wchodzą m.in. SdPl oraz ruch Wolność i Równość. Tego samego dnia swój wniosek o rejestrację złożyła też koalicja Zjednoczona Lewica SLD+TR+PPS+UP+Zieloni.",Radek Pietruszka,
https://wiadomosci.onet.pl/kraj/sld-tr-i-zieloni-nasza-umowa-koalicyjna-obowiazuje/bw0lsy,"SLD, TR i Zieloni: nasza umowa koalicyjna obowiązuje","SLD, Twój Ruch oraz Zieloni wykluczają zmiany w swojej umowie koalicyjnej - o tym, że ugrupowania lewicowe powinny jeszcze rozmawiać, aby w wyborach wystartowała jedna Zjednoczona Lewica - mówiła wicemarszałkini Wanda Nowicka.","W czwartek PKW zarejestrowała koalicyjny komitet wyborczy Zjednoczona Lewica, w skład którego wchodzą m.in. SdPl oraz ruch Wolność i Równość. Tego samego dnia swój wniosek o rejestrację złożyła też koalicja Zjednoczona Lewica SLD+TR+PPS+UP+Zieloni; komitet czeka na decyzję PKW. Komentując te informacje wicemarszałkini Sejmu Wanda Nowicka oceniła w piątek w radiowej Trójce, że ""na pewno doszło do błędów po różnych stronach"". - Jeżeli wszyscy będziemy patrzeć pod tym kątem, kto ma być, a kogo ma nie być (w koalicji - red.) to prowadzi (…) do takiej sytuacji, z którą mamy w tej chwili do czynienia: że powstał ""salon wykluczonych"", który czuje się nieusatysfakcjonowany i oczywiście próbuje szkodzić. Ale ja twierdzę, że to jeszcze jest ten czas i ten moment, że można spróbować się dogadać, tak żeby ci wykluczeni zostali wkluczeni na jakichś warunkach, które pozwolą i doprowadzą do tego, że będziemy mieli jedną Zjednoczoną Lewicę - mówiła Nowicka, która ma być jedynką Zjednoczonej Lewicy SLD+TR+PPS+UP+Zieloni w okręgu pod Warszawą. Podkreśliła, że przy wypracowywaniu takich porozumień potrzeba ""więcej partnerstwa"". Dodała, że nie wyobraża sobie, by w wyborach wzięły udział dwie Zjednoczone Lewice. ""To byłaby sytuacja absurdalna, by nie powiedzieć groteskowa"" - powiedziała. Możliwości rewizji zawartej już umowy koalicyjnej nie widzą jednak przedstawiciele SLD, Twojego Ruchu i Zielonych. Jak deklaruje wiceprzewodnicząca Sojuszu Paulina Piechna-Więckiewicz, SLD ""jest otwarte na współpracę z przedstawicielami mniejszych ugrupowań"", ale tylko w ramach koalicji zawartej już przez koalicję SLD, TR, PPS, UP i Zielonych, i na warunkach, co do których porozumieli się koalicjanci. Mniej otwarty na porozumienie z inicjatorami konkurencyjnego komitetu jest Twój Ruch. - Każdy ma prawo do zarejestrowania komitetu, ale kwestia współpracy została w tym momencie przesądzona - ocenił rzecznik TR Michał Kabaciński, odnosząc się do koalicji utworzonej przez SdPl, WiR i Polską Lewicę. Współprzewodniczący Zielonych Adam Ostolski zaznaczył z kolei, że umowa koalicyjna z SLD, TR, PPS i UP została podpisana ""po długich, wyczerpujących, ale i uczciwych negocjacjach"". - Jesteśmy gotowi dalej współpracować z tymi, którzy swoim działaniem potwierdzili, że chcą współpracować - podkreślił. - Ci, którzy byli gotowi trochę ustąpić, zawarli porozumienie. Ci, którzy nie byli gotowi do ustępstw, mogą mieć żal tylko do siebie - dodał. Przedstawiciele Socjaldemokracji Polskiej, którzy zarejestrowali koalicyjny komitet wyborczy Zjednoczona Lewica, tłumaczyli w czwartek, że czują się pełnoprawnymi depozytariuszami uzgodnionej podczas spotkań środowisk lewicowych nazwy i chcą ochronić ją przed ""zawłaszczeniem przez Janusza Palikota i Leszka Millera"". Jak informował rzecznik prasowy SdPl Arkadiusz Kasznia koalicyjny komitet wyborczy Zjednoczona Lewica zarejestrowany został przez 3 ugrupowania: SdPl, Polską Lewicę oraz ruch Wolność i Równość, mają jednak dołączyć do nich kolejne organizacje i środowiska, m.in. Biało-Czerwoni Grzegorza Napieralskiego i Andrzeja Rozenka, Ruch Sprawiedliwości Społecznej Piotra Ikonowicza czy stowarzyszenie ""Dom Wszystkich Polska"" Ryszarda Kalisza. W rozmowach o kandydowaniu z ich list miała brać także udział posłanka niezrzeszona Anna Grodzka. Informacji, aby brał pod uwagę wspólny start z SdPl, WiR i Polską Lewicą, zaprzecza jednak Piotr Ikonowicz z Ruchu Sprawiedliwości Społecznej. W wydanym w czwartek oświadczeniu podkreślił, że w najbliższych wyborach parlamentarnych nie startuje ""ani z list Zjednoczonej Lewicy, ani też z list formowanych w opozycji do Zjednoczonej Lewicy"". Przewodniczący RSS poinformował, że jego formacja startuje z list Ruchu Społecznego Sławomira Izdebskiego.",,
https://wiadomosci.onet.pl/kraj/politolog-lewicy-brak-poczucia-wspolnoty-programowej/v6rgxh,Politolog: lewicy brak poczucia wspólnoty programowej,"Zjednoczonej Lewicy brakuje poczucia wspólnoty programowej i pozytywnego przekazu, dominują natomiast interesy partyjne – ocenia dr hab. Ewa Marciniak. Na czołową postać lewicy wyrasta Barbara Nowacka – dodaje dr Jacek Reginia-Zacharski.","Władze SLD i Twojego Ruchu podjęły w sobotę decyzję, że ich ugrupowania wystartują w wyborach parlamentarnych w koalicji Zjednoczona Lewica. Sojusz na Radzie Krajowej przyjął geografię polityczną podziału list wyborczych, zatwierdził tzw. jedynki dotyczące kandydatów SLD, jednocześnie wskazał te okręgi wyborcze, które oddajemy do dyspozycji naszych koalicjantów - powiedział szef SLD Leszek Miller. Współprzewodniczący TR Janusz Palikot poinformował, że na listach Zjednoczonej Lewicy Twój Ruch będzie miał 10 jedynek i ok. 20 drugich miejsc. Koalicyjny komitet ma zostać zarejestrowany w ciągu kilku dni. - W Zjednoczonej Lewicy nie ma do końca wypracowanego poczucia wspólnoty programowej, a w dalszym ciągu dominują interesy partyjne. Chełpienie się tym, że któraś z partii uzyskała satysfakcjonującą liczbę jedynek i dwójek świadczy o tym, że to interes partyjny jest ważniejszy, a nie interes Zjednoczonej Lewicy – powiedziała politolog Uniwersytetu Warszawskiego dr hab. Ewa Marciniak. Jak podkreśla sukcesem Zjednoczonej Lewicy będzie zawiązanie koalicji, która zintegruje dużą liczbę ugrupowań. - Mam wrażenie, że gdyby ta inicjatywa powstała wcześniej, to byłby czas na wypracowanie ważnych politycznie celów i wyrazistego przekazu dla społeczeństwa. Dzisiaj w tym przekazie dominuje motyw, że lewica ma być po to, aby zatrzymać marsz prawicy. To nie jest wystarczający przekaz. To znów jest przekaz negatywny, a oczekiwałabym pozytywnego – podkreśliła dr Marciniak. Jej zdaniem, lewica ma ""ciekawe postulaty adresowane do socjalnego elektoratu w Polsce i to je trzeba akcentować, a nie liczbę jedynek"". Politolog z Uniwersytetu Łódzkiego dr Jacek Reginia-Zacharski zwrócił uwagę, że poprzeczka dla Zjednoczonej Lewicy jest ustawiona wysoko. - Startuje ona jako koalicja, w związku z tym i próg wyborczy jest wyższy (wynosi 8 proc. -red.). Przypuszczam, że liderzy lewicy wychodzą z założenia, że jakikolwiek wynik poniżej 10 proc. będzie katastrofalny. W związku z tym grają o wszystko. Wejście do koalicji to dla nich gra o być albo nie być, o wejść do parlamentu, albo nie wejść do parlamentu – powiedział dr Reginia-Zacharski. Jak podkreślił, stworzenie koalicji zwiększa zaplecze polityczne poszczególnych partii, ale np. duża część konserwatywnego elektoratu SLD z niechęcią będzie patrzyła na wiele nazwisk, a nawet sam szyld Twojego Ruchu. - W świetle tego, co się działo na lewicy w minionym roku, konflikty są bardzo głębokie. Teraz są troszeczkę przysypane, ale w polityce nie da się ich tak łatwo wystudzić i zupełnie zniwelować. Efekty napięć będą wychodzić – przewiduje dr Reginia-Zacharski. Jego zdaniem na ""najciekawszą osobowość lewicy"" wyrasta Barbara Nowacka, która wystartuje z pierwszego miejsca w Warszawie. - Jedynka dla niej w Warszawie zupełnie mnie nie zaskakuje. To jedyne rozsądne posunięcie. Jest akceptowana przez wszystkie ugrupowania lewicowe i stąd jej bardzo duży potencjał polityczny – mówi Reginia-Zacharski.",Liderzy SLD,
https://wiadomosci.onet.pl/kraj/miller-glodujace-dzieci-to-hanba-dla-wspolczesnego-panstwa-polskiego/07m5lt,Miller: głodujące dzieci to hańba dla współczesnego państwa polskiego,"- Pamiętamy, jak pogardliwie zabrzmiały okrzyki posłów Platformy Obywatelskiej w momencie, w którym prezydent Andrzej Duda powiedział o głodujących dzieciach. To jest niestety fakt - powiedział Leszek Miller. Jak dodał lider SLD, jest to ""hańba dla współczesnego państwa polskiego"".","- I ci, którzy z tego szydzą, ci, którzy tego nie zauważają, próbują mówić o tym w pogardliwy sposób, nie nadają się do pełnienia żadnych funkcji publicznych - ocenił. Słowa te padły w trakcie konferencji prasowej tuż po posiedzeniu Rady Krajowej SLD. Podjęto na nim decyzję o starcie w wyborach w ramach lewicowej koalicji - Zjednoczona Lewica. - Zrobiliśmy dziś mały krok dla SLD, ale wielki dla zjednoczenia lewicy w Polsce - oświadczył Leszek Miller po posiedzeniu. - Sojusz na swojej radzie przyjął geografię polityczną podziału list wyborczych, zatwierdził tzw. jedynki dotyczące kandydatów SLD, jednocześnie wskazał te okręgi wyborcze, które oddajemy do dyspozycji naszych koalicjantów - dodał. Na konferencji poinformowano m.in. o tym, że listę gdyńską otworzy szef SLD Leszek Miller, gdańską - wiceszefowa Sojuszu Joanna Senyszyn. Szef mazowieckiego SLD Włodzimierz Czarzasty będzie ""jedynką"" w Płocku, rzecznik Sojuszu Dariusz Joński - w Łodzi, wiceszefowa Sojuszu Paulina Piechna-Więckiewicz - w Płocku, a sekretarz generalny SLD Krzysztof Gawkowski - w Bydgoszczy. Sojusz Lewicy Demokratycznej przyjął również uchwałę o tym, że jego celem jest walka z nierównościami społecznymi. - Będziemy zatem w naszym programie akcentować przede wszystkim kwestie społeczne, kwestie socjalne. Bo dzisiaj nie jest tak, że nie ma bezpieczeństwa militarnego. Dzisiaj w Polsce nie ma bezpieczeństwa socjalnego i społecznego. I będziemy dążyć do tego jako Zjednoczona Lewica, żeby jak najwięcej Polaków czuło się socjalnie i społecznie bezpiecznie - podkreślił Leszek Miller.",Leszek Miller,
https://wiadomosci.onet.pl/kraj/bedzie-zjednoczona-lewica-twoj-ruch-i-sld-pojda-do-wyborow-w-koalicji/9f2dn5,Będzie Zjednoczona Lewica. Twój Ruch i SLD pójdą do wyborów w koalicji,"Władze SLD i Twojego Ruchu podjęły decyzję, że ich ugrupowania wystartują w wyborach parlamentarnych w koalicji Zjednoczona Lewica. O decyzji Rady Krajowej SLD, która podjęła uchwałę o udziale Sojuszu w koalicji, poinformował rzecznik tej partii Dariusz Joński. W skład koalicji mają wejść także Zieloni oraz Unia Pracy.","- Sojusz na swojej radzie przyjął geografię polityczną podziału list wyborczych, zatwierdził tzw. jedynki dotyczące kandydatów SLD, jednocześnie wskazał te okręgi wyborcze, które oddajemy do dyspozycji naszych koalicjantów - powiedział na późniejszej konferencji prasowej szef Sojuszu Leszek Miller. Sekretarz generalny Sojuszu Krzysztof Gawkowski przekonywał, że ""listy Zjednoczonej Lewicy z udziałem SLD będą skrzyły się od gwiazd"". - (To) jest mieszanka doświadczenia i młodości, kompetencji i pozytywnego myślenia o Polsce, wiele kobiet i wielu mężczyzn - powiedział. Listę gdyńską otworzy Leszek Miller, gdańską - wiceszefowa Sojuszu Joanna Senyszyn. Szef mazowieckiego SLD Włodzimierz Czarzasty będzie ""jedynką"" w Płocku, rzecznik Sojuszu Dariusz Joński - w Łodzi, wiceszefowa Sojuszu Paulina Piechna-Więckiewicz - w Płocku, a sekretarz generalny SLD Krzysztof Gawkowski - w Bydgoszczy. ""Jedynką"" w Toruniu ma być Jerzy Wenderlich, w Gliwicach - były rzecznik Sojuszu Tomasz Kalita, a w Kielcach - szef regionalnych struktur SLD w Świętokrzyskiem Andrzej Szejna. - Jest z nami również Katarzyna Piekarska, która będzie miała znakomite miejsce w jednym z okręgów, ale jeszcze tego nie zdradzimy - powiedział Gawkowski. Sama Piekarska, pytana skąd wystartuje, odparła: ""To będzie taka niespodzianka, mam nadzieję, że miła również dla mnie"". W nieoficjalnych rozmowach politycy Zjednoczonej Lewicy mówili PAP, że Piekarska mogłaby być ""dwójką"" na warszawskiej liście koalicji. Politycy Sojuszu pytani byli również, w jakich większych miastach wystartują przedstawiciele ugrupowań koalicyjnych. Gawkowski potwierdził, że listę w Warszawie otworzy współprzewodnicząca Twojego Ruchu Barbara Nowacka (o czym informował na wcześniejszej konferencji Janusz Palikot), a w Krakowie - Kazimiera Szczuka (TR). - Będą też koalicjanci w Lublinie i tam pewnie listę otworzy Janusz Palikot - dodał. Poinformował też, że spod Warszawy wystartuje wicemarszałek Sejmu Wanda Nowicka. Gawkowski tłumaczył, że potrzeba jeszcze kilku dni na uzgodnienia z innymi partnerami koalicyjnymi. Zapowiedział, że w najbliższych dniach zostanie zarejestrowany komitet wyborczy. Jak poinformowano na konferencji, będzie on nosił nazwę Zjednoczona Lewica plus nazwy partnerów partyjnych, którzy w skład koalicji wejdą. Czarzasty zapowiedział zaprezentowanie wspólnego hasła wyborczego, logo koalicji i powołanie wspólnego koalicyjnego sztabu wyborczego. - Jeśli chodzi o pieniądze na ten sztab, to wszystkie siły koalicyjne muszą się złożyć na funkcjonowanie - dodał. Joanna Senyszyn z kolei zaapelowała do tych ugrupowań lewicowych, które nie przystąpiły do porozumienia, by przyłączyły się do koalicji. Miller poinformował, że Sojusz przyjął uchwałę o tym, że jego celem jest walka z nierównościami społecznymi. - Będziemy dążyć do tego jako Zjednoczona Lewica, żeby jak najwięcej Polaków czuło się socjalnie i społecznie bezpiecznie - podkreślił Miller. Zaznaczył, że SLD opowiada się m.in. za ustanowieniem płacy minimalnej na poziomie 2500 zł, zwolnieniem z podatku dochodowego osób, których dochód roczny nie przekracza 21 tys. zł oraz za podniesieniem najwyższych emerytur i rent. - Pamiętamy, jak pogardliwie zabrzmiały okrzyki posłów Platformy Obywatelskiej w momencie, w którym prezydent Andrzej Duda powiedział o głodujących dzieciach. To jest niestety fakt. Według danych Głównego Urzędu Statystycznego, około 400-450 tys. dzieci w Polsce głoduje - mówił Miller. Jak dodał, to hańba dla współczesnego państwa polskiego, a ""ci, którzy z tego szydzą, którzy tego nie zauważają, próbują mówić o tym w pogardliwy sposób, nie nadają się do pełnienia żadnych funkcji publicznych"". Wiceszefowa Sojuszu Paulina Piechna-Więckiewicz zapowiedziała, że niebawem zostaną przedstawione konkretne propozycje programowe Zjednoczonej Lewicy. Konwencja programowa odbędzie się w drugiej połowie sierpnia - powiedział Tomasz Kalita. Na wcześniejszej konferencji prasowej - po posiedzeniu Rady Politycznej TR - współprzewodniczący tej partii Janusz Palikot poinformował, że został upoważniony przez to gremium do podpisania umowy koalicyjnej z SLD, UP i Zielonymi. Dodał, że na listach Zjednoczonej Lewicy Twój Ruch będzie miał 10 jedynek i ok. 20 drugich miejsc. Według Palikota, umowa koalicyjna może zostać podpisana w tym tygodniu. - Być może w poniedziałek, najpóźniej w środę"" dojdzie do rejestracji komitetu Zjednoczonej Lewicy - dodał. Palikot skomentował też fakt, że z jedynki z Warszawy wystartuje przedstawicielka Barbara Nowacka. - Bardzo się z tego cieszymy. To jest prestiżowe rozstrzygniecie i dobre dla Zjednoczonej Lewicy - ocenił. Pytany o głosy krytyczne przedstawicieli środowisk lewicowych, którzy mówią o nadreprezentacji Twojego Ruchu na listach, odpowiedział, że jego zdaniem takiej nadreprezentacji nie ma. - Nie ma żadnych sondaży, które by pokazywały, że relacje między nami, a tym bardziej SdPl czy innymi mniejszymi środowiskami są takie, że to byłaby nadinterpretacja - powiedział. Szef SdPl Wojciech Filemonowicz i szef Unii Pracy Waldemar Witkowski poinformowali, że SdPl z Unią Pracy, ugrupowaniem Wolność i Równość oraz w porozumieniu z Unią Lewicy i Partią Zielonych skierowały apel do SLD. Domagają się w nim ""partnerskiego działania bez dyktatu jakiejkolwiek strony porozumienia"". - Uważamy, że należy wspólnie rozważyć udział Twojego Ruchu w Zjednoczonej Lewicy – powiedział Filemonowicz. - Po naszej stronie nie będzie zgody (…), na nadreprezentację tego schodzącego ze sceny politycznej ugrupowania. Apelujemy do Rady Krajowej SLD o dalsze tworzenie tego porozumienia na zasadach partnerskich, choćby bez ugrupowania, które tych zasad nie szanuje – oświadczył. Na konferencji prasowej SLD do apelu odniósł się Krzysztof Gawkowski. ""My, SLD, jesteśmy przekonani, że w tej wielkiej rodzinie partii lewicowych musi czasami zaiskrzyć po to, by na koniec udało się zdobyć świetny wynik. Wszyscy partnerzy, którzy uczestniczą w negocjacjach, będą uszanowani przez wszystkich innych. (...) Dla nikogo nie zabraknie miejsca, wszyscy będą uszanowani"" - zapewnił polityk SLD.",Janusz Palikot,
https://wiadomosci.onet.pl/tylko-w-onecie/anna-grodzka-rezygnuje-ze-startu-wielka-szkoda/se4145,"Anna Grodzka rezygnuje ze startu. ""Wielka szkoda""","Posłanka Anna Grodzka, która uczestniczyła w rozmowach o zjednoczeniu lewicy, rezygnuje ze startu w wyborach. Chciała startować z pierwszego miejsca w Krakowie, ale nie była jedyną rozpoznawalną kandydaturą zgłoszoną przez koalicjantów do tego okręgu i w efekcie nie wskazano jej na ""jedynkę"". - Szkoda, że Anna tak zdecydowała - komentuje poseł Dariusz Joński (SLD).","W negocjacjach SLD, Twojego Ruchu i innych organizacji lewicowych, wśród kandydatur na ""lokomotywę"" Zjednoczonej Lewicy w Krakowie pojawiły się - obok Grodzkiej - też nazwiska Kazimiery Szczuki i prof. Jana Hartmana. I to ktoś z tej dwójki ma zająć pierwsze miejsce w tym okręgu. W oświadczeniu Anna Grodzka napisała, że choć ""całym sercem jest za porozumieniem na lewicy"", to jest zawiedziona rozmowami ws. tworzenia lewicowej koalicji. Dlaczego? - Miałam nadzieję, że (…) powstanie formacja o nowej jakości politycznej, skupiająca wiele środowisk i osób zaufania publicznego. Dlatego pozytywnie odpowiedziałam na apel OPZZ o podjęcie rozmów w tej sprawie. Dziś z przykrością muszę przyznać, że taka koalicja była tylko moim marzeniem - mówiła. Grodzka podkreśla, że jest ""zawiedziona kształtem rodzącej się koalicji, która nie tworzy prawdziwej nowej lewicy społecznej, gospodarczej i światopoglądowej"". I - wskazuje - właśnie to jest powodem, dla którego nie będzie kandydować w wyborach do Sejmu. W połowie lipca władze SLD i Twojego Ruchu podjęły decyzję o starcie w wyborach parlamentarnych w koalicji Zjednoczona Lewica. Rozmowy o wspólnym starcie lewicy toczyły się pod auspicjami OPZZ. Na początku lipca ugrupowania lewicowe wstępnie porozumiały się co do wspólnego minimum programowego. W rozmowach o wspólnym starcie w wyborach brało udział ponad 30 organizacji - partii i stowarzyszeń. Poza SLD, Zielonymi i Twoim Ruchem były to m.in.: Unia Pracy, Partia Demokratyczna, Wolność i Równość, Ruch Sprawiedliwości Społecznej Piotra Ikonowicza i Polska Partia Pracy. Gdy przyszło do tworzenia list i wybierania ""jedynek"" w lewicowej koalicji zaczęły się tarcia. Pozycja negocjacyjna Anny Grodzkiej osłabła także w wyniku tego, że wystąpiła z Partii Zielonych i nie ma szerszego zaplecza, a w Sejmie jest posłanką niezrzeszoną. Grodzka deklaruje, że po zakończeniu kadencji wróci do pracy w organizacjach pozarządowych. Pierwsza transseksualna posłanka w Polsce jest założycielką fundacji Trans-Fuzja. Z polityki odchodzić nie chce, bo angażuje się rozwój Stowarzyszenia ""Społeczeństwo FAIR"", które stworzyła. Dariusz Joński, rzecznik SLD, mówi Onetowi: - Wielka szkoda. Osobiście żałuję, że zrezygnowała i nie chce kandydować, ale szanuję jej decyzję. Nic na siłę. Jestem przekonany, że dalej będzie na lewicy i będziemy współpracować. Jak podkreśla Joński, na jutro zaplanowano spotkanie koalicjantów, stojących za projektem Zjednoczonej Lewicy - SLD i Twojego Ruchu - by ogłosić fakt powstania koalicji. - Jesteśmy o krok od podpisania porozumienia. Jutro decydujący dzień na lewicy. A czy z rezygnacją Anny Grodzkiej Zjednoczona Lewica już się pogodziła? - Nigdy nie mów nigdy. Mam nadzieję, że to powiedzenie jest aktualne także w odniesieniu do niej - odpowiada Joński. W 2011 r. Anna Grodzka jako liderka listy Ruchu Palikota w Krakowie zdobyła prawie 20 tys. głosów i wywalczyła mandat. W Sejmie doprowadziła m.in. do uchwalenia ustawy o uzgodnieniu płci.",Anna Grodzka,
https://wiadomosci.onet.pl/kraj/nowacka-szczuka-grodzka-przymiarki-jedynek-zjednoczonej-lewicy/yqqsns,"Nowacka, Szczuka, Grodzka - przymiarki ""jedynek"" Zjednoczonej Lewicy","Barbara Nowacka w Warszawie, Kazimiera Szczuka lub Anna Grodzka w Krakowie, Janusz Palikot w Lublinie, Leszek Miller w Gdyni, Dariusz Joński w Łodzi, Jerzy Wenderlich w Toruniu - to niektóre przymiarki do ""jedynek"" na liście Zjednoczonej Lewicy.","W nieoficjalnych rozmowach politycy mający wystartować w jesiennych wyborach parlamentarnych wspólnie w ramach koalicji Zjednoczona Lewica podkreślają, że rozmowy na temat ostatecznego kształtu list wciąż trwają. W sobotę mają zebrać się gremia SLD i Twojego Ruchu, by zatwierdzić listy. Najbardziej prawdopodobne jest - jak wynika z rozmów PAP z politykami Zjednoczonej Lewicy - że listę koalicji w Warszawie otworzy współprzewodnicząca Twojego Ruchu Barbara Nowacka. Na dalszych miejscach w Warszawie mogą się znaleźć m.in. były minister rolnictwa Wojciech Olejniczak (rozważany również jako ""jedynka"" w Radomiu) oraz szef mazowieckiego SLD Włodzimierz Czarzasty. Listę w Gdyni otwierać ma szef SLD Leszek Miller, a w Gdańsku - wiceszefowa Sojuszu Joanna Senyszyn. ""Jedynkami"" mają być również sekretarz generalny SLD Krzysztof Gawkowski oraz Katarzyna Piekarska, choć nie wiadomo jeszcze, w których okręgach wystartują. W Bydgoszczy ""jedynką"" ma być europoseł Janusz Zemke (SLD), w Toruniu - wicemarszałek Sejmu Jerzy Wenderlich (SLD). W kontekście Wrocławia wymieniana jest Anna Kubica z Twojego Ruchu. Nie wiadomo, kto otworzy listę w Wałbrzychu; ""dwójką"" ma być tam były sekretarz generalny Sojuszu Marek Dyduch. ""Jedynką"" w Lublinie ma być współprzewodniczący Twojego Ruchu Janusz Palikot. Szef biura prasowego TR Michał Kabaciński może zostać - według rozmówców PAP - ""jedynką"" w Chełmie lub Białymstoku. Otwierać listę miałby również poseł Twojego Ruchu Maciej Mroczek. Rozmówcy PAP wymieniają w jego kontekście Zieloną Górę. W woj. łódzkim listy Zjednoczonej Lewicy mają otworzyć politycy SLD - rzecznik Sojuszu Dariusz Joński w Łodzi, poseł Artur Ostrowski - w Piotrkowie Trybunalskim, a Cezary Olejniczak - w Sieradzu. W kontekście ""jedynki"" w Krakowie wymieniane są Kazimiera Szczuka (Twój Ruch) i posłanka Anna Grodzka; niektórzy politycy Zjednoczonej Lewicy mówią również o wicemarszałek Sejmu Wandzie Nowickiej. W Opolu listę Zjednoczonej Lewicy może otworzyć poseł Tomasz Garbowski (SLD), w Rzeszowie - Tomasz Kamiński (SLD). W Bielsku-Białej ""lokomotywą wyborczą"" ma być były rzecznik SLD Tomasz Kalita. Listę w Częstochowie ma otworzyć poseł Marek Balt, w Katowicach - poseł SLD Zbyszek Zaborowski, w kontekście Rybnika pojawia się nazwisko działacza Twojego Ruchu Łukasza Kohuta. Pierwsze miejsce na liście w Kielcach ma zająć szef regionalnych struktur SLD w Świętokrzyskiem Andrzej Szejna, w Olsztynie - poseł Tadeusz Iwiński, w kontekście Piły pojawia się nazwisko posła Romualda Ajchlera, w Kaliszu jedynką miałby być poseł Leszek Aleksandrzak lub były poseł Wiesław Szczepański. ""Jedynką"" w Poznaniu ma być szef Unii Pracy Waldemar Witkowski, a w Koszalinie - poseł SLD Stanisław Wziątek. W kontekście ""jedynki"" w Szczecinie wymieniany jest współprzewodniczący Partii Zielonych Adam Ostolski. Być może jednak - jak mówią niektórzy rozmówcy PAP - pierwsze miejsce w Szczecinie przypadnie Twojemu Ruchowi, natomiast Zielonym - np. w Elblągu. W połowie lipca Rada Krajowa SLD i władze Twojego Ruchu podjęły decyzję o starcie w wyborach parlamentarnych w koalicji Zjednoczona Lewica. Rozmowy o wspólnym starcie lewicy toczyły się pod auspicjami OPZZ. Na początku lipca ugrupowania lewicowe wstępnie porozumiały się co do wspólnego minimum programowego. W rozmowach o wspólnym starcie w wyborach brało udział ponad 30 organizacji - partii i stowarzyszeń. Poza SLD, Zielonymi i Twoim Ruchem były to m.in.: Unia Pracy, Partia Demokratyczna, Wolność i Równość, Ruch Sprawiedliwości Społecznej Piotra Ikonowicza i Polska Partia Pracy.",Barbara Nowacka i Janusz Palikot,
https://wiadomosci.onet.pl/swiat/tony-blair-partia-pracy-nie-moze-pojsc-zbyt-na-lewo/xepexq,"Tony Blair: Partia Pracy nie może pójść ""zbyt na lewo""","- Partia Pracy nie może w XXI wieku pójść ""zbyt na lewo"", bo będzie ją to kosztowało kilka wyborczych porażek - powiedział w środę były premier W. Brytanii i były lider Partii Pracy Tony Blair, komentując trwające właśnie wybory nowego szefa swego ugrupowania.","Partia Pracy od majowej porażki w wyborach i rezygnacji Eda Milibanda nie ma wciąż przywódcy. Blair podkreślił w swoim wystąpieniu, że laburzyści ""muszą przejść proces odbudowy partii i nie mogą sobie pozwolić na to, żeby podobnie jak w przeszłości kosztowało to ich kolejne porażki w wyborach"". Blair podkreślił, że jego zdaniem Partia Pracy ""może wygrać wybory w 2020 roku"", ale wymaga ""znacznego przebudowania"". W swoim wystąpieniu zarysował pięć obszarów, które wymagają zmiany: przygotowanie głębszej, merytorycznej strategii; odzyskanie ekonomicznej wiarygodności; zmiany struktury partii na bardziej zdecentralizowaną; rozwinięcie dialogu z biznesem i dostosowanie sposobów działania laburzystów do postępu technologicznego. Były premier Wielkiej Brytanii, który rządził krajem w chwili wejścia Polski do Unii Europejskiej, powiedział również, że ""bycie przeciwnikiem imigracji jest zwyczajnie głupie"". - Odpowiedzią na problem bezrobocia w jakimś nadmorskim kurorcie nie będzie powstrzymanie Polaków przed przyjeżdżaniem na Wyspy. To po prostu nie ma sensu - podkreślił. W swoich komentarzach Blair w dość jednoznaczny sposób opowiedział się przeciwko kandydaturze na lidera partii Jeremy'ego Corbyna, 66-letniego socjalisty popieranego przez związki zawodowe, który według sondaży ma największe szanse na zwycięstwo. - Jeśli to on wygra wybory, pozostaniemy w opozycji przez kolejne dwadzieścia lat - powiedział były premier, krytykując ""radykalną lewicowość"" Corbyna. - Nie możemy pójść za bardzo w lewo. Taki wybór doprowadził nas do porażki w majowych wyborach i nie możemy dalej myśleć w ten sposób - powiedział. Jednak nie wskazał swojego faworyta. Uważana za politycznie najbliższą Blairowi posłanka Liz Kendall zajmuje ostatnie miejsce w badaniach opinii publicznej i ma niewielkie szanse na wygraną. Głosowanie członków Partii Pracy na jej nowego szefa zakończy się 10 września, a nazwisko zwycięzcy zostanie przedstawione na specjalnej konferencji dwa dni później, 12 września.","Tony Blair: Partia Pracy nie może pójść ""zbyt na lewo""",
https://wiadomosci.onet.pl/kraj/ostolski-jest-zgoda-na-start-zielonych-w-lewicowej-koalicji/2lm506,Ostolski: jest zgoda na start Zielonych w lewicowej koalicji,Partia Zieloni jest gotowa na start w wyborach parlamentarnych w koalicji m.in. z SLD i Twoim Ruchem - poinformował współprzewodniczący tej formacji Adam Ostolski. Taką decyzję podjęła Rada Krajowa partii.,"- To opcja startu, która w największym stopniu umożliwi nam realizowanie naszego programu w przyszłej kadencji Sejmu czy walkę o realizację naszych postulatów - powiedział Ostolski pytany o argumenty, które przesądziły o decyzji Zielonych. Rada Krajowa Zielonych przyjęła także minimum programowe uzgodnione pod auspicjami OPZZ. Ostolski powiedział, że Zieloni mają dużą część wspólną programu z partnerami w koalicji. - Chcemy bardziej sprawiedliwego systemu podatkowego, by Polacy więcej zarabiali, chcemy walczyć z umowami śmieciowymi. Ale wnosimy też własne postulaty np. ekologiczne, jak zwiększenie wsparcia dla OZE czy zakaz szczelinowania hydraulicznego. Przekonaliśmy naszych partnerów, by wzięli je na sztandar jako część wspólnego programu - podkreślił. - O konkretach dot. układania list zaczniemy rozmawiać teraz, gdy jest zielone światło do zawarcia koalicji - powiedział współprzewodniczący Zielonych. W sobotę SLD i Twój Ruch zapowiedziały start w wyborach parlamentarnych w lewicowej koalicji. Wybory odbędą się 25 października. Ugrupowania lewicowe wstępnie porozumiały się na początku lipca co do wspólnego minimum programowego. W rozmowach o wspólnym starcie w wyborach brało udział ponad 30 organizacji - partii i stowarzyszeń. Poza SLD, Zielonymi i Twoim Ruchem były to m.in.: Unia Pracy, Partia Demokratyczna, Wolność i Równość, Ruch Sprawiedliwości Społecznej Piotra Ikonowicza i Polska Partia Pracy.",Zieloni chcą ruszyć do wyborów z SLD i Twoim Ruchem,
https://wiadomosci.onet.pl/kraj/weekend-decydujacy-dla-porozumienia-lewicy/2ehqbt,Weekend decydujący dla porozumienia lewicy,"Władze trzech partii - SLD, Twojego Ruchu i Zielonych - zbiorą się, by podjąć ostateczną decyzję, czy w wyborach parlamentarnych wystartują w koalicji. Najwięcej wątpliwości jest w Sojuszu, którego lokalni działacze chcą samodzielnego startu.","Organy statutowe partii podejmą ostateczną decyzję o porozumieniu środowisk lewicowych, które od miesiąca jest przedmiotem rozmów prowadzonych pod auspicjami OPZZ. Zarząd SLD zbierze się w piątek, w sobotę odbędzie się Rada Krajowa partii. Na sobotnim posiedzeniu decyzję o porozumieniu podejmą także Krajowa Rada Polityczna Twojego Ruchu oraz Rada Krajowa partii Zieloni. W niedzielę ma obradować także Rada Krajowa Unii Pracy. Doradca OPZZ Piotr Szumlewicz ocenia, że zawarcie porozumienia nie jest przesądzone, ale są na niego duże szanse. - Brak porozumienia byłby ogromnym rozczarowaniem, bo tylko silna koalicja partii lewicowych jest w stanie zdobyć dobry wynik w wyborach. Start w wyborach z kilku list mógłby oznaczać brak lewicy w parlamencie na kolejną kadencję - podkreślił. Jak mówił, z dotychczasowych rozmów wynika, że ""w przynajmniej kilku partiach jest wola porozumienia"", choć niektórzy pomniejsi gracze mają wygórowane wymagania. W rozmowach brali udział także Krajowa Partia Emerytów i Rencistów, Polska Partia Socjalistyczna, Partia Regionów, Socjaldemokracja Polska, Samoobrona, Ruch Sprawiedliwości Społecznej. - Najwięcej tak naprawdę zależy od decyzji SLD, największego podmiotu. Zieloni są za koalicją. Twój Ruch również byłby skłonny do niej wejść, nowa współprzewodnicząca partii Barbara Nowacka była przecież od początku twarzą negocjacji - zaznaczył Szumlewicz. Według jego informacji najbardziej podzieleni są politycy SLD; opór porozumieniu - jak mówił - stawiają lokalni działacze Sojuszu, którzy nie chcą rezygnacji z szyldu SLD i dzielenia miejsc z innymi politykami. Według doradcy OPZZ na razie rozdzielono ""jedynki"" pomiędzy kierownictwo partii. Zgodnie ze wstępnymi ustaleniami pierwsze miejsce na liście w Warszawie otrzymałaby Nowacka. W Lublinie byłby to współprzewodniczący Twojego Ruchu Janusz Palikot. Lider SLD Leszek Miller startowałby jako ""jedynka"" w Gdyni. - Gdy uda się zawrzeć w ten weekend formalne porozumienie, partie zbiorą się jeszcze raz i rozsądzą, w których okręgach, którzy działacze mają największe szanse na wygrane. Co do liderów - sprawa jest raczej przesądzona, w przypadku reszty - SLD i TR deklarowały na ostatnich spotkaniach otwartość - mówił Szumlewicz. Według nieoficjalnych informacji partia Zieloni mogłaby liczyć na dwie ""jedynki"" na koalicyjnych listach. Doradca OPZZ powiedział też, że pod uwagę brane jest oddanie kilku czołowych miejsc na listach osobom rozpoznawalnym, lecz niezwiązanym z siłami politycznymi mogącymi wejść w koalicję jak wicemarszałkini Sejmu, ostatnio związana ze stowarzyszeniem Wolność i Równość Wanda Nowicka czy posłanka Anna Grodzka. - One mogłyby wzmocnić listę swoją siłą, przekazem, wizerunkiem - podkreślił Szumlewicz. Orędownikiem porozumienia i zawiązania koalicji jest sekretarz generalny SLD Krzysztof Gawkowski. - Na lewicy widać wyraźnie chęć budowania szerokiego porozumienia, które będzie dawało nadzieję na dwucyfrowy wynik lewicy w wyborach i stabilną pozycję w Sejmie - mówił polityk. - Każde porozumienie budzi emocje. W samej partii trwa ożywiona dyskusja, którą drogę wybrać - przyznaje Gawkowski pytany o wątpliwości części partyjnych działaczy. - Wydaje mi się, że większość jest na ""tak"" dla porozumienia - dodaje. Rzecznik Twojego Ruchu Michał Kabaciński również ma nadzieję na porozumienie. - Liczymy, że w sobotę cały Sojusz podzieli zdanie Gawkowskiego. Wiadomo, nie jest łatwo schować swój szyld i pójść pod innym, koalicyjnym - podkreślił. Współprzewodniczący partii Zieloni Adam Ostolski przekonuje, że tylko pójście do wyborów w szerokiej koalicji ma sens. - Musimy mierzyć co najmniej w 8 proc. (próg dla koalicji - red.), jeśli lewica chce odgrywać jakąkolwiek rolę w przyszłym Sejmie. Przekroczenie pięcioprocentowego progu nie gwarantowałoby nawet możliwości utworzenia klubu - zaznaczył.",Piotr Szumlewicz oraz Barbara Nowacka,
https://wiadomosci.onet.pl/swiat/hiszpania-nowe-lewicowe-wladze-madrytu-usuwaja-gen-franco-z-nazw-ulic/hxmmx9,Hiszpania: nowe lewicowe władze Madrytu usuwają gen. Franco z nazw ulic,"Nowa lewicowa rada miejska w Madrycie zadeklarowała usunięcie wszystkich odniesień do gen. Francisco Franco z nazw ulic i placów w stolicy Hiszpanii. Rzeczniczka Rita Maestre poinformowała, że władze miasta skonsultują z mieszkańcami pomysły nowych nazw.","W 2007 roku ogłoszono plan stopniowego zastępowania symboli nawiązujących do okresu faszystowskiej dyktatury w Hiszpanii w latach 1939-1975, włącznie z pomnikami Franco i nazwami ulic, zawierającymi nazwiska jego sojuszników. Wiele z nich zostało już usuniętych. Stowarzyszenie na rzecz Odzyskania Pamięci Historycznej oświadczyło, że obecnie w Madrycie 170 ulic nosi nazwy przedstawicieli dyktatorskiego reżimu. Organizacja od 2000 roku zajmuje się zbieraniem dowodów na temat ofiar reżimu Franco, a także wydobywa i identyfikuje ich ciała, które często spoczywały anonimowo w masowych grobach. Manuela Carmena, 71-letnia emerytowana sędzia, została wybrana na stanowisko burmistrza Madrytu w maju br., zastępując przedstawicielkę konserwatywnej Partii Ludowej (PP) Anę Botello Serano. Carmena jest członkiem Komunistycznej Partii Hiszpanii (PCE), która jest największym lewicowym ugrupowaniem i trzecią największą partią w Hiszpanii. Postać gen. Franco oraz ocena wojny domowej budzi wiele emocji i sporów we współczesnej Hiszpanii. Jednoznacznie potępiają ten okres przedstawiciele partii lewicowych, dla których dyktator jako faszysta jest stawiany w jednym szeregu z Benito Mussolinim i Adolfem Hitlerem. Z drugiej strony, środowiska prawicowe mają bardziej zróżnicowany stosunek do tamtego okresu. Najczęstszym argumentem stawianym w obronie generała jest zagrożenie, jakie w tamtych czasach wynikało z działań ugrupowań komunistycznych i anarchistycznych.",Madryt usuwa odniesienia do gen. Francisco Franco z nazw ulic i placów,
https://wiadomosci.onet.pl/kraj/partia-razem-zamierza-wystartowac-w-wyborach-parlamentarnych/7rq5lb,Partia Razem zamierza wystartować w wyborach parlamentarnych,"Partia Razem zamierza samodzielnie wystartować w wyborach parlamentarnych - poinformował w Krakowie Jakub Baran z zarządu krajowego partii. Jego zdaniem ""prawdziwie lewicowy głos, stojący po stronie zwykłych ludzi, a nie elit, ma szansę przebić się do parlamentu"".","- Podtrzymujemy swoje stanowisko o samodzielnym starcie w wyborach parlamentarnych – powiedział na konferencji prasowej Jakub Baran. Jak mówił, lewicą społeczną nie jest ani Leszek Miler ani Janusz Palikot, dlatego Twój Ruch i SLD nie mają szans na współpracę z partią Razem. Ugrupowanie liczy na głosy osób, które dotąd - jak mówił Baran - „były zmuszone do głosowania na mniejsze zło”, czyli na prekariat, osoby pracujące na umowach śmieciowych. - Polacy tak naprawdę mają bardzo prosocjalne poglądy, chcą, żeby państwo wzięło odpowiedzialność za kształtowanie ładu społecznego, by dawało bezpieczeństwo, ale jak dotąd nie znaleźli takiej propozycji u żadnej z partii – mówił Jakub Baran. Członkowie partii odnieśli się też do wrześniowego referendum m.in. ws. JOW-ów i finasowania partii. Skrytykowali pomysł finansowania partii ze źródeł innych niż budżet państwa oraz pomysł wprowadzenia JOW-ów, które - ich zdaniem - mogą prowadzić do „zabetonowania polskiej sceny politycznej”. Przedstawiciele partii poinformowali, że obecnie działają w 27 okręgach wyborczych i rozbudowują swoje struktury. Największy okręg warszawski skupia ok. pół tysiąca członków. Drugi pod względem liczebności jest okręg krakowski – ok. 150 członków. W innych dużych okręgach, jak np. Łódź, Poznań, Trójmiasto, ugrupowanie liczy po ok. 100 osób.",Jakub Baran,
https://wiadomosci.onet.pl/kraj/lewica-porozumiala-sie-ws-wspolnego-minimum-programowego/mt0gmf,Lewica porozumiała się ws. wspólnego minimum programowego,"Ugrupowania lewicowe, w tym partie SLD, Twój Ruch i Zieloni, zawarły dzisiaj wstępne porozumienie programowe. Po zatwierdzeniu wspólnego minimum programowego przez organy statutowe ugrupowań, ma zapaść decyzja ws. koalicji w wyborach parlamentarnych.","- Jesteśmy usatysfakcjonowani, bo udało nam się wynegocjować wspólne minimum programowe. Teraz musi ono odbyć rytualną wizytę w ciele statutowym każdej partii, natomiast jest to olbrzymi krok w stronę porozumienia programowego, które zadzieje się faktycznie, gdy partie je zatwierdzą, a tak naprawdę już dziś możemy powiedzieć, że jest wypracowanych 15 wspólnych punktów - powiedziała dzisiaj spotkaniu współprzewodnicząca Twojego Ruchu Barbara Nowacka. Dodała, że wypracowane postulaty są zawarte w trzech rozdziałach: sprawiedliwości społecznej, równych praw i szans oraz państwa przyjaznego obywatelom. Według wiceprzewodniczącej SLD Pauliny Piechny-Więckiewicz we wspólnym programie znalazły się m.in. postulaty dotyczące powstrzymania prywatyzacji edukacji i służby zdrowia, zapewnienia równości i sprawiedliwości społecznej, przywrócenia godności wszystkich pracowników, niezależnie od tego, na jakich umowach są zatrudnieni. Według doradcy OPZZ Piotra Szumlewicza jutro ruszą nieformalne rozmowy na temat zawiązania koalicji przez partie i listy wyborcze ""zaczną powstawać być może już za tydzień, dwa"". Przedstawiciel OPZZ powiedział też, że decyzja o zawiązaniu komitetu koalicyjnego zapadnie najpóźniej za nieco ponad dwa tygodnie; znaleźć mają się w nim również reprezentanci organizacji i stowarzyszeń, które uczestniczyły w rozmowach. Środowiska lewicowe, pod egidą OPZZ, pracowały nad wspólnym programem od dwóch tygodni. Do rozmów zaproszeni zostali przedstawiciele m.in. SLD, Zielonych, Unii Pracy, Partii Demokratycznej, Wolności i Równości, Ruchu Sprawiedliwości Społecznej Piotra Ikonowicza i Polskiej Partii Pracy; łącznie ponad 30 podmiotów. Biało-Czerwoni, formacja powołana kilka dni temu przez byłego polityka SLD Grzegorza Napieralskiego oraz byłego polityka Twojego Ruchu Andrzeja Rozenka, będzie miała własne, czteroosobowe koło poselskie - poinformowali dzisiaj politycy tej partii. - Z przyjemnością informuję, że składamy właśnie dokumenty, które pozwolą nam założyć nowe koło poselskie - poinformował na dzisiejszym briefingu prasowym w Sejmie Andrzej Rozenek. Jak zaznaczył, w skład koła wejdą czterej posłowie, oprócz niego: Grzegorz Napieralski, Sławomir Kopciński i Jacek Najder. Przewodniczącym nowo powstałego koła ma być Najder. Rozenek i Najder weszli do Sejmu z list Ruchu Palikota, a Kopyciński i Napieralski - z list SLD. Napieralski powiedział podczas briefingu, że Biało-Czerwoni chcą wprowadzić do Sejmu nowy ""bardzo dobry zwyczaj"". - Polega on na tym, że wszelkie pomysły, projekty ustaw, ale też drobnych, ale bardzo ważnych, rozwiązań będziemy chcieli konsultować ze wszystkimi klubami, wszystkimi kołami poselskimi i parlamentarnymi - mówił. - Wierzymy głęboko, że ten zwyczaj będziemy kontynuować w także w przyszłej kadencji - dodał Napieralski. Według niego taka tradycja rozmów i współpracy jeszcze przed złożeniem projektu ""wprowadzi poważny i bezkonfliktowy sposób działania środowisk politycznych i obniży temperaturę polityczną"". - Wierzymy głęboko, że ta współpraca naprawdę będzie dobra i ten standard, który chcemy wprowadzić, przyjmie się na stałe w polskim parlamencie - dodał Napieralski. Najder zapowiedział współpracę koła Biało-Czerwonych w szczególności z posłami niezrzeszonymi. Jak zaznaczył, ma nadzieję, że pomysły tych posłów - a także innych środowisk - będą mogły spełnić się w inicjatywach prezentowanych przez nowe koło poselskie. - Jesteśmy pewni, że nasze pomysły spotkają się z akceptacją wielu środowisk - podkreślił. Rozenek był pytany o spotkanie organizacji lewicowych, które w czwartek w siedzibie OPZZ debatowały nad stworzeniem wspólnego programu i ewentualną decyzją o wspólnym starcie w wyborach parlamentarnych. - Bardzo się cieszymy, jeżeli jednoczą się jakieś siły, czy to na prawicy, czy to na lewicy. Na razie jednak jedyne prawdziwe zjednoczenie do jakiego doszło, to są Biało-Czerwoni, ponieważ tutaj spotkały się dwa trendy, dwa dotychczas nawet zwalczające się ugrupowania, czyli twój Ruch i SLD. Grzegorz Napieralski i Andrzej Rozenek w jednej partii - to prawdziwe, faktyczne zjednoczenie - powiedział były polityk Twojego Ruchu. - Życzliwie przyglądamy się wszystkim innym ruchom, jednak wydaje nam się, że czas już jest na to, żeby działać, a nie gadać. Od gadanie się jeszcze nic nie wydarzyło - dodał Rozenek. Podczas dzisiejszego spotkania środowisk lewicowych, które od dwóch tygodni pracowały nad wspólnym programem pod egidą OPZZ, doszło do zawarcia wstępnego porozumienia programowego. Jedna z uczestniczek rozmów Barbara Nowacka mówiła już wcześniej, że namawia do współpracy i ""porzucenia animozji"" również Rozenka i Napieralskiego. - Lewica może być skuteczna w obecnej sytuacji tylko we współpracy. Owszem, TR i SLD także mogą pójść do wyborów samodzielnie, ale to do niczego nie doprowadzi - oceniła. Napieralski i Rozenek poinformowali o założeniu własnej formacji politycznej Biało-Czerwoni w poniedziałek. Zapowiedzieli, że wkrótce przedstawią swój program. Mają się w nim znaleźć m.in. rozwiązania dotyczące rynku pracy, a ich celem ma być doprowadzenie do tego, by stopa bezrobocia nie przekraczała 5 proc.",Barbara Nowacka podczas dzisiejszego spotkania,
https://wiadomosci.onet.pl/kraj/spotkanie-lewicy-zostanie-powolany-zespol-programowy/xqhlg5,Spotkanie lewicy: zostanie powołany zespół programowy,"Jest wola współpracy; teraz trzeba uzgodnić wspólny program - mówili uczestnicy środowego spotkania partii i ruchów lewicowych pod auspicjami OPZZ. Zostanie powołany zespół pod przewodnictwem Barbary Nowackiej, który przygotuje założenia programu; jego prace mają ruszyć w poniedziałek.","W spotkaniu, które odbyło się z inicjatywy OPZZ, wzięli udział przedstawiciele kilkunastu partii i ruchów lewicowych. Uczestniczył w nim m.in. szef SLD Leszek Miller, wicemarszałkini Sejmu Wanda Nowicka, Barbara Nowacka (Twój Ruch) i Anna Grodzka (Zieloni). Obradom przewodniczył szef OPZZ Jan Guz. - Dzisiaj został uruchomiony bardzo pozytywny proces w bardzo dobrej atmosferze; jest wola porozumienia, więc teraz będziemy się posuwać kolejnymi krokami - powiedział dziennikarzom po spotkaniu Miller. Dodał, że ma nadzieję na utworzenie wspólnej lewicowej listy przed jesiennymi wyborami parlamentarnymi. - Jedna lista miałaby największe szanse - podkreślił. Na uwagę, że nie wszyscy z zaproszonych organizacji lewicowych przyszli, Miller powiedział, że to ich wybór i ""końmi ich tu nie zaciągnie"". Podkreślił przy tym, że na środowym spotkaniu była mowa o programie, a nie o wspólnych listach czy też nazwie komitetu, który lewica miałaby powołać. - Dziś chodziło o program, czy jesteśmy w stanie sformować minimum programowe"" - podkreślił szef SLD. Poinformował, że uczestnicy spotkania zdecydowali o powołaniu zespołu programowego, z Barbarą Nowacką na czele. W jego skład mają wejść przedstawiciele obecnych w środę organizacji lewicowych; pierwsze spotkanie zespołu ma odbyć się w poniedziałek. Lider SLD podkreślił, że wypracowany przez zespół program ma być ""fundamentem, na którym wszystkie inne decyzje będą oparte"". Pytany o to, czy wierzy w zjednoczenie lewicy, Miller podkreślił, że o tym nie było mowy, tylko o współpracy. Dopytywany o to, czy SLD byłoby skłonne w przyszłości zrezygnować ze swojej nazwy, by pomóc zbudować silniejsze ugrupowanie lewicowe, Miler stwierdził, że nie on może o tym zdecydować, tylko ciała statutowe Sojuszu. Millera spytano też o formację, którą mieliby powołać w najbliższym czasie posłowie Andrzej Rozenek i Grzegorz Napieralski. Jak zapowiedział w radiu RDC Rozenek, prawdopodobnie w następny piątek razem z Napieralskim oraz z ""innymi politykami młodej generacji"" zaprezentuje nowy projekt polityczny. - To ma być socjaldemokracja na wzór skandynawski; formacja spokoju - mówił. - Niech państwo popatrzą na tę reprezentację i tę, która dopiero ma powstać - skomentował sprawę szef SLD. Wcześniej, przed spotkaniem, zapowiedział, że nie będzie po raz kolejny ubiegał się o stanowisko szefa Sojuszu. Z kolei Nowacka powiedziała dziennikarzom po spotkaniu, że jej zespół ma wypracować wspólne postulaty, które - jak oceniła - są dla ludzi najważniejsze. Podkreśliła, że na rozmowy o listach czy nazwie jest o wiele za wcześnie. Ze spotkania zadowolone były też Grodzka i Nowicka; wyraziły nadzieję, że lewica uzgodni w bliskiej przyszłości formułę, w której razem pójdzie do wyborów. Nowicka dodała, że spodziewa się, że 26 czerwca dojdzie do kolejnego spotkania w podobnym składzie. - Zrobiliśmy dziś wielki krok do budowania wspólnej listy wyborczej. Przed nami prace programowe, ale najważniejsza jest chęć budowy odpowiedzialnej siły na lewicy, która będzie zdolna przeciwstawić się prawicy - mówił z kolei dziennikarzom sekretarz generalny SLD Krzysztof Gawkowski. Podkreślił, że Sojusz wie, że ""powinien zrobić krok do tyłu, po to, by silna lewica mogła zrobić dwa kroki do przodu"". Wieczorem w TVN24 na temat inicjatywy wypowiedział się były prezydent i były lider SLD Aleksander Kwaśniewski. Powiedział, że jeżeli ugrupowania biorące udział w środowym spotkaniu potrafiłyby się porozumieć i stworzyć koalicję wyborczą, on ""przywitałby to z radością"". - To jest tak naprawdę ostatnia szansa, pięć list lewicowych oznacza pięć klęsk lewicowych, jedna lista nie oznacza wcale sukcesu, ale przynajmniej jakąś nadzieję - ocenił Kwaśniewski. Nadzieją dla przedsięwzięcia jest też, zdaniem byłego prezydenta, Barbara Nowacka. - To jest osoba młoda, bardzo dobrze wykształcona kobieta, energiczna, w polityce czująca się dobrze, świetnie odnajdująca się w relacjach międzynarodowych - mówił Kwaśniewski. Przyznał, że sam nie chciał brać udziału w spotkaniu, by znów nie było do niego pretensji za fiasko przedsięwzięcia zjednoczeniowego, tymczasem on nie umie ""czynić cudów"". - Przyjmuję to z nadzieją i życzę powodzenia - podsumował były prezydent. Na środowe spotkanie OPZZ zaprosił do swej siedziby m.in. SLD, Zielonych, Unię Pracy, Partię Demokratyczną, Wolność i Równość, Ruch Sprawiedliwości Społecznej Piotra Ikonowicza i Polską Partię Pracy, a także konkretne osoby jak Barbarę Nowacką i Roberta Biedronia. Zaproszenie odrzuciła Partia Razem, która odmawia współpracy z SLD, nazywając tę partię ""formacją, która skompromitowała w oczach Polek i Polaków słowo 'lewica'"". SLD apelowało w środę w Sejmie do przedstawicieli Partii Razem, by jednak pojawili się na spotkaniu. Wiceszefowa Sojuszu Paulina Piechna-Więckiewicz wzywała: - Musimy wspólnymi siłami zatrzymać konserwatywny marsz na polski Sejm (…). Jesteśmy to winni lewicowym wyborcom. Nie możemy dopuścić do tego, żeby prawica zyskała konstytucyjną większość. W związku z tym chodźcie z nami, razem, nie osobno.",Spotkanie lewicy: powołają zespół programowy,
https://wiadomosci.onet.pl/tylko-w-onecie/nowa-nadzieja-dla-lewicy-jakub-baran-mamy-dosc-wybierania-mniejszego-zla/xj4sbd,Nowa nadzieja dla lewicy? Jakub Baran: mamy dość wybierania mniejszego zła,"""Razem to partia działająca na rzecz równości i demokracji. Stoimy po stronie większości"" – tak reklamuje się na stronie internetowej nowa lewicowa formacja. W swoim programie ma m.in. wprowadzenie 35-godzinnego tygodnia pracy, podatek progresywny, ograniczenie poselskich wynagrodzeń i zakaz darmowych staży. A to zaledwie kilka postulatów. Do tego odcięcie się od ""postkomunistycznych złogów"". Szansa na odrodzenie lewicy czy tylko utopijny projekt? O planach Partii Razem, skompromitowanych politykach i desperacji młodych ludzi rozmawiał z Onetem Jakub Baran – członek zarządu ugrupowania.","Jaśmina Marczewska: Mówi się, że lewicy w Polsce nie ma lub że ta, która jest, dogorywa. Wy jesteście nową nadzieją? Jakub Baran: Lewica w Polsce istnieje, tylko od dawna nie była reprezentowana w parlamencie. Przykład Krakowa, z którego pochodzę: ruchy miejskie, ""Kraków Przeciw Igrzyskom"", walka o prawa lokatorów, studenci protestujący na uniwersytecie, działalność związkowa czy kluby dyskusyjne. To wszystko jest polityka lewicowa - polityka rozumiana jako troska o dobro wspólne, a nie parlamentarny teatr. Więc lewica jest w Polsce. Nieskompromitowana lewica, która stoi po stronie pracowników, wykluczonych i dyskryminowanych, walczy o bardziej sprawiedliwe państwo. Chcemy, żeby wreszcie ta lewica miała swoją polityczną reprezentację. Chcecie dać głos tym ruchom. Tak. Partia Razem zaczęła się od listu otwartego o wspólny start lewicy społecznej w wyborach parlamentarnych. Lewicy społecznej, czyli właśnie nie SLD, nie skompromitowanego Twojego Ruchu. Mamy dość wybierania mniejszego zła. Chcemy dać ludziom możliwość głosowania zgodnie ze swoimi poglądami, zgodnie ze swoim interesem. W przeciwieństwie do politycznego establishmentu kładziemy nacisk na kwestie ekonomiczne. Na walkę ze śmieciowym zatrudnieniem, na walkę o podniesienie pensji minimalnej czy z wyprowadzaniem zysku przez wielkie korporacje za granicę. Rozumiem, że to główne punkty Waszego programu. Co poza nimi byłoby dla Was ważne? Zależy nam bardzo na tym, żeby polityka w Polsce była prawdziwie demokratyczna. Chcemy, żeby ludzie w Polsce byli wreszcie reprezentowani przez polityków. Chcemy skończyć z oddzieleniem klasy politycznej od wyborców, od społeczeństwa. Teoretycznie mamy do czynienia w Polsce z demokracją przedstawicielską. Niestety, dziś klasa polityczna niemal zupełnie uniezależniła się od obywateli. Nikt nie traktuje poważnie programów wyborczych, liczy się tylko show, medialna rozpoznawalność twarzy i utrzymanie władzy za wszelką cenę. Z tym też chcemy skończyć. A co z kwestiami światopoglądowymi? Utarło się, że w Polsce lewica zajmuje mocne stanowisko antykościelne, antyklerykalne, ostro optuje za in vitro… Czy Wy też będziecie zabierać głos w tej sprawie? Przede wszystkim uważamy, że nie ma czegoś takiego jak kwestie światopoglądowe. To nie jest tak, że kwestia równości rodzin czy praw kobiet to jakiś odrębny pakiet ""światopoglądowy"". To ważne sprawy społeczne, problemy milionów ludzi. Jesteśmy przede wszystkim za gwarantowaną przez konstytucję równością obywateli i obywatelek wobec prawa. Dlatego też jesteśmy za równością związków bez względu na płeć partnerów – bo wszyscy obywatele i obywatelki powinni mieć równe prawa i równą ochronę ze strony państwa. Krzyż w Sejmie Wam nie przeszkadza? Przeszkadza nam to, że bogactwo narodowe, PKB rośnie, a nie ma to odzwierciedlenia w płacach. Przeszkadza nam śmieciowe zatrudnienie rzeszy Polaków i Polek, przeszkadza nam to, że młodzi ludzie nie mają pracy, a jeżeli już ją znajdą, to nie są w stanie się z niej utrzymać. Przeszkadza nam, że pensja minimalna jest niska. Przeszkadza nam wyzysk w specjalnych strefach ekonomicznych i represje za działalność związkową. Przeszkadza nam, że w praktyce biedni płacą większe podatki od bogatych i to oni biorą na siebie ciężar utrzymania państwa. To nam przeszkadza. Czy sądzicie, że taki program, takie podejście, przekona do Was młodych ludzi? Podczas ostatnich wyborów zobaczyliśmy, że wiele z nich jest dość konserwatywnych. Głosowali na Kukiza, na Dudę. Są w stanie uwierzyć w lewicową partię? Młodzi ludzie nie tyle są konserwatywni czy liberalni, co zdesperowani. Widzą, że nie ma dla nich przyszłości. Wobec tego głosują na partie, które obiecują im jakąś alternatywę. My chcemy dać im alternatywę, która jest rzeczywista; reprezentować ich życiowe interesy. Wasz program jest miejscami dość hardcore'owy. Sporo tam kwestii, które będą trudne do przewalczenia. Nie boicie się oskarżeń o populizm? Rozwiązania, o których mówimy, to sprawdzone wzorce stosowane w wielu krajach na świecie, m.in. w Skandynawii. Te państwa opierają się kryzysom ekonomicznym i sprawnie troszczą się o swoich obywateli. A kim są właściwie działacze Waszej partii? Choć właściwie to jeszcze nie jest partia… Złożyliśmy już wszelkie papiery do sądu rejestrowego, czekamy na oficjalne uznanie. Możemy już w tej chwili powiedzieć, że jesteśmy partią polityczną. Ilu macie członków? W tej chwili spłynęło ponad 3 tys. zgłoszeń. Jeszcze tydzień temu były to 2 tysiące. Szacujemy, że członków jest w tej chwili ok. tysiąca, choć liczba ta rośnie z dnia na dzień, z godziny na godzinę. To bardzo różni ludzie: młodzi, w średnim wieku i starsi, pracujący na własny rachunek i ci, którzy ledwo wiążą koniec z końcem. To są ludzie, którzy już wcześniej angażowali się w życie społeczne, i tacy, którzy po raz pierwszy stwierdzili, że należy wziąć odpowiedzialność za państwo. Mieliśmy taki przypadek w Krakowie, kiedy na spotkanie partyjne przyszła nauczycielka polskiego z wieloletnim stażem. Powiedziała, że nie angażowała się w życie polityczne od czasów tworzenia pierwszej ""Solidarności"". To był dla nas wielki komplement. Twierdzicie, że będziecie stawiać przede wszystkim na program, postulaty. Nie boicie się, że bez znanych twarzy, które ""pociągną"" Wam kampanię, nie macie szans na przebicie się do większej liczby ludzi? Rozumiem, że nie chcecie się odciąć od polityków, których uważacie za skompromitowanych. Ale czy nie ma żadnych postaci ze sceny politycznej, których nie zaliczacie do skompromitowanych i z którymi moglibyście współpracować? Czy może nie dopuszczacie w ogóle takiej opcji? Stawiamy na program i autentyczność naszego zaangażowania. Jeżeli ktoś nie sprzeniewierzył się lewicowym wartościom, chce zacząć uprawiać politykę w inny, demokratyczny sposób, zapisać się do partii, w której nie ma liderów, wszystkie ciała decyzyjne są kolegialne, z pełnym parytetem, w której członkowie i członkinie są równi, a wszelkie funkcje mają charakter organizacyjny – zapraszamy. Ale dla Leszka Millera czy Janusza Palikota w naszych szeregach miejsca nie ma. Czyli na przykład przychodzi do Was pani Anna Grodzka i mówi: ""podoba mi się to, co robicie, chciałabym startować z Waszych list jesienią"". Anna Grodzka jest w tej chwili w partii Zielonych - ta partia jest w wielu kwestiach naszym naturalnym sprzymierzeńcem. Nie widzę powodu, żeby przepisywała się do Razem, skoro jest w zaprzyjaźnionych z nami Zielonych. Wracając do starej lewicy, którą znamy z parlamentu i z mediów. Sporo mówiło się o tym, że przyczyną jej klęski są podziały, to, jak bardzo się rozdrobniła. Posłanka Joanna Senyszyn, komentując Waszą inicjatywę, napisała, że ""ma to być taka PRAWDZIWA LEWICA, która już na początku obraża i wyklucza lewicową konkurencję"" i że nasuwa się pytanie, czy będziecie ""razem, czy jednak osobno"", bo na jakiej podstawie będziecie oddzielać te ""złogi postkomunistyczne i pseudolewicowe od zdrowej, lewicowej, młodej tkanki""? Wychodzi na to, że ""starzy lewicowcy"" mogą zareagować alergicznie. Przede wszystkim przyczyną klęski lewicy w Polsce nie było rozdrobnienie, lecz to, że była ona lewicą tylko z nazwy. SLD zdecydowało się na politykę trzeciej drogi, taką, jaką uprawiał Tony Blair w Wielkiej Brytanii czy Gerhard Schröder w Niemczech, która niewiele miała wspólnego z polityką lewicową, polegającą na trosce o najuboższych i walce z nierównościami. Pamiętajmy, że to SLD obniżył podatki dla bogatych biznesmenów, wprowadzając dla nich podatek liniowy. Problemem tzw. lewicy parlamentarnej jest to, że zapomniała o ludziach, których ma reprezentować. Czyli niejako nie dajecie już jej szansy, gdyby ktoś z tych polityków chciał sobie przypomnieć, czym są te lewicowe korzenie – mówicie ""nie"". Troszeczkę się oddzielacie. Powiedzieliśmy to jasno. SLD i Twój Ruch miały swoją szansę i tę szansę zmarnowały. My wierzymy, że inna polityka jest możliwa. Uprawiana na sposób demokratyczny. Nie wyobrażam sobie, że poszlibyśmy ramię w ramię z Leszkiem Millerem, który jest współodpowiedzialny za łamanie praw człowieka w Polsce, w tajnych więzieniach CIA w Kiejkutach. Poszlibyście ramię w ramię z panią Ogórek? Posłanka Senyszyn sugeruje, że skoro jest taka młoda, ładna, świeża, też odcina się od SLD, to może by pasowała. Posłanka Senyszyn powinna przyjrzeć się naszym postulatom. Wtedy łatwo zorientowałaby się, że kandydatka Ogórek, mówiąc obrazowo, stoi po stronie Kulczyka, a nie Kowalskiego, po stronie wielkiego biznesu, a nie pracowników. Nie widzę punktów wspólnych między nami a Magdaleną Ogórek. A jak się Panu podoba wynik wyborów prezydenckich? Obrazek z Andrzejem Dudą klęczącym pod krzyżem, rozpoczynającym swój ""pontyfikat"" – jak niektórzy komentują? Sporo osób wpadło w panikę, pisało, że natychmiast emigrują. Po pierwsze Andrzej Duda został wybrany na prezydenta w demokratycznych wyborach. Po drugie prezydent nie ma na tyle dużych uprawień, jak się niektórym wydaje. Nie ma więc powodów do emigracji. Ja osobiście nie głosowałem - z bólem serca – bo trudno nawet powiedzieć, który z tych dwóch kandydatów jest tak naprawdę mniejszym złem. Nie na tym powinna polegać demokracja. Jeżeli mówimy o obywatelskim obowiązku, to musimy pamiętać, że obywatelskie obowiązki to coś znacznie więcej niż wrzucenie kartki do urny wyborczej. To aktywna troska o wspólne dobro, o Rzeczpospolitą. Wolę się skupić na budowaniu alternatywy, tak, by za kolejne pięć lat ludzie o lewicowych poglądach, ludzie, którzy chcą sprawiedliwej i równej Polski, mieli faktycznie na kogo głosować, zamiast wiecznie wybierać mniejsze zło. A gdybyście się dostali do parlamentu, gdyby się udało – jest jakaś partia, z którą bylibyście skłonni utworzyć koalicję? Fortuna sprzyja odważnym. (śmiech) Powiedzmy sobie szczerze, lewica społeczna nie przejmie władzy w Polsce po najbliższych wyborach. Naszym celem jest to, żeby wreszcie w parlamencie wybrzmiał głos domagający się zmniejszenia nierówności, bardziej sprawiedliwego podziału dochodu narodowego. Głos, który upomni się o najuboższych, wyzyskiwanych, o tych, którzy padają ofiarą niepewności wynikającej ze śmieciowego zatrudnienia. To jest nasz cel. Na razie małymi krokami, a dopiero potem przejmiecie władzę. Krok po kroku. Lubicie Polskę – taką jaka jest? Czy może uważacie, że to państwo w ruinie? Czy Polska jest państwem w ruinie? Nie. Problem polega na tym, że chociaż gospodarka się rozwija, to życie wielu Polaków jest w ruinie. W mniejszych miastach, gdzie nie ma miejsc pracy, ludzie żyją w bardzo ciężkich warunkach, bez nadziei na poprawę swojego losu innej niż emigracja. Z perspektywy ulokowanych w wielkich miastach redakcji tego się nie zauważa, ale dla milionów pracowników życie naprawdę jest codzienną walką o byt. Kiedy ci ludzie słyszą z telewizora, że jesteśmy zieloną wyspą, to tylko się wkurzają. Polska jest dobrem wspólnym wszystkich obywateli i od nas zależy, jak ją urządzimy. Dziś jest rajem – ale niestety tylko dla najbogatszych, którzy zresztą zyski i tak wyprowadzają do rajów podatkowych. Dla znacznej części pracowników Polska to niestety miejsce, gdzie życie jest bardzo ciężkie. I tym ludziom chcemy ulżyć. *** Jak plany Partii Razem ocenia ekspert? Zdaniem dra Norberta Maliszewskiego, zabetonowana scena polityczna kruszeje. Niemniej jednak na lewicy pojawi się bardzo dużo podmiotów politycznych, aspirujących do przejęcia elektoratu, który nie jest duży. - Maksymalnie 20 proc., a rywalizuje o niego m.in. SLD, PO, Grzegorz Napieralski ze swoim projektem i wiele innych podmiotów. Czy partia Razem ma jakiś wyróżnik, lepszy pomysł na zagospodarowanie elektoratu? Na razie trudno taki dostrzec - mówi politolog. Jego zdaniem, jeśli projekt ma małą rozpoznawalność i nie ma znanych twarzy, to będzie mu trudno się przebić. - W dobie personalizacji polityki ważni są charyzmatyczni liderzy. Owszem, są tacy, którzy już się zgrali, ale wówczas pozostaje szyld partyjny i nowa twarz jest szansą na odbudowę poparcia - wyjaśnia. Maliszewski, komentując słowa Joanny Senyszn, mówi, że ""podziały nie sprzyjają lewicy, ale też i potrzebne są nowe projekty, jakiś reset"". - Joanna Senyszyn wypowiada te słowa, aby radzić sobie z konkurencją. Jeśli nie dzielić, to należy zostać przy najsilniejszej marce - SLD - dodaje. Według eksperta, nowe projekty mają niewielkie szanse na sukces w jesiennych wyborach. - Za wcześnie na prognozy, ale wydaje się, że lewicę czeka faza rozpadu i musi powstać coś nowego, ewentualnie jakiś nowy lider, który jako najsilniejszy, zjednoczy (wchłonie) te różne projekty, ale to kwestia dłuższego czasu - podkreśla dr Maliszewski.",Jakub Baran,
https://wiadomosci.onet.pl/kraj/apel-srody-hartmana-kika-i-grabowskiej-o-jednosc-lewicy/qclff3,"Apel Środy, Hartmana, Kika i Grabowskiej o jedność lewicy","O jedność lewicy, wspólny start w wyborach parlamentarnych i wspólny program zaapelowali w poniedziałek we wspólnym liście profesorowie: Magdalena Środa, Jan Hartman, Kazimierz Kik i Genowefa Grabowska. Zapowiedzieli budowę nowej formacji ""Wolność i Równość"".","""Polska stanęła przed groźbą całkowitego zdominowania życia publicznego i politycznego przez środowiska prawicowe, w tym również te skrajne (...) Słabość polskiej lewicy stanowi jeden z przejawów tej niebezpiecznej dla Polski sytuacji"" - piszą w liście rozdanym dziennikarzom w Sejmie. ""Obserwując z żalem i niepokojem daleko posunięte rozdrobnienie, a w niektórych przypadkach wręcz rozpad środowisk polskiej centrolewicy i lewicy, zwróciliśmy się do działaczek i działaczy tego nurtu politycznego, którego sami czujemy się uczestnikami, o podjęcie rozmów zmierzających do zjednoczenia sił postępowych wokół wspólnego programu i wspólnego udziału w wyborach parlamentarnych"" - podkreślili. W liście informują, że po spotkaniach ""z udziałem znanych polityczek i polityków"" zdecydowano o utworzeniu ruchu ""Wolność i Równość"". Konferencja, podczas której ma być powołany ruch, odbędzie się w piątek.",,
https://wiadomosci.onet.pl/kraj/kwasniewski-to-nie-ja-wybieralem-magdalene-ogorek/p2ywt,Kwaśniewski: to nie ja wybierałem Magdalenę Ogórek,"Aleksander Kwaśniewski powstrzymał się od jednoznacznego udzielenia poparcia dla kandydatury Magdaleny Ogórek na prezydenta. - Nie uczestniczyłem w podejmowaniu tej decyzji - przyznaje w wywiadzie dla ""Gazety Wyborczej"".","Magdalena Ogórek w swoim programie wyborczym wygłoszonym w sejmie ujęła m.in. ""napisanie prawa od nowa"", obniżenie podatków i zorganizowanie Gwardii Narodowej złożonej ze strzelców i myśliwych. - Domyślam się, że również ta propozycja była niespodzianką dla pani Magdy - kwituje Kwaśniewski. Jego zdaniem Ogórek jest ""osobą wartościową"", ale ""niedoświadczoną w polityce"". Kwaśniewski wyraził zaniepokojenie, że wybór Ogórek odbył się bez partyjnych konsultacji. - Za chwilę okaże się, że wszystko załatwiają wynajęci PR-owcy przy uchu lidera - stwierdził w ""GW"". Podczas oświadczenia programowego Ogórek wskazywała, że obecne prawo jest ""zbitkiem przepisów po jeszcze poprzednich systemach politycznych, ciągle uniemożliwia obywatelom rozwój i hamuje dobre, bezpieczne życie"" i jeśli obecnie obywatel nie jest w stanie zrozumieć prawa, ""to znaczy, że jest ono źle napisane"". Stwierdziła, że w najgorszej sytuacji są obecnie w Polsce młodzi ludzie, pracujący na umowach śmieciowych i źle kształceni. Dodała również, że konieczna jest reforma obrony terytorialnej w Polsce, stąd pomysł struktury na kształt Gwardii Narodowej, złożonej z obywateli. Szefem sztabu kandydatki został wiceprzewodniczący SLD Leszek Aleksandrzak. W skład sztabu wejdą ponadto m.in. szef mazowieckich struktur Sojuszu Włodzimierz Czarzasty oraz były rzecznik Sojuszu Tomasz Kalita. Po rozpoczęciu oficjalnej kampanii wyborczej, Ogórek planuje w ramach kampanii m.in. objazd po kraju i spotkania z wyborcami. 14 lutego SLD organizuje konwencję w Warszawie, podczas której planowane jest wystąpienie kandydatki. Według ostatniego sondażu TNS, Ogórek może liczyć w nadchodzących wyborach na pięcioprocentowe poparcie. Były prezydent w rozmowie z ""GW"" oprócz sytuacji Magdaleny Ogórek odniósł się także do perspektyw lewicy. Jako potencjalnych liderów po tej stronie sceny politycznej w przyszłości wymienił Roberta Biedronia i Krzysztofa Matyjaszczyka. W jego opinii dla obu polityków pierwszym poważnym sprawdzianem będą funkcje prezydentów Słupska i Częstochowy. Odejście z Twojego Ruchu Roberta Kwiatkowskiego i medialne wystąpienie przeciwko Biedroniowi sprawia, że Kwaśniewski nie wiąże natomiast nadziei z Januszem Palikotem, którego antyklerykalizm ""rozmontował papież Franciszek"". - Metoda niekończących się rozwodów, którą stosuje Palikot, powoduje, że jest samotny - konstatuje dla ""GW"" Kwaśniewski.",Aleksander Kwaśniewski,
https://wiadomosci.onet.pl/swiat/socjolodzy-nie-ma-szans-na-wspolnego-kandydata-calej-lewicy/wcyxw,Socjolodzy: nie ma szans na wspólnego kandydata całej lewicy,"Nie ma raczej szans by ugrupowania lewicowe, a zwłaszcza SLD i Twój Ruch, porozumiały się w sprawie wspólnego kandydata na prezydenta - przyznają socjolodzy, z którymi rozmawiała w poniedziałek PAP.","W ocenie ekspertów problem może być zwłaszcza po stronie SLD, mimo że partia ta ma poważne problemy ze wskazaniem własnego kandydata. W Twoim Ruchu z kolei barierą mogą być ambicje prezydenckie Janusza Palikota. W sobotę Rada Krajowa SLD nie poparła żadnego kandydata Sojuszu w przyszłorocznych wyborach prezydenckich, choć podczas obrad szef partii Leszek Miller proponował kandydaturę Ryszarda Kalisza. Rada przyjęła uchwałę, w której opowiada się za wskazaniem kandydata na prezydenta, ""który byłby przedstawicielem całej polskiej lewicy i centrolewicy"". Jednak socjolodzy, z którymi rozmawiała PAP, patrzą bardzo sceptycznie na porozumienie SLD w tej sprawie z Ruchem Palikota. - To wydaje się niezgodne z dotychczasową linią Leszka Millera, by podkreślać odrębność SLD - mówi o takim porozumieniu prof. Henryk Domański z Instytutu Filozofii i Socjologii PAN. - Takim kandydatem w przypadku SLD musi być człowiek lewicy, a dla Sojuszu ugrupowanie Palikota nie jest żadną lewicą - dodaje. Socjolog przyznaje jednocześnie, że Sojusz ma bardzo trudną sytuację, jeśli chodzi o potencjalnych kandydatów. - W SLD jest taki problem, że nikt za bardzo nie chce, a nawet gdyby chciał, inni go nie chcą - zaznacza Domański. - Nie wiem, co oni zrobią w styczniu, gdy będą mieli podejmować decyzję - podkreślił ekspert. Socjolog przyznaje, że niewystawienie nikogo w wyborach skazuje partię na niebyt. Z kolei kandydat partyjny też byłby skazany na klęskę. Bo skoro nie będzie nim Wojciech Olejniczak, albo Ryszard Kalisz, trudno będzie znaleźć kogoś bardziej znanego. Według Domańskiego największe szanse miałby b. lider Sojuszu Grzegorz Napieralski, który kandydował z pewnym powodzeniem w 2010 roku, ale na niego może nie zgodzić się Miller. Również dla prof. Ireneusza Krzemińskiego z Uniwersytetu Warmińsko-Mazurskiego wspólny kandydat wydaje się ""kompletnie nieprawdopodobny w kontekście stosunków, jakie zapanowały między SLD a Twoim Ruchem"". Porozumienie to wydaje mu się wątpliwe także dlatego, że swoich ambicji prezydenckich nie kryje sam Janusz Palikot. - Podstawową motywacją akcesu Palikota do polityki była przecież chęć zostania prezydentem - zaznacza. - Widać, że skuteczne opanowanie SLD przez Leszka Millera ma swoje konsekwencje, bo ta partia nie ma dziś nikogo, kogo mogłaby wystawić w wyborach prezydenckich - mówi Krzemiński. Sławomir Sierakowski z ""Krytyki Politycznej"" uważa, że najlepszym kandydatem na prezydenta całej lewicy byłby Robert Biedroń albo Barbara Nowacka, którzy pokazali już, że umieją zdobywać poparcie. Wystawienie ich, przekonywał w ""Gazecie Wyborczej"", miałoby kilka zalet. Po pierwsze mogłoby pozyskać dla całej lewicy nowy elektorat, po drugie w nowy sposób opisać podstawowy spór polityczny w Polsce i zbudować go wokół osi lewica-prawica, a nie PO-PiS, wreszcie mogłoby pomóc w ucieczce przed weryfikacją polityczną obu liderom - Leszkowi Millerowi i Januszowi Palikotowi. Jednak rozmówcy PAP patrzą na tę koncepcję sceptycznie. - Barbara Nowacka czy Robert Biedroń są raczej identyfikowani z Palikotem, więc są małe szanse, by SLD ich poparło - mówi Henryk Domański. - Wybór Biedronia na prezydenta Słupska bardzo mi się podoba, dowiódł swojej skuteczności, ale Biedroń jako kandydat na prezydenta państwa to dla mnie pomysł śmiechu wart. Podobnie w przypadku pani Nowackiej - dodaje Ireneusz Krzemiński.",,
https://wiadomosci.onet.pl/kraj/dunin-i-karpowicz-wymieniaja-ciosy-doszlo-do-molestowania/sx4m7,Dunin i Karpowicz wymieniają ciosy. Doszło do molestowania?,"26 września Kinga Dunin w emocjonalnym wpisie na Facebooku oskarżyła Ignacego Karpowicza o to, że nie chce oddać jej długu. Znana feministka nie przebierając w słowach, podała kwotę 13 tysięcy złotych. Na te zarzuty odpowiedział sam ""oskarżony"". W oświadczeniu wysłanym do ""naTemat"" Karpowicz napisał wprost, że spotkania z Dunin kończyły się ""regularnym molestowaniem seksualnym"".","""W pełnym nieścisłości i zwykłych kłamstw, niezwykle emocjonalnym wpisie na FB zostałem przez Kingę Dunin nagle wezwany do spłacenia długu, o którym wcześniej, w prywatnej korespondencji, napisała »że nie muszę go spłacać teraz, a może nigdy«"" - napisał Ignacy Karpowicz w oświadczeniu wysłanym do redakcji ""naTemat"". Dalej pisarz tłumaczy, że gdy odwiedzał stolicę, to nocował u Kingi Dunin. ""Bardzo zbliżyliśmy się do siebie"" - pisze. Po kolejnym takim spotkaniu feministka miała zaproponować Karpowiczowi, żeby ""spał z nią w jej »małżeńskim« łóżku"". ""Niezbyt mi się ten pomysł spodobał, ale bałem się, że jeśli odmówię, straci mną zainteresowanie, nie będę mógł jej lepiej poznać, być przy niej. Poza tym przekonywała mnie, że to absolutnie naturalne i poniekąd oczywiste zachowanie. Niestety spanie z czasem przestało być tylko spaniem, lecz łączyło się z dotykaniem, a potem z regularnym molestowaniem seksualnym"" - napisał Karpowicz. Zdaniem pisarza, Kinga Dunin zdaje sobie sprawę, że ich przyjaźń ""zakończyła się z jej winy w obrzydliwych okolicznościach"". Karpowicz czuje się skrzywdzony przez feministkę. ""Zakochałem się w kimś i nie chciałem kontynuować relacji z Kingą Dunin na dotychczasowych zasadach. Były łzy, ale zdawało się, że nasza przyjaźń przetrwa. I tej ostatniej nocy, którą spędziliśmy wspólnie, najzwyczajniej mnie zgwałciła"" - napisał Karpowicz. ""Otóż kobiety mogą gwałcić i rodzić przemoc, czego dowodem jest osoba Kingi Dunin"" - dodał w oświadczeniu wysłanym do redakcji portalu ""naTemat"". Niedługo po opublikowaniu oświadczenia Karpowicza Dunin napisała na swoim Facebooku, że rozważa wniesienie do sądu sprawy o zniesławienie przeciwko swojemu byłemu partnerowi. ""Wciąganie intymnych spraw po latach znajomości jest podłe. I nie zamierzam z nikim publicznie dzielić się tym, jak ja to widziałam i kto komu co proponował. Mogę jedynie powiedzieć, że jeśli Ignacy Karpowicz poważnie i naprawdę wierzy, że był molestowany (w innych jego obrzydliwych i pełnych przemocy mailach padały także poważniejsze zarzuty, wszystkie te maile zachowałam), powinien zwrócić się w tej sprawie do prokuratury. Albo do psychiatry"" - napisała na swoim profilu. Dunin przyznała, że udzieliła dużego wsparcia Kasprowiczowi, pomagając mu w redakcji książek. Za tę pomoc miał on być bardzo wdzięczny i z pewnością ""nie wyglądał na ofiarę"" - oceniła. Następnie Dunin zasugerowała, że zachowanie Karpowicza może mieć głębsze dno. ""Jak sądzę, próbuje on rozpętać tę aferę, żeby ukryć ważniejszą dla siebie sprawę, jaką jest dwuznaczna sytuacja w nagrodzie Nike. Żyje on w konkubinacie z Sekretarzem tej nagrody, a Sekretarz ma pewne możliwości wpływu, np. może proponować odpowiednich członków jury, dostarczać informacji na temat przebiegu obrad..."" - napisała. Dunin poprosiła także o uszanowanie jej prywatności.",Ignacy Karpowicz i Kinga Dunin,
https://wiadomosci.onet.pl/swiat/szwecja-zwyciestwo-lewicowej-opozycji-w-wyborach-parlamentarnych/0ffxg,Szwecja: zwycięstwo lewicowej opozycji w wyborach parlamentarnych,"Przywódca szwedzkiej Partii Socjaldemokratycznej Stefan Loefven oświadczył, że jest gotów rozpocząć proces tworzenia nowego rządu. Wg nieoficjalnych wyników centrolewicowa opozycja wygrała niedzielne wybory w Szwecji, ale nie osiągnęła większości absolutnej.","Loefven podkreślił, że po ośmiu latach rządów centroprawicy kraj znalazł się w poważnej sytuacji. - Mamy tysiące bezrobotnych, wyniki nauczania w naszych szkołach pogarszają się bardziej niż w jakimkolwiek innym kraju OECD - powiedział. Oświadczył, że wynik wyborów oznacza, iż w Szwecji potrzebna jest zmiana, nowy kierunek. Według wstępnych wyników lewicowa opozycja uzyskała 43,7 proc. głosów. Nie ma ona jednak większości, a rolę języczka u wagi będą być może mieli antyimigracyjni Szwedzcy Demokraci, którzy podwoili swój wynik. Szwedzcy Demokraci zdobyli 12,9 proc. głosów i będą trzecią siłą w parlamencie. W zwycięskim bloku główną rolę odgrywa Partia Socjaldemokratyczna(31,2 proc. poparcia), następnie Partia Zielonych (6,8 proc.) oraz Partia Lewicy (5,7 proc.). Stefan Loefven, kandydat na premiera, do 2012 roku kierował związkiem zawodowym pracowników przemysłu metalowego. Podczas wieczoru wyborczego Loefven powiedział, że jest ""gotowy wziąć odpowiedzialność za Szwecję"". Oświadczył, że wynik wyborów oznacza, iż w Szwecji potrzebna jest zmiana, nowy kierunek. Polityk socjaldemokracji może mieć jednak trudną misję, gdyż zmieniona konstytucja po raz pierwszy nakłada konieczność zdobycia przez szefa rządu wotum zaufania w parlamencie. Wcześniej mniejszościowe rządy mogły trwać, wygrywając poszczególne głosowania. Lewicowemu blokowi z pewnością trudno będzie szukać poparcia u Szwedzkich Demokratów, którzy jako jedyna przeciwna imigrantom siła są bojkotowani przez wszystkie ugrupowania parlamentarne. Komentatorzy podkreślają, że Szwedzcy Demokraci są największym zwycięzcą tych wyborów. Ich wynik jest o 7,4 pkt proc. lepszy niż cztery lata temu. Może im przypaść rola języczka u wagi. - To był nasz cel. Chcemy zwiększyć nasz wpływ na politykę - powiedział po ogłoszeniu wyników sondażowych rzecznik Szwedzkich Demokratów Bjoern Soeder. Rządzący Szwecją od ośmiu lat centroprawicowy sojusz czterech partii pod przywództwem premiera Fredrika Reinfeldta uzyskał 39,3 proc. Największą porażkę odniosła przewodząca temu sojuszowi konserwatywna Umiarkowana Partia Koalicyjna, zdobywając zaledwie 23,2 proc., aż o 6,9 pkt proc. mniej niż w poprzednich wyborach. Pozostali koalicjanci: Ludowa Partia Liberałów, Partia Centrum oraz Chrześcijańscy Demokraci także stracili poparcie. Premier Reinfeldt poinformował, że dziś poda się do dymisji wraz z całym rządem. Zapowiedział też, że w przyszłym roku odejdzie z funkcji przewodniczącego Umiarkowanej Partii Koalicyjnej. W 349 miejscowym parlamencie lewicowa opozycja będzie mieć 159 mandatów, centroprawicowy sojusz czterech partii 142. Szwedzcy Demokraci 48. Ostatecznie, wbrew prognozom, progu wyborczego nie przekroczyła lewicowa i radykalna partia Inicjatywa Feministyczna, zdobywając tylko 3,1 proc. głosów Zwycięstwo lewicowej opozycji, jeśli zdoła ona rządzić Szwecją, z pewnością będzie oznaczać dla Szwedów podwyżkę podatków i utratę części popularnych ulg. Zabieg ten ma sfinansować obiecywany wzrost nakładów w sferze społecznej. Lewica zarzucała centroprawicy pogorszenie stanu państwa opiekuńczego. Ustępujący rząd znacznie obniżył podatki i sprywatyzował część usług socjalnych. Frekwencja w wyborach wyniosła 83,4 proc. i była wyższa o 1,3 proc. niż 4 lata temu.",Stefan Loefven - przywódca szweckiej Partii Socjalistycznej,
https://wiadomosci.onet.pl/swiat/szwecja-wybory-parlamentarne-wygrala-lewicowa-opozycja/zq2vy,Szwecja: wybory parlamentarne wygrała lewicowa opozycja,"Niedzielne wybory parlamentarne w Szwecji wygrała lewicowa opozycja z 44,8 proc. głosów - według sondaży exit polls. Nie ma ona jednak większości, a rolę języczka u wagi będą mieć antyimigracyjni Szwedzcy Demokraci, którzy prawie podwoili wynik sprzed 4 lat.","Szwedzcy Demokraci będą trzecią siłą w szwedzkim parlamencie. W zwycięskim bloku główną rolę odgrywa Partia Socjaldemokratyczna (31,3 proc. poparcia), następnie Partia Zielonych (7,1 proc.) oraz Partia Lewicy (6,6 proc.). Kandydatem na premiera jest przewodniczący socjaldemokracji 57-letni Stefan Loefven, który do 2012 roku kierował związkiem zawodowym pracowników przemysłu metalowego. - Wstępne wyniki pokazują, że Szwedzi zagłosowali za zmianami - oceniła rzeczniczka Partii Socjaldemokratycznej Carin Jaemtin, wyrażając nadzieję, że nowym premierem będzie Loefven. Polityk socjaldemokracji może mieć jednak trudną misję, gdyż zmieniona konstytucja po raz pierwszy nakłada konieczność zdobycia przez szefa rządu wotum zaufania w parlamencie. Wcześniej mniejszościowe rządy mogły trwać, wygrywając poszczególne głosowania. Lewicowemu blokowi z pewnością trudno będzie szukać poparcia u Szwedzkich Demokratów, którzy jako jedyna przeciwna imigrantom siła są bojkotowani przez wszystkie ugrupowania parlamentarne. Szwedzcy Demokraci uzyskali wynik 10,5 proc. i to zdaniem komentatorów największy zwycięzca tych wyborów. To o 4,8 pkt proc. więcej niż cztery lata temu. SD może przypaść rola języczka uwagi. - To był nasz cel. Chcemy zwiększyć nasz wpływ na politykę - powiedział po ogłoszeniu wyników sondażowych rzecznik Szwedzkich Demokratów Bjoern Soeder. Próg wyborczy przekroczyła też prawdopodobnie lewicowa i radykalna partia feministyczna Inicjatywa Feministyczna, zdobywając ponad 4 proc. głosów. Rządzący Szwecją od ośmiu lat centroprawicowy sojusz czterech partii pod przywództwem premiera Fredrika Reinfeldta uzyskał 39,7 proc. Największą porażkę odniosła przewodząca temu sojuszowi konserwatywna Umiarkowana Partia Koalicyjna, zdobywając zaledwie 22,2 proc., aż o 7,9 pkt proc. mniej niż w poprzednich wyborach. Pozostali koalicjanci: Ludowa Partia Liberałów, Partia Centrum oraz Chrześcijańscy Demokraci także stracili poparcie. Zwycięstwo lewicowej opozycji, jeśli zdoła ona rządzić Szwecją, z pewnością będzie oznaczać dla Szwedów podwyżkę podatków i utratę części popularnych ulg. Zabieg ten ma sfinansować obiecywany wzrost nakładów w sferze społecznej. Lewica zarzucała centroprawicy pogorszenie stanu państwa opiekuńczego. Ustępujący rząd znacznie obniżył podatki i sprywatyzował część usług socjalnych.",Radość w siedzibie Szwedzkich Demokratów,
https://wiadomosci.onet.pl/kraj/lewica-przestrzega-przed-urynkowieniem-uslug-publicznych/9915g,Lewica przestrzega przed urynkowieniem usług publicznych,"Urynkowienie usług publicznych, które dokonuje się w Polsce w ochronie zdrowia, oświacie czy usługach pocztowych skutkuje obniżeniem jakości, ograniczeniem dostępności i pogorszeniem warunków pracy - przestrzegają uczestnicy konferencji zorganizowanej przez klub SLD.","Konferencję ""Urynkowienie i prywatyzacja usług publicznych w Polsce - konsekwencje i zagrożenia"" w sobotę w Sejmie zorganizował klub SLD wraz z Ośrodkiem Myśli Społecznej im. F. Lassalle'a z okazji przypadającego 7 kwietnia Światowego Dnia Zdrowia. Dyrektor Ośrodek Myśli Społecznej im. F. Lassalle'a. Michał Syska podkreślał, że procesy urynkowienia zachodzą nie tylko w służbie zdrowia, ale także w szeroko pojętej oświacie, na rynku pocztowym, w szeregu usług publicznych realizowanych przez samorządy. - Paradygmat zapewnienia Polkom i Polakom dobrych usług został zastąpiony przez paradygmat zysku, co wywołuje bardzo negatywne skutki - obniżenie jakości, ograniczenie dostępności zwłaszcza dla ludzi mniej zamożnych, a także pogorszenie warunków pracy osób zatrudnionych w tych sektorach - zaznaczył. Na służbie zdrowia skoncentrował się b. minister zdrowia Marek Balicki (SLD). Jak mówił, komercjalizacja opieki zdrowotnej to jedna z głównych przyczyn wydłużenia kolejek do lekarzy i szpitali. Jego zdaniem środki publiczne powinny płynąć jedynie do tych placówek, które działają na zasadzie non profit, czyli nie dla zysku. Powoływał się na przykład Holandii, gdzie szpitale funkcjonują wyłącznie w oparciu o formułę non profit. A - jak mówił - Holandia w ostatnim rankingu Europejskiego Konsumenckiego Indeksu Zdrowia zajęła pierwsze miejsce, jeśli chodzi o jakość opieki zdrowotnej i dostęp do niej. Tymczasem - podkreślił Balicki - obecnie w Polsce nawet publiczne szpitale wybierają te usługi, za które można otrzymać wyższą zapłatę, a ograniczają te, które są nieopłacalne, niedostatecznie finansowane przez NFZ. Według b. ministra zdrowia odejście od komercjalizacji szpitali nie zagrozi kondycji finansowej placówek. - Nie od formy działania zależy, czy szpital się zadłuża czy nie, ale od tego jaki ma zarząd, jakie są procedury wewnętrzne - dowodził Balicki. Przekonywał też, że należy zwiększyć finansowanie ochrony zdrowia ze środków publicznych przez podniesienie składki zdrowotnej opłacanej z budżetu państwa np. za osoby bezrobotne. - Przeciętne wynagrodzenie w kraju przekracza 3,5 tys. zł, natomiast budżet państwa płaci składkę za osoby bezrobotne od kwoty 700 zł - powiedział. Według Balickiego ostatnie propozycje ministra zdrowia Bartosza Arłukowicza dotyczące zmniejszenia kolejek do specjalistów i zabiegów to ""leczenie objawów choroby a nie przyczyn"". Pod koniec marca minister zdrowia przedstawił propozycje, które mają poprawić dostęp pacjentów do specjalistów i zabiegów: m.in. motywację finansową dla lekarzy do szybkiego diagnozowania i leczenia nowych pacjentów, szerszą diagnostykę dla lekarzy rodzinnych, zwiększenie kompetencji pielęgniarek, obowiązkowe poradnie przyszpitalne, budowę centralnych kolejek oraz system raportowania o kolejkach do NFZ.",,
https://wiadomosci.onet.pl/kraj/unia-lewicy-i-sdpl-opuscily-koalicje-europa-plus/3ql1n,Unia Lewicy i SdPl opuściły koalicję Europa Plus,"Szefowie Unii Lewicy i Socjaldemokracji Polskiej poinformowali o wystąpieniu z koalicji Europa Plus. Zaznaczyli, że nie widzą możliwości dalszej współpracy z liderem Twojego Ruchu Januszem Palikotem.","O rezygnacji z koalicji Europa Plus, Unia Lewicy i Socjaldemokracja Polska poinformowały w piątkowym oświadczeniu. ""Polityka w naszym przekonaniu, winna być sztuką kompromisu służącą społeczeństwu. Tymczasem lider jednego z podmiotów współtworzących Europę Plus, nie respektując podpisanych wcześniej zasad współpracy oraz lekceważąc koalicjantów notorycznie narzuca pozostałym swoje decyzje"" - napisali przewodniczący partii Piotr Musiał (UL) i Wojciech Filemonowicz (SdPl). W reakcji rzecznik Twojego Ruchu Andrzej Rozenek poinformował, że koalicja Europa Plus Twój Ruch z Filemonowiczem rozstała się definitywnie dwa miesiące temu. ""Większość działaczy SdPl opuściła swoją partię i wstąpiła do Twojego Ruchu"" - napisał Rozenek w oświadczeniu na stronie internetowej. W rozmowie dodał, że nie otrzymał oficjalnej informacji o tym, że z udziału w koalicji zrezygnowała Unia Lewicy. W sobotę Europa Plus Twój Ruch zaprezentuje ""jedynki"" i część list w wyborach do Parlamentu Europejskiego.",Europa Plus,
https://wiadomosci.onet.pl/kraj/politycy-lewicy-o-rakowskim-w-piata-rocznice-jego-smierci/w29vp,Politycy lewicy o Rakowskim w piątą rocznicę jego śmierci,"Mieczysław Rakowski stanął po stronie głębokich reform, bez niego nie byłoby w Polsce nowoczesnej socjaldemokracji - ocenili były prezydent Aleksander Kwaśniewski i szef SLD Leszek Miller podczas spotkania w 5. rocznicę śmierci Rakowskiego.","Miller zapowiedział, że klub Sojuszu ponowi wniosek do marszałek Ewy Kopacz, by jedna z sal w Sejmie nosiła imię Mieczysława F. Rakowskiego. - Skoro jest miejsce dla wielu wybitnych postaci II i III RP, to powinno się znaleźć także miejsce dla premiera przełomu, bez którego Polska nie byłaby taka jaka jest - argumentował przewodniczący SLD. Jak przypomniał, Rakowski był redaktorem naczelnym tygodnika ""Polityka"", na którym wychowały się kolejne pokolenia polskiej inteligencji. - Tygodnika, który dzięki osobistym umiejętnościom i zręcznie prowadzonej polityce redakcyjnej odgrywał rolę azylu intelektualnego w Polsce Ludowej - podkreślił Miller. Szef Sojuszu przypomniał też o dziennikach, które prowadził Rakowski. - To świadectwo i dorobek człowieka, który żył w ciekawych czasach, ale również zapis nadziei i rozczarowań systemem, w którym przyszło mu żyć - ocenił. Według Millera, ""bez premiera Rakowskiego nie byłoby premiera Tadeusza Mazowieckiego"". - Rakowski otworzył także drogę do budowy w Polsce nowoczesnej, europejskiej socjaldemokracji i czynnie w tym procesie współdziałał - zaznaczył. Aleksander Kwaśniewski zwrócił uwagę, że to z otwartości Rakowskiego wyniknęła decyzja, jeszcze w czasach PRL, by każdy mógł mieć paszport w domu. - Wiedział, że do swobody gospodarczej daje również ludziom wolność poruszania się, korzystania z najlepszych uczelni, bibliotek, dotknięcie realnego świata - powiedział Kwaśniewski. - ""Polityka"" była rzeczywiście oazą otwartego myślenia, przy wszystkich ograniczeniach, oazą zdrowego rozsądku, miejscem, które skupiało wielu wspaniałych ludzi, ale była też pismem formacyjnym, lekturą obowiązkową - podkreślił Kwaśniewski. Jak dodał, ""gdyby nie »Polityka«, gdyby nie Mieczysław Rakowski i zespół, któremu przewodził, mielibyśmy kłopot, by zbudować w Polsce inteligencję"". - Rakowski, jako polityk doskonale rozumiał, że w 1989 roku kończy się epoka, że PZPR w tym kształcie nie jest w stanie wpisać się do nowego, demokratycznego ładu. To nie była dla niego łatwa decyzja - mówił Kwaśniewski. Jak zwrócił uwagę, Rakowski stanął po stronie ""głębokich reform i zmian"", choć - podkreślił - ""dla niego osobiście była to decyzja bolesna, bo oznaczała zakończenie działalności politycznej"". - Nie mógł żyć bez ""Polityki"", którą wydawał przez 24 lata, ale również bez polityki codziennej, którą się interesował i stanowiła treść jego rozważań i artykułów - dodał były prezydent. Zmarły w 2008 roku Rakowski był historykiem, dziennikarzem i politykiem. W latach 1988-89 kierował ostatnim rządem PRL; w latach 1989-90 sprawował funkcję (jako ostatni) I sekretarza KC PZPR. W latach 1952-82 związany z ""Polityką"" najpierw jako zastępca, później jako jej redaktor naczelny. Na początku lat 90. Rakowski wycofał się z czynnego życia politycznego, brał jednak udział w debatach publicznych. Był redaktorem naczelnym pisma ""Dziś"", pisywał do ""Trybuny"", wydał dzienniki - 10 tomów obejmujących lata 1958-1989 oraz dziennik z lat 1991-2001.",Leszek Miller podczas spotkania poświęconego Mieczysławowi Rakowskiemu,
https://wiadomosci.onet.pl/kraj/politycy-lewicy-energia-oparta-na-weglu-to-przezytek/ehmdp,Politycy lewicy: energia oparta na węglu to przeżytek,"Energia oparta na węglu jest przeżytkiem, a polityka klimatyczna to instrument modernizacji kraju; rozpoczynający się w poniedziałek w Warszawie szczyt klimatyczny to szansa dla Polski - przekonywali Andrzej Rozenek, Ryszard Kalisz i Dariusz Szwed.","""Nie traktujmy wyzwań, które stoją przed nami, wyzwań klimatycznych jako jakiegoś dopustu bożego. Odnawialne źródła energii dla Polski oznaczają 1,4 mln nowych miejsc pracy i to wcale nie znaczy, że ma się to odbyć kosztem górnictwa i górników"" - przekonywał rzecznik Twojego Ruchu Andrzej Rozenek na wspólnej z Kaliszem i Szwedem konferencji prasowej w Sejmie. Ocenił, że to ogromny zaszczyt, iż w tym roku to w naszym kraju odbędzie się szczyt klimatyczny. Przekonywał, że w XXI wieku spalanie węgla - który jest cenną substancją wykorzystywaną m.in. w chemii - ""jest po prostu barbarzyństwem"". Jak mówił, energię można już pozyskiwać z wielu innych źródeł, bezpiecznych dla środowiska i sprzyjających tworzeniu nowych miejsc pracy. Zapowiedział też, że Twój Ruch jeszcze w piątek skieruje do rządu apel z okazji zbliżającego się szczytu. ""Zwrócimy się o to, by polski rząd intensywnie włączył się do globalnej współpracy na rzecz ochrony globalnego klimatu. Inaczej czeka nas katastrofa, oczywiście nie nas, nasze dzieci, wnuki. Ale czy ktoś nam dał prawo, by nie myśleć o tym, co będzie za lat 100 czy 50? Nie mamy takiego prawa"" - mówił. Wtórował mu szef Stowarzyszenia Dom Wszystkich Polska, Ryszard Kalisz. Podkreślał, że Polska musi patrzeć w przyszłość, a nie ""być hamulcowym w Europie"". ""Powinniśmy mieć świadomość, że energetyka oparta na węglu jest już przeżytkiem i że w przyszłości pozostaniemy skansenem. (...) Dlatego apelujemy o rozsądek, o progresywne takie, racjonalne myślenie"" - zaznaczył. Kalisz zwrócił uwagę, że tegoroczny 11 listopada to zarówno Święto Niepodległości, jak i data rozpoczęcia szczytu klimatycznego. Podkreślił, że od wielu lat on i stojący obok niego politycy apelowali, by 11 listopada ""był okazją do pozytywnej energii, do takiego świętowania, by to było świętowanie o coś"". ""Zebraliśmy się tu (...), by przekazać polskiej opinii publicznej, że nie wszyscy w Polsce chcą wyrażać swą nienawiść do innych 11 listopada, że są środowiska, które chcą wyrazić swój szacunek dla odmienności, dla różnorodności, ale równocześnie swój szacunek dla czystego powietrza w Polsce. I tym samym apelujemy do polskiego rządu, do Donalda Tuska, do pana ministra (środowiska Marcina) Korolca - przejrzyjcie na oczy"" - oświadczył. Z kolei Dariusz Szwed z Zielonego Instytutu mówił, że reprezentuje ""tę Polskę, która uważa, że polityka klimatyczna jest wartościowym, nowoczesnym instrumentem modernizacji państwa, budowania nowoczesnej Polski"". Podkreślał, że nie chodzi tylko o ograniczenie emisji gazów cieplarnianych, a także o to, by ludzie mogli na co dzień oddychać czystym powietrzem.",,
https://wiadomosci.onet.pl/swiat/niemcy-szef-berlinskiego-msw-zaniepokojony-akcjami-skrajnej-lewicy/zpxtq,Niemcy: szef berlińskiego MSW zaniepokojony akcjami skrajnej lewicy,"Minister spraw wewnętrznych miasta Berlina, senator Frank Henkel wyraził w poniedziałek zaniepokojenie akcjami skrajnej lewicy, która - protestując przeciwko rosnącym czynszom - atakuje instytucje i budynki, będące w jej mniemaniu symbolami luksusu i władzy.","- Skrajna lewica wykorzystuje niepokój mieszkańców z powodu rosnących opłat za czynsz - powiedział Henkel dziennikowi ""Der Tagesspiegel"". Polityk CDU poinformował, że berlińska policja powołała sześcioosobową grupę specjalną, której celem jest rozpracowanie i ujęcie dotychczas nieuchwytnych napastników. W ubiegłym tygodniu nieznani sprawcy podpalili urząd do spraw socjalnych w dzielnicy Wedding w środkowo-północnej części stolicy Niemiec. Podczas pożaru spłonęła znaczna część urzędowego archiwum. Urząd do spraw socjalnych Weddingu znajduje się na liście opublikowanej przez lewaków w kwietniu w internecie. ""Berliner Liste"" (Lista Berlińska) zawiera adresy stu obiektów, w tym projektów nowych budynków, grup inwestorów, sądów, urzędów pracy i biur berlińskiej administracji, które - zdaniem autorów - powinny stać się przedmiotem ""akcji kreatywnych"", czyli ataków. ""Prawo do własności jest w mieście kapitalistycznym ważniejsze od prawa do mieszkania"" - czytamy w oświadczeniu opublikowanym w internecie na łamach ""linkezeitung"" (lewicowa gazeta). Dziennie w Berlinie dochodzi do 20 eksmisji - dodają autorzy. Zarzucają partiom rządzącym w Berlinie (SPD i CDU), że sprywatyzowały na wielką skalę nieruchomości w mieście i przestawiły działalność komunalnych instytucji na ""logikę kierującą się zyskiem"". Jak donoszą berlińskie gazety, od chwili pojawienia się w internecie ""Listy Berlińskiej"", policja odnotowała 17 ataków na znajdujące się na liście obiekty. W miniony czwartek nieznani sprawcy obrzucili torebkami z farbą fasadę osiedla Choriner Hoefe. W stojącym w pobliżu samochodzie marki Porsche wybito przednią szybę. Grupa, która przyznała się do ataku, napisała w opublikowanym w internecie oświadczeniu: ""Nie chcemy waszych luksusowych gett, waszych luksusowych samochodów, waszych luksusowych sklepów. Ten kraj pasibrzuchów pełen marketów bio i limuzyn odbiera od dawna apetyt nam i wszystkim, którzy nie mają wypchanego portfela"". ""Der Spiegel"" określa manifest lewaków mianem ""wypowiedzenia wojny miastu, którego atrakcyjność opiera się na barwnej różnorodności"", przyznając, że 13 lat po zjednoczeniu kraju Berlin stał się metropolią, przestając być miejscem, gdzie ""każdy może mieszkać niemal za darmo"". Czynsz za mieszkania w Berlinie, który wcześniej należał do tanich miast, wzrósł gwałtownie w minionych kilku latach. Mieszkania, zwalniane przez dotychczasowych mieszkańców, wynajmowane są ponownie za sumy o nierzadko 30 proc. wyższe. Brak jest lokali dla studentów i osób gorzej sytuowanych. Berlin ma długą tradycję lewackiego terroru. Przy okazji święta 1 maja w dzielnicy Kreuzberg dochodzi od dziesięcioleci do zamieszek i walk z policją. Kilka lat temu niepokój w mieście wzbudzała seria nocnych podpaleń zaparkowanych samochodów lepszych marek. Dopiero po wielu miesiącach policja opanowała sytuację.",fot. AFP,
https://wiadomosci.onet.pl/tylko-w-onecie/oleksy-rozzalony-po-kongresie-lewicy-szarpac-sie-o-cos-wiecej/xncwr,Oleksy rozżalony po Kongresie Lewicy: szarpać się o coś więcej?,"Józef Oleksy, organizator szumnie zapowiadanego Kongresu Lewicy, jest rozżalony jego efektami. - Mam wrażenie, że w samym SLD wygasła chęć kontynuowania poważnej dyskusji programowej - stwierdził w sieci. Z kolei Sojusz na swojej www z opóźnieniem opublikował entuzjastyczne przemówienie Oleksego z Kongresu.","Józef Oleksy napisał w sieci o efektach Kongresu Lewicy, który odbył się ponad 10 dni temu na Stadionie Narodowym. I to nie w tonie zadowolenia. Co więcej, powodem nie jest nieobecność zaproszonych Lecha Wałęsy, gen. Wojciecha Jaruzelskiego i Aleksandra Kwaśniewskiego. Przyczyną zawodu byłego premiera jest brak kontynuacji kongresowych prac. - Czasem nachodzi mnie natarczywa myśl, czy wobec polskiej demokracji warto jest szarpać się o coś więcej. Odbył się Kongres Polskiej Lewicy. I zgasło zainteresowanie tym, co dalej - napisał były premier, a dziś wiceprzewodniczący SLD. Oleksy dziś ""ma wrażenie, że w samym SLD wygasła chęć kontynuowania poważnej dyskusji programowej"". A sam, jako główny organizator spotkania, ma niedosyt co do ""przekazu, który poszedł do obywateli"" - tutaj jednak jako na winne wskazuje media, które z Kongresu pokazywały, ale tylko znane twarze. A nie ""istotę polskich problemów"". Sojusz na swojej stronie internetowej niemal jednocześnie opublikował tekst wystąpienia Oleksego na Kongresie Lewicy. Było to przemówienie entuzjastyczne. Były premier mówił wtedy o tym, że Kongresowi przyświecał m.in. idea, iż warto sprawdzić, jaki jest potencjał polskiej lewicy. - Polska potrzebuje lewicy, a lewica wie, co w Polsce trzeba podjąć, żeby (…) przyszłość była pomyślna - twierdził wtedy. I wymieniał, jak wiele organizacji lewicowych, jak często się spotykało, by opracować wspólny raport. Mówił też, że w ostatnich latach ""coraz częściej padały pytania jak żyć"". I, że lewica wie, co robić, żeby żyło się lepiej. A prawicy zarzucał, że jest ""bezradna"". - W rożnych dyskusjach, które toczyliśmy w grupach roboczych przygotowujących Kongres powracało nieustanne widmo zastoju i dryfu rozwojowego, w który Polska popada - mówił wtedy. Teraz jednak, już po Kongresie, ma wrażenie, że ""w samym SLD wygasła chęć kontynuowania poważnej dyskusji programowej"". W połowie czerwca, gdy trwał Kongres Lewicy, stwierdził, że spotkanie powinno mieć kontynuację: - Pozwólcie mi wyrazić przekonanie, że droga do dialogu na lewicy i poszukiwania formuły zespolenia potencjału społecznego polskiej lewicy jest otwarta. Niech temu służy idea powołania grupy roboczej, która byłaby swoistą ścieżką do możliwych, przyszłych tego typu spotkań. Dziś dodaje z żalem: - Chcę wierzyć jednak, że na lewicy powstaną grupy robocze, które poprowadzą dalszą dyskusję o przyszłości Polski. Podczas Kongresu Leszek Miller mówił odważnie: - Rozpoczynamy marsz lewicy, który zakończy się sukcesem wyborczym w 2015 r.","Józef Oleksy, fot. Michał Grocholski / Agencja Gazeta",
https://wiadomosci.onet.pl/kraj/szef-s-odmowil-udzialu-w-kongresie-lewicy-powod-to-jaruzelski/0kn26,"Szef ""S"" odmówił udziału w Kongresie Lewicy. Powód to Jaruzelski","Szef ""S"" Piotr Duda nie pojawi się na Kongresie Programowym Lewicy; powód to zaproszenie na tę imprezę gen. Wojciecha Jaruzelskiego. - Miejsce Jaruzelskiego jest na ławie oskarżonych i tylko w sądzie możemy się z nim spotykać - oświadczył rzecznik Dudy Marek Lewandowski.","Lewandowski zadeklarował jednocześnie w czwartkowym oświadczeniu wolę współpracy w sprawach pracowniczych. - Dlatego życzymy owocnych obrad dla dobra polskich pracowników, ich rodzin i całego polskiego społeczeństwa - dodał. Jak przypomniał, szef ""S"" otrzymał pod koniec marca podpisane m.in. przez Józefa Oleksego zaproszenie na kongres. I - zaznaczył - ""mając w pamięci pozytywne deklaracje SLD w sprawach pracowniczych i wsparcie w walce z wydłużeniem wieku emerytalnego, pomimo licznych wątpliwości, Solidarność rozważała ewentualny udział w kongresie"". Nawet - dodał - ""w kontekście informacji publikowanych przez działaczy SLD, że szef związku weźmie udział, choć takiej decyzji jeszcze nie podjęliśmy"". ""Już samo to było niepoważne. Jednak informacja o zaproszeniu gen. Wojciecha Jaruzelskiego sprawę jednoznacznie i definitywnie rozstrzyga"" - głosi komunikat rzecznika lidera ""S"". - Miejsce Jaruzelskiego jest na ławie oskarżonych i tylko w sądzie możemy się z nim spotykać. Jesteśmy zdumieni, że działacze SLD tego nie rozumieją - podkreślił Lewandowski. - Są granice, których przekraczać nie wolno - dodał. Kongres Lewicy Programowej organizowany jest przez SLD 16 czerwca na Stadionie Narodowym w Warszawie. Ma wziąć w nim udział ponad sto partii, organizacji i stowarzyszeń. Szef SLD Leszek Miller poinformował w środę, że zaproszenie na Kongres Programowy Lewicy przyjęli b. prezydent Aleksander Kwaśniewski i gen. Wojciech Jaruzelski. Kwaśniewski uważa, że w kongresie powinien uczestniczyć Ruch Palikota. SLD nie widzi natomiast na kongresie miejsca dla partii Janusza Palikota. W poniedziałek po spotkaniu z Millerem gotowość uczestnictwa w kongresie zadeklarował b. przywódca Solidarności Lech Wałęsa.",,
https://wiadomosci.onet.pl/kraj/w-niedziele-sejmik-kobiet-lewicy-pod-haslem-razem-przeciwko-kryzysowi/w331l,"W niedzielę Sejmik Kobiet Lewicy pod hasłem ""Razem przeciwko kryzysowi""","W niedzielę w stołecznej Sali Kongresowej PKiN zbiera się Sejmik Kobiet Lewicy; jego hasłem przewodnim będzie ""Razem przeciwko kryzysowi"". Gościem spotkania ma być szefowa platformy kobiecej PES, europosłanka Zita Gurmai; wręczone zostaną też nagrody ""stalowych goździków"".","Wcześniej, w sobotę, zbierze się Rada Krajowa SLD; jednym z tematów jej posiedzenia będzie niedzielny Sejmik. Działacze Sojuszu mają omówić też przygotowania do organizowanego na czerwiec Kongresu Programowego Lewicy. Z nieoficjalnych informacji PAP wynika, że przyjęta ma zostać uchwała, w której Sojusz zwróci się ze specjalnym apelem do byłego prezydenta Aleksandra Kwaśniewskiego. Niedzielne posiedzenie Sejmiku Kobiet Lewicy, w którym ma wziąć udział około 3 tysięcy działaczek, będzie już drugim tego typu spotkaniem - ubiegłoroczne poświęcone było przemocy wobec kobiet. Latem zeszłego roku powstało stowarzyszenie o tej nazwie, którego szefową została b. posłanka, wiceszefowa SLD Katarzyna Piekarska. - Chcemy porozmawiać o przeciwdziałaniu kryzysowi - jak te negatywne zjawiska z nim związane przekładają się na sytuację kobiet, czy to na rynku pracy, czy w życiu codziennym - zapowiedziała Piekarska. Jak podkreśliła, kobiety są tą grupą, którą problemy ekonomiczne dotykają w sposób szczególny. - Jeśli chodzi o rynek pracy prezentowane będą badania przeprowadzone przez OPZZ. Kobiety zarabiają mniej, są też w pierwszej kolejności zwalniane - przekonywała b. posłanka Sojuszu. Sejmik rozpocznie się o godz. 11. Działaczki ma powitać szef SLD Leszek Miller z żoną Aleksandrą, następnie zaplanowane jest wystąpienie gościa honorowego - przewodniczącej platformy kobiecej Partii Europejskich Socjalistów (PES Women), węgierskiej europosłanki Zity Gurmai. Wyemitowane ma zostać też specjalnie nagrane z okazji Sejmiku wystąpienie wicemarszałek Sejmu Wandy Nowickiej, która kilka tygodni temu została wyrzucona z Ruchu Palikota i w Prezydium Sejmu zasiada jako osoba niezależna. Zaplanowany jest też wykład prezes Polskiego Towarzystwa Ekonomicznego, prof. Elżbiety Mączyńskiej, a później - dwa panele dyskusyjne. W pierwszym z nich, pt. ""Kobiety pokonują kryzys"", wezmą udział m.in.: wiceszefowa OPZZ Wiesława Taranowska, przewodnicząca Zielonych 2004 Agnieszka Grzybek, europosłanka SLD Joanna Senyszyn oraz feministka i publicystka Julia Kubisa. W ramach drugiego, zatytułowanego: ""Życie codzienne Polek w kryzysie"", debatować mają: Anna Grzywacz z Federacji na Rzecz Kobiet i Planowania Rodziny, wiceszefowa Sojuszu Paulina Piechna-Więckiewicz, eurodeputowana SLD Lidia Geringer de Oedenberg, oraz Barbara Nowacka - feministka, córka zmarłej w katastrofie smoleńskiej Izabeli Jarugi-Nowackiej. Podczas Sejmiku wręczone zostaną ustanowione w tym roku specjalne nagrody przewodniczącego SLD dla pań szczególnie zaangażowanych w działalność na rzecz kobiet i równouprawnienia, ""stalowe goździki"". ""Goździki"" honorowe mają otrzymać: Gurmai i Taranowska. Dwa pozostałe zostaną przyznane lokalnym działaczkom, społeczniczkom. - Chcemy docenić też panie, które działają w małych ośrodkach, nieraz bardzo konserwatywnych, gdzie bardzo często trudno się pracuje - zaznaczyła Piekarska. Uczestniczki mają przyjąć też deklarację programową 2. Sejmiku Kobiet Lewicy. ""My, Polki i Polacy czujemy się w naszej ojczyźnie coraz mniej bezpiecznie. Kryzys społeczno-ekonomiczny z narastającą siłą uderza w codzienne życie (...) Polska nie jest już zieloną wyspą. Coraz częściej kojarzy się z niedożywionymi dziećmi, brakiem skutecznej opieki medycznej, śmieciowymi umowami, głodowymi emeryturami, homofobią i zakłamaniem"" - głosi deklaracja. W dokumencie znalazły się m.in. postulaty: ""państwa przyjaznego wszystkim obywatelom"", dobrej edukacji publicznej, nowoczesnej edukacji seksualnej, skutecznej opieki zdrowotnej, zniesienia dyskryminacji i równości płac. Według Piekarskiej w niedzielę zainaugurowany ma zostać też cykl debat w ramach Stowarzyszenia Sejmik Kobiet Lewicy, pod roboczym tytułem ""Kobiecym okiem"". -Chodzi o to, by rozmawiać w różnych miejscach w Polsce, na szczególnie istotne tematy, nie tylko te dotyczące kobiet, ale szerzej - choćby o reformie wymiaru sprawiedliwości, stosunkach państwo-Kościół, czy służbach mundurowych - podkreśliła b. posłanka. Sejmikowi ma być poświęcone też sobotnie posiedzenie Rady Krajowej SLD; innym z tematów mają być też przygotowania do Kongresu Programowego Lewicy. - Wskazana zostanie konkretna data i konkretne wytyczne dotyczące komitetu organizacyjnego - zapowiedział sekretarz generalny Sojuszu Krzysztof Gawkowski. Jak nieoficjalnie dowiedziała się PAP ze źródeł w Sojuszu, przyjęta ma zostać specjalna uchwała, w której Rada Krajowa zwróci się do b. prezydenta Aleksandra Kwaśniewskiego, by wziął udział w Kongresie Programowym Lewicy. Były prezydent pod koniec stycznia zdecydował się wesprzeć tworzoną przez Janusza Palikota i Marka Siwca formację ""Europa Plus"". W jej ramach miałyby powstać centrolewicowe listy wyborcze w przyszłorocznych wyborach do europarlamentu. Sam Kwaśniewski również nie wykluczył kandydowania. Decyzja b. prezydenta oburzyła polityków Sojuszu, którzy nie widzą możliwości współpracy z Palikotem. Chcieliby tworzyć wspólne listy z Kwaśniewskim, jednak bez udziału lidera RP. W sobotę ponadto najpierw Zarząd Krajowy, a później Rada Krajowa mają przyjąć sprawozdanie finansowe partii. Miller zaprezentuje też plany działań Sojuszu do końca roku.",,
https://wiadomosci.onet.pl/swiat/europejska-lewica-popiera-kandydature-bersaniego-na-premiera-wloch/s3dlj,Europejska lewica popiera kandydaturę Bersaniego na premiera Włoch,"Przedstawiciele włoskiej i europejskiej lewicy zebrali się w Turynie, by udzielić poparcia kandydatowi Partii Demokratycznej na premiera Włoch Pier Luigiemu Bersaniemu w wyborach parlamentarnych, które odbędą się 24 i 25 lutego.","Uczestnicy konferencji zorganizowanej pod hasłem ""Renesans dla Europy"" krytykowali rywali Bersaniego, premiera Mario Montiego i jego poprzednika Silvio Berlusconiego, podkreślając, że tylko lider centrolewicy jest wiarygodnym kandydatem na szefa rządu. - Europa potrzebuje zwycięstwa Bersaniego i Partii Demokratycznej - oświadczył w stolicy Piemontu lider Partii Europejskich Socjalistów, były premier Bułgarii Sergej Staniszew. Premier Belgii Elio di Rupo, robiąc aluzję do zakupu przez piłkarski klub Berlusconiego AC Milan znanego piłkarza Mario Balotellego, co przeciwnicy byłego szefa rządu uważają za element kampanii wyborczej, oświadczył: ""polityki nie prowadzi się na boisku"". - Włochom potrzebny jest rząd szanowany na arenie europejskiej i międzynarodowej - oznajmił belgijski premier. Taki gabinet - w jego opinii - ma szansę stworzyć prowadząca w sondażach Partia Demokratyczna. Poparcia Bersaniemu udzielił w telewizyjnym przesłaniu prezydent Francji, socjalista Francois Hollande. - Europa potrzebuje u sterów zwolenników postępu - mówił. Pier Luigi Bersani przyznał w swym przemówieniu, że premier Monti przywrócił Włochom ""powagę"" po okresie rządów Berlusconiego. - Ale to nie wystarcza. Do dyscypliny i powagi musimy dodać trochę równości i pracy - mówił kandydat włoskiej centrolewicy na premiera. - Naszym celem są Stany Zjednoczone Europy, prawdziwa unia polityczna i demokratyczna - dodał przywódca Partii Demokratycznej. - Nie możemy zgodzić się na to, by na temat Europy wykrzykiwali tylko eurosceptycy, a euroentuzjaści milczeli - oświadczył Bersani. Uzgodniony w piątek na szczycie UE w Brukseli budżet na lata 2014-2020 nazwał ""pyrrusowym zwycięstwem"". Jego zdaniem zawarte porozumienie nie przynosi rozwiązania istniejących w Europie problemów. Przewodniczący Parlamentu Europejskiego Martin Schulz nazwał kandydata centrolewicy na premiera Włoch ""wielkim liderem i wspaniałą osobą"". Wiele miejsca w swym wystąpieniu szef PE poświęcił także sprawom Unii. Wyraził przekonanie, że konieczna jest reforma Unii Europejskiej i jej większa przejrzystość. - Dzisiaj obywatele nie rozumieją, jak działa Unia, kto co robi i na podstawie jakich reguł. Rada Europejska na przykład zbiera się za zamkniętymi drzwiami. Jeśli rząd źle pracuje, trzeba go zastąpić innym. To jest demokracja - mówił Schulz. W opinii przewodniczącego europarlamentu konieczna jest walka o zmiany, gdyż - jego zdaniem - ""wartości Europy są zagrożone"". Wymienił wśród nich szacunek dla jednostki, zagwarantowanie podstawowych praw, tradycję ośmiogodzinnego dnia pracy, działalność związków zawodowych, prawo do strajku, wolność prasy. - Żyjemy w klimacie światowej rywalizacji gospodarczej, a w niektórych częściach świata prawa te nie są w ogóle szanowane - dodał Martin Schulz.","Pier Luigi Bersani, fot. AFP",
https://wiadomosci.onet.pl/kraj/kwasniewski-nasza-grupa-spotyka-sie-trzy-razy-na-rok-w-kazachstanie/mb8y9,Kwaśniewski: nasza grupa spotyka się trzy razy na rok w Kazachstanie,"""Działamy przy rządzie Kazachstanu. Naszym stałym partnerem jest premier oraz ministrowie. Czasem rozmawiamy z prezydentem. Nasza grupa spotyka się trzy razy na rok w Kazachstanie i raz w Europie"" - powiedział w wywiadzie dla ""Polityki"" były prezydent Aleksander Kwaśniewski.","Aleksander Kwaśniewski zapytany, co robił w ostatnim czasie powiedział, że pod koniec listopada był w Kazachstanie. ""Przez dwa lata nikogo nie interesował mój udział w Niezależnej Międzynarodowej Grupie Doradczej. Chociaż przy różnych okazjach o niej wspominałem. Wiele razy rozmawiałem o tym z ministrem Radosławem Sikorskim"" - powiedział Kwaśniewski. ""Działamy przy rządzie Kazachstanu. Naszym stałym partnerem jest premier oraz ministrowie. Czasem rozmawiamy z prezydentem. Nasza grupa spotyka się trzy razy na rok w Kazachstanie i raz w Europie. W Wiedniu mamy małe biuro pomagające nam odpowiadać na zapotrzebowanie strony kazachskiej"" - podkreślił były prezydent. ""Dla Polski to może być fatalne"" Zapytany, czy jego ewentualny powrót do polityki dałby szansę lewicy, powiedział, że ""zużywanie się Platformy Obywatelskiej w takim układzie nieuchronnie przesuwa władzę w stronę PiS albo jakiegoś post-PiS"". Dodał, że ""dla Polski to może być fatalne"". ""Istnienie alternatywy centrolewicowej jest w interesie obecnie rządzących, bo może ich uwolnić od zemsty pisowców"" - podkreślił Aleksander Kwaśniewski. Dodał, że z badań wynika, iż takie ugrupowanie już może liczyć na 20-25 procent poparcia"". Były prezydent zaznaczył, że byłaby to ""jedna z trzech porównywalnych sił"". ""Nie ma woli. Przynajmniej na razie nie ma jej SLD"" Kwaśniewski podkreślił, że jego poglądy polityczne są niezmienne. ""Rozmawiałem o tym z Millerem i Palikotem. Na razie z wiadomym skutkiem. Sekwencja wydarzeń temu projektowi sprzyja. Bo w przyszłym roku zaczniemy od eurowyborów, a rok później będą wybory parlamentarne i prezydenckie"" - zaznaczył. Były prezydent dodał, że ""dałoby się taki polityczny byt zakorzenić na scenie politycznej i w świadomości wyborców. Ale nie ma woli. Przynajmniej na razie nie ma jej SLD"" - powiedział Aleksander Kwaśniewski. Cały wywiad z Aleksandrem Kwaśniewskim w najnowszym wydaniu ""Polityki"".","Aleksander Kwaśniewski, fot. AFP",
https://wiadomosci.onet.pl/tylko-w-onecie/kloca-sie-o-50-tys-dla-kwasniewskiego-celinski-przekroczylem-pewna-granice/9dey8,Kłócą się o 50 tys. dla Kwaśniewskiego. Celiński: przekroczyłem pewną granicę,"Na lewicy kłótnia pomiędzy Andrzejem Celińskim a Stowarzyszeniem Młodzi Socjaliści. Polityk poprosił ich, aby ""spieprz..."" i nazwał ""głupcami"". A oni odparowali, że mało kto potrafi ""w tej samej wypowiedzi połączyć bluzgi i apel o poprawę poziomu debaty publicznej"". A poszło o zarobki Aleksandra Kwaśniewskiego.","Zaczęło się od tego, że Młodzi Socjaliści - po publikacji ""Gazety Wyborczej"", że Aleksander Kwaśniewski zarabia u Jana Kulczyka 50 tys. zł miesięcznie - napisali do niego gorzki list. Wypomnieli byłemu prezydentowi, że w czasie swoich rządów prowadził ""zakulisowe negocjacje z Janem Kulczykiem"" nt. państwowych spółek. ""Być może gdyby nie te negocjacje, teraz nie otrzymywałby pan wielu tysięcy złotych za doradzanie Janowi Kulczykowi?"" - pytali. Na to Andrzej Celiński, szef Partii Demokratycznej, radził autorom listu ""spieprz…"" i zacząć się uczyć. W TOK FM zauważał też: ""Ten poziom dyskusji Polski nie naprawi. Polskie rządy nie dbały i nie dbają o wyrównanie szans, zwłaszcza jeśli chodzi o młode pokolenie. I to jest wielki wstyd"". Wyśmiewał jednocześnie postulaty Młodych Socjalistów, ale i PO oraz Leszka Balcerowicza. A Kwaśniewskiego bronił przed zarzutami o pokaźne zarobki. Teraz w rozmowie z Onetem deklaruje: ""Być może trochę przesadziłem. Czasem mnie poniesie. Nie powinienem był użyć tych słów i przekroczyłem pewną granicę"" - mówi o scysji z Młodymi Socjalistami. Ale dodaje, że choć w słowach przesadził, to merytoryczny sens wypowiedzi nt. prywatyzacji i Aleksandra Kwaśniewskiego podtrzymuje. Zauważa też, że stowarzyszenie MS ciągle powtarza bzdury nt. Jana Kulczyka, a na to się nie godzi. Swoim oponentom wyłuszcza więc: ""Nie da się zbudować kapitalizmu bez kapitału"". Replika w radiu nie uszła uwadze Młodych Socjalistów, którzy wyrazili swoje zdziwienie. - Musimy panu (…) przyznać, że rzadko kto potrafi - jak pan - w tej samej wypowiedzi połączyć bluzgi i apel o poprawę poziomu debaty publicznej. W festiwalu żenady w obronie zarobków Aleksandra Kwaśniewskiego wysunął się pan naszym zdaniem na zdecydowane prowadzenie - kąśliwie odpowiedzieli Celińskiemu. Jednocześnie ""trudno im polemizować z merytoryczną głębią stwierdzenia »głupcy, niech spieprzają«"". Łatwo im jednak było wypomnieć szefowi Partii Demokratycznej partyjne wolty: - Droga z robotniczej ""Solidarności"" przez neoliberalną Unię Wolności Balcerowicza, do postkomunistycznego SLD - to imponujący przykład walki z dogmatyzmem. - Jesteśmy przekonani, że (…) naprawy (sytuacji społecznej w Polsce - red.) nie dokonają ludzie, dla których równość to tylko frazes. Uważamy, że może się jej podjąć jedynie prawdziwie demokratyczna formacja lewicowa. Dla takiej lewicy 1500 zł zarabiane przez miliony Polaków i Polek to za mało, a 21 000 zł Kwaśniewskiego, nie wspominając już o 50 000 zł za szczególne zasługi, to za dużo - nie odwrotnie - zrewanżowali się Celińskiemu. W rozmowie z Onetem Andrzej Celiński zapowiada też, że rzeczowo odpisze Młodym Socjalistom na kolejne ich zarzuty. W rozmowie z Onetem podkreśla na koniec: ""Jeżeli Polska nie nauczy się zagospodarowywać polityków, którzy odchodzą z polityki bez możliwości powrotu do poprzedniego zawodu, to będziemy mieć w Sejmie kretynów, którzy kurczowo trzymają się ław w Sejmie, bo wiedzą, że poza nim nie zarobią nawet połowy tego, co zarabiają jako parlamentarzyści"".","Andrzej Celiński, fot. Paweł Piotrowski / Agencja Gazeta",
https://wiadomosci.onet.pl/kraj/rzeczpospolita-wielka-feta-na-czesc-towarzysza-gierka/7wvsk,"""Rzeczpospolita"": wielka feta na cześć towarzysza Gierka","Sojusz Lewicy Demokratycznej chce, by 2013 rok był rokiem Edwarda Gierka - informuje ""Rzeczpospolita"". 6 stycznia przypada setna rocznica urodzin I sekretarza Komitetu Centralnego Polskiej Zjednoczonej Partii Robotniczej, który rządził Polską w latach 1970-80.","SLD zamierza hucznie uczcić rocznicę urodzin Gierka. Zorganizowane zostaną m.in. trzy konferencje naukowe poświęcone jego dokonaniom. Lewica chce również przedstawić prezentację na temat zadłużenia Polski za czasów Gierka i porównać to ze stanem obecnym. - Będziemy odkłamywać tezę, że Gierek pozostawił rzekomo ogromne zadłużenie - stwierdził w rozmowie z dziennikiem Krzysztof Gawkowski, sekretarz generalny SLD. - Chcemy też, żeby Sejm w styczniu przyjął uchwałę, że 2013 rok zostanie poświęcony Edwardowi Gierkowi - zaznaczył. To nie koniec pomysłów na uczczenie setnej rocznicy urodzin I sekretarza KC PZPR. Lewica chce również, aby rady miast i gmin w całym kraju nadawały imię Edwarda Gierka ulicom. W Warszawie forsowany będzie pomysł, aby imieniem Gierka nazwać jedno z rond. Jednak zdaniem historyków pomysł z rokiem Gierka jest nietrafiony. - To był kolejny komunistyczny dyktator popierany przez Moskwę. (...) Co prawda najsympatyczniejszy z pocztu pierwszych sekretarzy i zafundował Polakom pięć najszczęśliwszych lat w pierwszej połowie lat 70., kiedy ludzie żyli dostatnio, ale to za mało - powiedział prof. Antoni Dudek z Rady Instytutu Pamięci Narodowej. Jak zaznaczył, demokratyczne państwo nie może fetować niedemokratycznego polityka, tylko dlatego, że parę rzeczy wybudował. Więcej na ten temat w ""Rzeczpospolitej"".","Edward Gierek, fot. Krzysztof Miller / Agencja Gazeta",
https://wiadomosci.onet.pl/tylko-w-onecie/jonski-do-naszej-partii-wstepuje-coraz-wiecej-osob/jct2d,Joński: do naszej partii wstępuje coraz więcej osób,"- W szeregi SLD wstępuje coraz więcej nowych osób, nie mamy sygnałów o tym, że ktokolwiek chce odchodzić partii - mówi w rozmowie z Onetem Dariusz Joński. Rzecznik SLD podkreśla, że prognoza, przedstawiona przez Józefa Oleksego, nie spełni się. - Nie przewiduję w ogóle takiego scenariusza - dodaje.","W poniedziałek Józef Oleksy, komentując rezygnacją europosła Marka Siwca z członkostwa w SLD ocenił w wywiadzie dla dziennika ""Polska The Times"", że z Sojuszu wkrótce odejdą także inny politycy. Dariusz Joński zapewnia jednak, że jest to niemożliwe. - Nie mamy sygnałów o tym, że ktokolwiek chce odchodzić z SLD, więc nie przewiduję takiego scenariusza. Z informacji jakie do nas docierają z różnych województw czy powiatów wynika raczej coś zupełnie odwrotnego, tzn. że szeregi Sojuszu wstępuje coraz więcej nowych osób - podkreśla. Zdaniem rzecznika SLD, na decyzję Marka Siwca o odejściu z SLD wpływ mogły mieć ""osobiste ambicje"". Joński twierdzi, że Siwiec nie znajdował w Sojuszu szerszego poparcia dla swoich propozycji, np. dotyczących bliskiej współpracy z Ruchem Palikota. - Jego propozycje były nie do zaakceptowania dla zdecydowanej większości członków SLD ze względu na różnice programowe pomiędzy SLD a Ruchem Palikota - mówi w rozmowie z Onetem. Jako przykład na potwierdzenie swoich słów Joński przytacza przykład głosowania posłów Ruchu Palikota za podniesieniem wieku emerytalnego, czemu SLD był przeciwny. Marek Siwiec, motywując swoją decyzję o rezygnacji z członkostwa w Sojuszu powiedział, że wynika ona m.in. ze słabych notowań SLD w wyborczych sondażach. Rzecznik Sojuszu komentuje jednak, że notowania jego partii są ""bardzo różne, a ostatnie badania kilku pracowni pokazują wręcz tendencję wzrostową dla SLD"". - Dlatego nie sądzę, by to sondaże były przyczyną odejścia Siwca z partii - dodaje. Marek Siwiec spotkał się kilka dni temu z Januszem Palikotem, który następnie ogłosił, że niewykluczone, iż powstanie szerzy ruch polityczny z udziałem Aleksandra Kwaśniewskiego. Joński nie wierzy w powodzenie takiej inicjatywy. Jak przypomina, ""nowe byty polityczne"", takie jak Socjaldemokracja Polska Marka Borowskiego czy koalicja Lewica i Demokraci pod auspicjami Aleksandra Kwaśniewskiego, nie przetrwały próby czasu. - Jak uczy doświadczenie, spoiwem, które trwale może łączyć ludzi w partie czy organizacje muszą być podobne poglądy na sprawy gospodarcze, społeczne itp. Sojusz Lewicy Demokratycznej ma jasno sprecyzowane swoje priorytety i to jest właśnie siłą SLD - zaznacza rzecznik. Joński deklaruje, że SLD nie obawia się, że po lewej stronie sceny politycznej pojawi się jakiś nowych ruch, ""bo osoby, które o tym mówią, bardzo często reprezentują zupełnie różne poglądy - od lewicowych po skrajnie liberalne"". - Jako konkurencji nie traktujemy np. Ruchu Palikota, bo partia ta wielokrotnie pokazała podczas głosowań w Sejmie, że jest partią liberalną, a więc jeżeli jest dla kogoś konkurencją, to dla Platformy Obywatelskiej - dodaje.","Dariusz Joński, fot. Mateusz Skwarczek / Agencja Gazeta",
https://wiadomosci.onet.pl/kraj/kwasniewski-nie-wybieram-sie-do-pe/fzw9f,Kwaśniewski: nie wybieram się do PE,"Premier Tusk zapłaci cenę za nieostrożne obietnice wyborcze - zapowiada były prezydent Aleksander Kwaśniewski w wywiadzie dla ""Polski The Times"". Zapowiedział on również, że nie zamierza. mimo licznych pogłosek, startować w nadchodzących wyborach do Parlamentu Europejskiego.","Wysokość unijnego budżetu to kwestia negocjacyjna. Operowanie w takiej sytuacji liczbą było ryzykiem, które musi się odbić czkawką, twierdzi rozmówca gazety. - Nawet, jeśli dostaniemy 290 mld. i tak będzie to punkt do krytyki - zresztą słusznej - przez opozycję. Miało być 300, a jest 290, porażka. Z drugiej strony polityczni konkurenci mają prawo do punktowania rządu, ale nie bezmyślnie - przekonuje. - Jeśli wynegocjowana kwota będzie poważną stawką i z rachunku europejskiego będzie wynikało, że wciąż pozostajemy w gronie największych beneficjentów polityk spójności i rolnej, trudno będzie krzyczeć, że dzieje nam się krzywda, a rząd sprzedał nasze interesy. Buchalteria ma swoją logikę, ale ta europejska jest o wiele bogatsza niż tylko liczby - dodaje. Kwaśniewski twierdzi, że jest bardzo zadowolony z tego, co robi. - Parlament Europejski nie jest miejscem, w którym widziałbym swoją przyszłość - przekonuje. Były prezydent jest za tym, żeby do wyborów lewica poszła razem. - Na pewno udzielę wsparcia jak największego, nie sądzę natomiast, aby miało to być w postaci własnej kandydatury - dodaje. Według rozmówcy ""Polski"" to, co wydarzyło się w sobotę na kongresie ludowców bardzo dobrze świadczy o PSL. - Partia którą oskarża się często o nepotyzm, kolesiostwo i inne matactwa, pokazała piękną, demokratyczną twarz.(...) Ludowcy zrobili wielką przysługę polskiej demokracji w czasach, kiedy coraz bardziej modne stają się partie wodzowskie, rządzone silną ręką. Życie partyjne zanika. Rano z góry idzie krótki komunikat, a działacze jak papugi, często bez większego zrozumienia, powtarzają to, co wyświetla im się w telefonie czy mailu. Na tym tle niespodziewana zmiana przywództwa jest jeszcze bardziej imponująca i pozostaje mi chylić czoła przed PSL-owcami - mówi Kwaśniewski.","Aleksander Kwaśniewski, fot. Stefan Romanik / Agencja Gazeta",
https://wiadomosci.onet.pl/tylko-w-onecie/wystawa-o-biedzie-uderza-w-polske-migalski-jestem-oburzony/cb8v1,Wystawa o biedzie uderza w Polskę? Migalski: jestem oburzony,"""Bieda w Polsce - obrazy i fakty"" - wystawa pod takim tytułem zostanie dziś otwarta w Parlamencie Europejskim. Inicjatywa lewicowej frakcji ZLE/NZL budzi jednak spore kontrowersje. Jej autorzy nazywają ją ""zakazaną wystawą"". Europoseł Marek Migalski uważa, że uderza ona w Polskę.","Na swoim blogu w Onecie zamieścił on wpis, w którym nie kryje swojego oburzenia inicjatywą zaproponowaną przez liderkę lewicowej frakcji Gabriele Zimmer. Jego zdaniem jest ona próbą stygmatyzowania naszego kraju. ""Nie zaprzeczając, iż w Polsce istnieją obszary biedy, nie godzę się na to, aby w instytucji unijnej rozpowszechniał się obraz Polski, jako kraju zdominowanego przez to zjawisko"" - przekonuje polityk PJN. Migalski wystosował też do Zimmer list, w którym ostro protestuje przeciwko otwieranej dziś wystawie. Europoseł zaznacza, że chętnie podejmie współpracę na polu walki z biedą, ale nie w takiej formie. Projekt ""Bieda w Polsce"" uznaje za ""akt wynikający z objaw nacjonalizmu"". ""To prawda, że w Polsce są obszary biedy, dokładnie tak, jak w każdym innym kraju unijnym. Nie rozumiem, dlaczego więc organizuje Pani wystawę o tym zjawisku w moim kraju. Przyjmuję to jako akt szowinizmu i nacjonalizmu, bowiem gdyby było inaczej, zrobiłaby Pani wystawę o biedzie jako zjawisku ogólnym"" - czytamy w liście do liderki frakcji ZLE/NZL.",fot. Facebook,
https://wiadomosci.onet.pl/tylko-w-onecie/kalisz-aleksander-kwasniewski-jest-najlepszy/0cc6r,Kalisz: Aleksander Kwaśniewski jest najlepszy,"- Aleksander Kwaśniewski jest najlepszy. Mógłby pełnić najwyższe funkcje na świecie. Tylko do tego jest potrzebne uruchomienie dyplomacji i poskromienie ambicji niektórych ludzi w polskim rządzie - powiedział w rozmowie z Onetem Ryszard Kalisz, polityk SLD.","Z Ryszardem Kaliszem, politykiem SLD, rozmawia Grzegorz Łakomski Grzegorz Łakomski: Gowin jest jak Ziobro? Ryszard Kalisz: Tak. Dlatego Zbigniew Ziobro go wspiera. Jarosław Gowin myśli kategoriami autorytarnymi. To znaczy? Literę prawa ma w nosie, ale dba o duch prawa. Dla Gowina duch prawa to jest to, co on chce zrobić. Gowin chciał pokazać, że jest silny i jest konserwatystą. Jakby mówił: ""ja coś mówię, to ja mam rację"". Duch Gowina, to duch państwa autorytarnego. On nie rozumie istoty demokratycznego państwa prawnego. Jarosław Gowin mówił: ""Polacy mają prawo żyć w państwie uczciwym, transparentnym"". To są słowa. Parle, parle. Jak państwo może być uczciwe, skoro dopuszczamy, że jeśli jednemu obywatelowi czegoś brakuje, to może innemu ukraść? Można by też skazać kogoś na karę śmierci, mimo że jej nie ma w kodeksie karnym. To też jest duch prawa rozumiany jako sprawiedliwość. I Gowin popiera takie rozwiązania. Powinien się do tego odnieść, skoro mówił, że - powołując się na ducha prawa - można wszystko. Ministrowi brakuje podglebia prawniczego, jak pan powiedział? Tak. Jak w każdej dziedzinie. Są artyści i rzemieślnicy. By być artystą trzeba mieć podstawy, by rozumieć wszystkie złożoności i mieć wyobraźnię, jak działa prawo w praktyce. Nie wystarczy mieć sprawnych wiceministrów? Ministrem sprawiedliwości nie musi być prawnik. Ale wiceministrowie powinni być ogranicznikami, a tym przypadku zastępcy jeszcze podpuszczają Gowina. Z poprzednimi ministrami sprawiedliwości z Platformy miał pan dobre relacje? Miałem bardzo dobrą współpracę z ministrami Ćwiąkalskim i Kwiatkowskim. Poza nimi mało kto w Platformie rozumiał istotę reformy prokuratury i sądownictwa. Nie ukrywam, że w porozumieniu ze mną chcieli ją przeprowadzić. Udało im się to w dziesięciu procentach. Przyszedł Gowin i zanegował to wszystko. Mam wrażenie, że to przedstawiciel wrogiej wobec Platformy Kwiatkowskiego opcji. W resorcie sprawiedliwości pozmieniał wszystko - wiceministrów, system pracy. Jakby przyszła jakaś nowa ekipa. Jarosław Gowin może skończyć w Prawie i Sprawiedliwości? Nie sądzę. Wielokrotnie z nim rozmawiałem. On się cały czas chwali. Opowiada, co robi, jak to jest wspaniały. Jak ktoś się z nim nie zgadza to używa bezpodstawnie wielkich słów, że jego oponenci są przeciwko wolności. To wyklucza racjonalną debatę. Uważa, że jest wyższy. Nad innymi ludźmi. Uważa, że może pouczać. Jest jak kaznodzieja. Nie polityk? Nie. Podczas dyskusji o ratyfikacji konwencji dotyczącej przemocy wobec kobiet mówił o kwestiach genderowych, nie rozumiejąc tego słowa. Wypowiadał się też o in vitro, nie mając tym pojęcia. Jak natchniony kaznodzieja. Powinien być biskupem. A może nawet kardynałem. Na funkcję ministra sprawiedliwości się nie nadaje. Żyjemy w ""amber państwie""? Nie, nie przesadzajmy. Jest mnóstwo bardzo dobrych sędziów i prokuratorów. Mamy do czynienia z sytuacją wynikającą z systemu wzajemnych bezpośrednich powiązań i zblatowania w Trójmieście. ""Amber państwo"" określenie powtarzane jak mantra przez Dariusza Jońskiego. Musimy pokazywać, że rozumiemy ludzi, a nie zajmujemy się bijatyką. Takie słowa mają narysować linię podziału. Zblatowanie jest problemem Trójmiasta? W innych dużych miastach może być podobnie, ale Trójmiasto jest szczególne. Ludzie Platformy z Trójmiasta są przeświadczeni, że PO tam zawsze rządziła, rządzi i będzie rządzić. Nawet sędziowie i prokuratorzy się do tego przyzwyczaili. I każdy czeka na telefon ministra Arabskiego? Może nie każdy. Ale spotykali się na przyjęciach. A to nie jest znowu taka wielka aglomeracja. W elitach stworzył się mechanizm, gdzie wszyscy wszystkich znali. Układ? Nie nazwałbym tego układem, bo to się kojarzy z PiS-em. Raczej zblatowanie. Gdańsk to miasto, z którego się wywodzi Tusk. Zajmował się sferą rządową i mógł tego nie zauważyć. Ląduje na tym lotnisku co tydzień, ale się nie rozgląda? Tak to można określić. Zauważył pan ostatnio, że Donald Tusk siedząc w Sejmie jest coraz bardziej zobojętniały. Tak się zachowywał w drugiej części swojego premierostwa Leszek Miller. Patrzę teraz na Tuska i widzę to samo. Podczas debaty o Amber Gold posłowie mówili o premierze rzeczy, na które każdy człowiek by zareagował. A on był zupełnie beznamiętny. Ma grubą skórę. I bardzo dobrze. Ale jeszcze pół roku temu zachowywał się inaczej. Długo rząd był określany jako teflonowy. A teraz? Poparcie dla rządu wyraźnie spada i będzie spadało. Inna sprawa jest z poparciem dla Platformy, którą ludzie wciąż popierają ze strachu przed PiS-em. Nie mają alternatywy. Dlaczego, pana zdaniem, SLD nie jest zdolny do przejęcia władzy? Problem jest głębszy - socjologiczny. Scena polityczna jest podzielona na partie otwarte, jak PO i SLD i wykluczające, jak PiS, czy Solidarna Polska. Podział ten wciąż jest charakteryzowany przez spór PiS i PO. SLD i jakakolwiek lewica musiałaby złamać ten podział. Jak? Gdyby stworzono partię zupełnie nowego typu. Opartej na społeczeństwie obywatelskim. A nie aparatowo-wodzowskiej, jak PO i PiS. Druga możliwość to rozpad Platformy. Co powinno się zmienić w SLD? Sojusz powinien być inaczej postrzegany. Często spotykam się z oceną: ""ja pana bardzo lubię, ale niestety należy pan do tego SLD"". Bez zmiany szyldu się nie obędzie? Sztandar czas wyprowadzić? Nie jest to mój cel, ale nie można tego wykluczyć. Partia pełni rolę służebną wobec wartości. Staram się teraz przekonywać koleżanki i kolegów, że szansą SLD jest oparcie się na organizacjach pozarządowych. Dla mnie najważniejsze są wartości ideowe, funkcje o tyle o ile służą realizacji tych wartości. Pełni pan rolę jednoosobowej wewnętrznej opozycji? Wielu traktuje politykę jako sposób na robienie kariery. Ja nie muszę. Jestem adwokatem. Często koledzy partyjni mieli do mnie pretensje, że nie zawsze chwalę. Jak pokazał sondaż opublikowany we ""Wprost"" Polacy na fotelu premiera najchętniej widzieliby Aleksandra Kwaśniewskiego. To jedyny kandydat na mesjasza lewicy? Kwaśniewski jest najlepszy. Mógłby pełnić najwyższe funkcje na świecie. Tylko do tego jest potrzebne uruchomienie dyplomacji i poskromienie ambicji niektórych ludzi w polskim rządzie. To przeszkodziło? Już w przeszłości się przekonaliśmy. Mógł objąć ważną funkcję w świecie euroatlantyckim. Więcej nie powiem, bo to tajemnice dyplomacji. Na polskiej scenie Aleksander Kwaśniewski już nie ma żadnej roli do odegrania? Nie. Jest już na innym poziomie, światowym.  Jest jednak wielkim autorytetem i wspiera wiele wartościowych projektów. Ponadto jego wypowiedzi porządkują ogląd polityki. Są inni z buławą w plecaku. Wyglądam z okna pańskiego biura poselskiego i widzę na bilbordzie pewnego polityka.  Mówi pan o Januszu Palikocie. Nawet do mojego gabinetu wchodzi (śmiech) Patrzy pan na ten billbord i co pan myśli? To bardzo inteligentny człowiek. W rozumieniu polityki jest podobny do Gowina. Obaj się na pana obrażą za to porównanie. Są podobnie zdeterminowani w dążeniu do celów w polityce. Dwa takie same bieguny się odpychają.  Palikota charakteryzują trzy cechy - efekciarstwo, eventciarstwo i brak wiarygodności. Tyle naobiecywał, łącznie z usunięciem krzyża z Sejmu. I co? I nic. Był nadzieją lewicy? Dla mnie też. Prowadziłem z nim poważne rozmowy, mieliśmy tworzyć nową wartość w polityce. Jednak zraziłem się do niego, jako polityka i powiedziałem, że nie będę z nim zakładał nowej partii. Ale nie zraziłem do niego jako osoby. Współpracuję z politykami z Ruchu Palikota. Kilku z nich uważa się nawet za moich wychowanków. Problem jest jednak z formułą partii Palikota, która jest ugrupowaniem wodzowskim. Nadzieją lewicy był też nazywany Bartosz Arłukowicz. Wciąż jest nadzieją lewicy. Popełnił błąd, ma problemy jako minister zdrowia. Jednak nie stracił swojej szansy w polityce. Zdarza się panu rozmawiać o polityce w wolnym czasie? W wolnym czasie potrafię się wyłączyć. Ulubione danie z grilla? Lubię niestety kiełbasę, ziemniaki w mundurkach i schab. Nie uwierzę, że podczas słynnego grilla u Romana Giertycha, nie było mowy o polityce. Było tam wielu znajomych spoza polityki. Nawet z gospodarzem i jego żoną nie rozmawialiśmy o polityce. Zdarzały się żarty dotyczące polityki, ale nie było żadnych ustaleń. Polityka nie przesłania wszystkiego. Objęcie przez Romana Giertycha resortu sprawiedliwości to political fiction? Tak. Political fiction. Nawet mimo dobrych relacji z Radosławem Sikorskim i reprezentowania Michała Tuska? Giertych ma jedną cechę. Nie potrafiłby nie być liderem. Samiec alfa? Nie o to chodzi. To byłby ten sam mechanizm, gdy Jerzy Buzek jako premier powołał Lecha Kaczyńskiego na ministra sprawiedliwości. Innego samca alfa, Leszka Millera, na fotelu szefa rządu widziałoby cztery procent Polaków. To dobra rekomendacja dla lidera SLD? Cztery procent poparcia to milion ludzi. Jak się pan dogaduje z Millerem? Leszek Miller jest dobrym organizatorem. Były różne koleje losu między nami, ale teraz potrafimy się dogadać. On się zajmuje bardziej tematami gospodarczymi, ja prawnymi. Szorstka przyjaźń? Nie. Dobra współpraca. Jak wyglądają pańskie relacje z Grzegorzem Napieralskim? Normalne. Sojusz będzie miał jeszcze z Napieralskiego pożytek? Ma przed sobą przyszłość. Nie powiedział w polityce ostatniego słowa. Ma przyszłość w SLD? Na lewicy. To znaczy? Nie znam odpowiedzi na to pytanie. Życzę ludziom dobrze. Napieralskiemu też. Bo ludzi trzeba lubić, jak mawiał Aleksander Kwaśniewski?","Ryszard Kalisz, fot. Sławomir Kamiński / Agencja Gazeta",
https://wiadomosci.onet.pl/kraj/leszek-miller-w-uwazam-rze-rzad-fachowcow-to-zawracanie-glowy-idzmy-na-wybory/gvyxe,"Leszek Miller w ""Uważam Rze"": rząd fachowców to ""zawracanie głowy. Idźmy na wybory!""","- Jeśli już szukamy przełomu, zmiany, to idźmy na przyspieszone wybory. Ja bym za tym zagłosował - stwierdził w wywiadzie dla tygodnika ""Uważam Rze"" Leszek Miller. Zdaniem byłego premiera obecnie nie ma szans na rozpad koalicji PO-PSL, a pomysł Jarosława Kaczyńskiego, aby skonstruować ponadpartyjny rząd fachowców, to ""zawracanie głowy"".","Czy Tusk jest niezniszczalny, teflonowy? - Każdy metal ma ograniczoną wytrzymałość, teflon też. A co dopiero polityk. Na pewno Donald Tusk nie jest dziś w najlepszej formie - twierdzi Leszek Miller. Zdaniem byłego premiera największą zaletą obecnego szefa rządu jest to, że wciąż wiele osób widzi w nim zaporę przed rządami innej partii. Według niego ""wyborcy odrzucą Tuska nie pod wpływem skrzydlatych słów, ale kiedy zauważą pogorszenie własnej sytuacji"". Szef SLD w rozmowie z ""Uważam Rze"" zaznaczył, że Tuskowi łatwo będzie udowodnić, ""iż wprowadzał opinię publiczną w błąd i, co gorsza, także posłów"" w sprawie afery Amber Gold. - Ten kamyczek może wywołać lawinę. Już wiemy, że będą kolejne wnioski o komisję śledczą - powiedział Miller. Jego zdaniem Platforma Obywatelska zrobi wszystko, aby nie powstała komisja śledcza, bo byłoby to grzebanie w najbliższym otoczeniu Donalda Tuska. - Bo Gdańsk to krew z krwi Platformy i partia ta jest gotowa umrzeć, byle tylko nie było komisji śledczej - powiedział Miller. Dlaczego Miller głosował za powołaniem komisji śledczej? - Nie jestem fanem takich dochodzeń, ale raczej weteranem. To jest jednak modelowa sytuacja, w której śledztwo parlamentarne może wykazać swoje zalety. Nie chodzi przecież o zastąpienie prokuratury, ale sprawdzenie, czy państwo nie zawiodło. (…) Za dużo tu było różnych przypadków, by sądzić, że ten biznes rozwijał się bez jakiejś ochrony - powiedział. Według byłego premiera syn Donalda Tuska, Michał, ""znalazł się w niewłaściwym miejscu w niewłaściwym czasie"". - Płaci dziś za to dużą cenę, a pewnie zapłaci jeszcze większą, bo pomysł, by ścigać media przy pomocy mecenasa Romana Giertycha, zwiększy zainteresowanie - zauważył Miller. Zaznaczył, że zadowolony będzie Giertych, ale nie jest pewien, czy i również Michał i Donald Tuskowie. Zdaniem rozmówcy ""Uważam Rze"" propozycja Jarosława Kaczyńskiego dotycząca konstruktywnego wotum nieufności dla Tuska i skonstruowanie rządu fachowców to ""zawracanie głowy"". - Jeśli już szukamy przełomu, zmiany, to idźmy na przyspieszone wybory, rzućmy całą pulę na szalę. Ja bym za tym zagłosował - powiedział. Jak dodał, w obecnej sytuacji nie ma szans na rozpad koalicji PO-PSL. - Tam jest zbyt wiele wspólnych interesów do chronienia - stwierdził. Komentując działalność Ruchu Palikota powiedział, że w Polsce są dwie lewice. - Ta realna, my, i ta mianowana przez dziennikarzy. To przypadek Palikota - zaznaczył. Dodał, że nie są mu bliżej znane powody, dla których były prezydent Aleksander Kwaśniewski ""zakochał się w Palikocie"". Więcej na ten temat w tygodniku ""Uważam Rze"".","Leszek Miller, fot. Sławomir Kamiński / Agencja Gazeta",
https://wiadomosci.onet.pl/swiat/meksyk-obrador-opuszcza-lewicowa-koalicje/2sv1t,Meksyk: Obrador opuszcza lewicową koalicję,"Przywódca meksykańskiej lewicy i były kandydat na prezydenta Meksyku Andres Manuel Obrador ogłosił w niedzielę, że opuszcza lewicową koalicję i zamierza powołać nowe ugrupowanie. - Rozstałem się z partiami, które tworzą Ruch Postępowy - oświadczył Obrador w czasie wiecu w stolicy kraju. - To nie rozłam, odchodzę w dobrych stosunkach - dodał.","Jak zapewnił poświęci się zmienianiu kraju w szeregach nowego ugrupowania nazwanego Morena. Nie zostało ono jeszcze zarejestrowane, ale analitycy przewidują, że co najmniej 15 członków Izby Deputowanych i 2-3 senatorów przyłączy się do jego ruchu. 58-letni Obrador oskarżał zwycięzcę wyborów prezydenckich z 1 lipca Enrique Pena Nieto i jego Partię Rewolucyjno-Instytucjonalną (PRI) o kupowanie głosów i nielegalne finansowanie kampanii wyborczej. W połowie lipca złożył wniosek o unieważnienie wyborów, ale trybunał wyborczy go odrzucił. Pena Nieto wstąpi na urząd 1. grudnia. Lopez Obrador wezwał swych zwolenników zgromadzonych w centrum miasta Meksyk do akcji ""pokojowego oporu"" i po raz kolejny odmówił uznania swego rywala za prawowitego prezydenta.","Andres Manuel Obrador, fot. AFP",
https://wiadomosci.onet.pl/kiosk/jestem-jaki-jestem/v9hqs,"Jestem, jaki jestem","Prawdopodobnie Gowin w grach z PiS posunął się za daleko. Jest skończony. Decyzja polityczna zapadła. Kiedyś się wykona wyrok - mówi Janusz Palikot, były polityk PO, dziś lider własnej partii.","Newsweek: Z pana poparciem w sondażach to się jedzie do Kołobrzegu jeść frytki i dorsza z wyborcami. A nie na Grenlandię. Janusz Palikot: To nie był wyjazd za publiczne pieniądze. Nie byłem na wyprawie życia w Peru, na koszt podatników, tylko sam za to zapłaciłem. Nie jestem hipokrytą, nie będę udawać, że mnie na te wakacje nie stać. Nie będzie pan udawał, że lubi smażoną rybę na polskiej plaży? Akurat polski dorsz i łosoś są bardzo dobre. Ale polityk, który się przebiera i gra kogoś innego, jest niepoważny. Jestem, jaki jestem, ludzie muszą mnie zaakceptować. Jestem niezależny ekonomicznie i nie będę udawać, że jestem kimś innym. Śmieszy mnie Miller jeżdżący po kurortach. My w tym czasie jeździmy po miasteczkach, w których nigdy nie było żadnego posła. Udzielamy ludziom porad. Z tym Millerem pan chce zaraz kleić konstruktywne wotum nieufności dla Tuska. Zaproponujemy, żeby oni wskazali kandydata na premiera. Dla nas fantastyczny byłby Jerzy Hausner albo Marek Belka. Może Oleksy. Idealny byłby Kwaśniewski. Nam nie zależy, żeby to był ktoś z Ruchu Palikota. To może być osoba wskazana przez SLD. To ma być rząd techniczny na trzy miesiące do wyborów. Jesienią wybory. To kolejne w III RP zabawne wotum. Poprzednio tak się śmiałem w 2007 r., gdy premierem u Giertycha chciał zostać prokurator Janusz Kaczmarek. Jeżeli partie chcą się ośmieszyć i nie chcą podpisać wotum nieufności, w którym my oddajemy im prawo wskazania premiera, to jest to rzeczywiście sytuacja kabaretowa. Oni udają, że są w opozycji. Mamy za sobą prawie rok rządu Tuska. Nie zdarzyło się nic istotnego dla zdrowia, edukacji, nauki. Euro było klapą, bo nie przełoży się na wzrost gospodarczy. Przyjechało mniej turystów, niż się spodziewaliśmy. My nie odpuścimy. Przez całe wakacje będziemy sprawę wotum ciągnęli. Nawet jeśli SLD pana zlekceważy? Wtedy pójdziemy do PiS. Niech PiS kogoś zaproponuje. Pan nie ma pozycji politycznej, by składać wnioski, które zostaną uznane za poważne. Jesteśmy trzecią siłą w parlamencie. W wyborach dostaliśmy ponad 10 proc. Ale pan jest postrzegany jako słaby lider. Przez kogo? To nie wynika z sondaży? Niech pan mnie nie rozśmiesza. Te same sondaże, na które pan się powołuje, rok temu mówiły, że nie wejdziemy do parlamentu. Pan uważa, że jest w tej chwili silną postacią na polskiej scenie politycznej? Tak. Z czego ta siła wynika? Z wielkości klubu, z liczby zgłoszonych projektów ustaw, z liczby konferencji, z liczby osób, które wstąpiły do ruchu, z tego, że powstał think tank. Żadna partia nie jest tak dynamiczna. Jak pan pójdzie do Platformy, SLD i PiS, to są trupiarnie. SLD może pomarzyć o takiej energii, jaka jest u nas. Miller jest postrzegany jako gracz silny, a pan jako słaby. Nie zgadzam się z tą opinią. Media próbują to ludziom wmówić. Ruch Palikota jest partią najczęściej krytykowaną w mediach. Gdy rozmawialiśmy ostatnio, wydawało się, że pan będzie w stanie prowadzić grę polityczną na najwyższym poziomie. Przegrał pan to. Teraz nie możemy tolerować sytuacji po taśmach PSL. Musimy robić nowe wybory. Ja idę na nie, mając - według pana - 5 proc. poparcia, czyli nie kieruję się swoim interesem. Nie możemy udawać, że Pawlak jest inny niż Sawicki. Ten sam Pawlak kilka lat temu zatrudniał swoją konkubinę w straży pożarnej. Dotyczy to zresztą także PO. Setki działaczy partii są zatrudnione w spółkach komunalnych. Zobaczymy, jak opinia publiczna oceni to, że PiS i SLD nie chcą podpisać mojego wniosku o dymisję Tuska. Czytał pan sprawozdanie z klubu Platformy w Jachrance? Fragmenty. Co z nich wynika? Tusk ma silną pozycję. Kiedy będzie chciał, to skasuje Gowina.  Gowin nie jest żadnym podmiotem, wbrew temu, co twierdzą media. Popiera go jakieś 10-12 osób. A nie 50-60? Poparli go Gronkiewicz-Waltz, Rostowski. To są ludzie uzależnieni od Tuska. Zrobili to po to, żeby Tusk miał jakąś twarz, która może zastąpić Gowina. Jak Tusk skreśli Gowina, to nikt nie piśnie? Oczywiście. Wypowiedzi Gronkiewicz-Waltz i Rostowskiego to było wyraźne kreowanie nowego lidera konserwatywnego skrzydła. Prawdopodobnie Gowin w grach z PiS posunął się za daleko. Decyzja polityczna zapadła. Kiedyś się wykona wyrok: jak ktoś popełni samobójstwo w więzieniu albo będzie jakaś taśma, jak z Sawickim. Gowin, moim zdaniem, jest już skończony. Skoro pozycja Tuska jest taka silna, to dlaczego nie forsuje ani in vitro, ani związków partnerskich? Tusk ma opinię znacznie bardziej liberalnego, niż jest w rzeczywistości. On był kiedyś bardziej liberalny. Potem powiedział, że kiedy córka dorasta, to człowiek staje się bardziej konserwatystą. To jest u niego autentyczna zmiana. W Platformie nie ma silnego oporu przeciw in vitro, ale jest obawa o episkopat. Tusk nie chce wojny z Kościołem. Bo jest słaby? To kalkulacja. W Platformie ma ekstramocną pozycję. Jest liderem, który zapewnił zwycięstwo. Zrobił sondaże w sprawie in vitro? Na pewno. Tusk ma skomplikowaną sytuację, musi manewrować skrzydłami. Ma elektorat, który jest słabiej związany z partią. I on tego nie bagatelizuje. Pod tym względem jest politykiem udanym. Ale to się sprowadza do utrzymania przy władzy. Rozmawiałem tydzień temu z Jackiem Poniedziałkiem. Zastanawialiśmy się, dlaczego Tusk nie płaci żadnej ceny lekceważenia oczekiwań liberalnego, wielkomiejskiego elektoratu. Pan z tego wyciąga wniosek, że społeczeństwo akceptuje status quo. Taką trochę konserwatywną Platformę, fikającego Palikota. Ja uważam, że nie, że te procesy zachodzą. CBOS podał, że wśród ludzi do 18. roku życia mamy 2. miejsce po PiS. Do tej pory Kaczyński był uznawany za realne zagrożenie. Odejście Ziobry to zmienia. Mogę się założyć o dowolne pieniądze, że Ziobro jest mocniejszym kandydatem na prezydenta niż Kaczyński. Ziobro ma jedną zaletę: nie przegrał ileś razy wyborów, jest młody i niesie nadzieję dla tego elektoratu, że coś może się zmienić. Jeżeli Ziobro wystartuje w 2015 r., Kaczyński będzie miał bardzo słaby wynik. To ostatecznie załamie poparcie dla Platformy. Mandat Platformy się wyczerpuje? Wyczerpuje się mandat samego Tuska. Idzie kryzys. Tusk mnie przez ostatnie dziewięć miesięcy definitywnie wyleczył z wiary, że coś jeszcze zrobi w tej kadencji. Dla mnie to jest smutne, bo byłem z Platformą związany. Jesienią zeszłego roku wierzyłem, że Platforma będzie trochę inna. Rozczarowałem się, tak jak Jacek Poniedziałek. Jest taka sama jak w poprzedniej kadencji. To jaka jest Platforma? Stała się partią władzy. W 2005 r. to było ugrupowanie bardziej obywatelskie niż partyjne. Dzisiaj jest odwrotnie. W Jachrance Tusk mówił: co nas łączy poza władzą? Co ich łączy? Dziś się okazuje, że nic. Zgadzam się z Jackiem Poniedziałkiem, że to jest paradoksalnie groźniejsze niż PiS. Za PiS miał to pan czarno na białym. Wywoływało to reakcje, kontrreakcje. Oni na poziomie PR-owym sprawiają wrażenie partii, której o coś chodzi, a tak naprawdę tam nic nie ma. Tylko utrzymywanie się przy władzy. Nie ma szaleństwa PiS-owskiego, ale to za mało. Wewnątrz partii coś się dzieje? Wszyscy się przyczaili, Grabarczyk, Schetyna. Moim zdaniem sytuacja jest uśpiona. To tak może trwać, dopóki nie będzie jakiegoś rozjazdu w sondażach. Ludzie w Platformie mają dużą kulturę polityczną. Pamięta pan, jak oni się zachowywali, kiedy Platforma miała dwadzieścia kilka procent? Zachowali zimną krew, bo wiedzieli, że raz się idzie w dół, a raz w górę. Spadek do 22 czy 23 proc. nie wywoła paniki. Trzon będzie trwał. Im nigdy nie spadnie do 10 proc. Z Tuskiem nigdy nie będzie żadnych taśm, żadnej korupcji. Tusk już zamknął aferę taśmową w PSL? Zobaczymy. On znów czekał, zrobił badania i wtedy zajął stanowisko. Kto wie, czy nie ma następnych taśm? Nie wiadomo, jak się zachowa Sawicki. Może uzna, że stał się kozłem ofiarnym. Swoje za uszami miał, ale wie też, co ma Pawlak. W polityce wydaje się, że wszystko jest pewne, a za chwilę łubu-du. Trzy miesiące temu wydawało się, że Ruch Palikota będzie miał 20 proc. w sondażach. Dzisiaj się wydaje, że mamy 5 proc. I pakujecie walizki. Jedno i drugie nie było prawdziwe. Wiem, że my z obecnym programem nie zrobimy 40 proc. Natomiast sytuacja jest dla nas o tyle szczęśliwa, że w 2015 r. odbędą się wybory prezydenckie i parlamentarne, a PiS będzie rozbite na Ziobrę i Kaczyńskiego. Wielu wyborców pomyśli, że Kaczyński już nie jest groźny, bo będzie miał gorszy wynik. Dał pan miejsce w Sejmie Annie Grodzkiej. Nie żałuje pan, patrząc, jak jest poniewierana?","Janusz Palikot, fot. Stefan Romanik / Agencja Gazeta",
https://wiadomosci.onet.pl/kiosk/z-motyka-na-kosciol/kfmwq,Z motyką na Kościół,"Lewica nie powinna ani bać się Kościoła, ani na niego krzyczeć.","Krzyże zdjąć, religię wyprowadzić! Jak pan reaguje na głośne wypowiedzi polityków Ruchu Palikota o ograniczeniu wpływów Kościoła? Dr Zdzisław Słowik*: Sala posiedzeń Sejmu nie jest odpowiednim miejscem dla krzyża, a szkoła publiczna - do nauczania religii. To zresztą wynika z zapisów obowiązującej konstytucji. Niemniej jednak działania Ruchu Palikota są dla mnie grą marketingową, mają charakter czysto polityczny. Przypomina mi się recepta Jarosława Kaczyńskiego: bierzemy budzącą wiele emocji sprawę, ustawiamy barykadę dzielącą obywateli na naszych i nie naszych, nasi zapewniają nam miejsca w parlamencie. To właśnie czysta polityka, a nie chęć realizowania postulatów, które się wysuwa. Janusz Palikot uważa, że religia powinna być absolutnie usunięta ze szkół. Piękne hasło, ale całkowicie oderwane od kontekstu społecznego. Większość chce krzyża Co to za kontekst? Obywatele są z Kościołem od kołyski po grób. 95% Polaków przystępuje do sakramentu chrztu i chce pochówku zgodnie z obrządkiem katolickim. Krzyż w Sejmie wisi, a religii naucza się w szkołach publicznych, bo taka jest wola większości społeczeństwa. Nią - jak żaglem - posługują się hierarchowie Kościoła katolickiego. Wobec władzy, każdej władzy, legitymują się wciąż wysokim poparciem społecznym, przekładającym się na wyniki wyborów. Mimo sukcesu antyklerykalnego Ruchu Palikota w czasie ślubowania w Sejmie 382 posłów, a więc ponad 80%, wypowiedziało formułkę ""Tak mi dopomóż Bóg"". Podobnie zrobiło 90 ze 100 senatorów. Czy można przypuszczać, że zgodzą się oni na zdjęcie krzyży, wyprowadzenie ze szkół religii, do której przywiązanie manifestują publicznie? Janusz Palikot nie nakryje ich czapką. Nawet w czasie rządów Leszka Millera, mimo innego układu sił w parlamencie, nie było możliwości przeforsowania ustaw związanych z neutralnością światopoglądową państwa. Jak można się domagać zdjęcia krzyży, mając przeciwko sobie większość parlamentarną? Im głośniej politycy wykrzykują hasła, których nie są w stanie zrealizować, tym bardziej razi ich nieporadność i nieskuteczność. Walcząc o z góry przegrane sprawy, traci się zaufanie, naraża na podejrzenia o demagogię, cyniczne wykorzystywanie bliskich części społeczeństwa postulatów. Jestem zwolennikiem polityki liczącej się z realiami, robienia małych kroków, jeśli tylko przybliżają do wytyczonych celów. Oderwani od realiów Jednak gdyby nie Janusz Palikot, kwestie roli Kościoła nie byłyby tak mocno akcentowane. Bez wątpienia zasługą Ruchu Palikota jest wniesienie ważnej tematyki do debaty publicznej, zdjęcie tabu z tematu krzyży, nauczania religii, źródeł finansowania Kościoła, nieomylności biskupów. To pozytywne, ale konfrontując się z Kościołem, walcząc z nim, Ruch Palikota mobilizuje zwolenników Kościoła, krzyży i religii, odgradza się od większości społeczeństwa. W czerwcowym sondażu CBOS Janusz Palikot odebrał Jarosławowi Kaczyńskiemu pierwsze miejsce w kategorii polityka budzącego największą nieufność. To potwierdza oderwanie się od realiów i ludzi. Może Palikotowi zależy na mniejszości, która będzie rosła? Jedynie 40% obywateli bierze udział w niedzielnej mszy. Polacy stopniowo odchodzą od Kościoła. To prawda, ale perspektywa zmian w mentalności i sferze światopoglądowej jest znacznie dłuższa niż termin najbliższych wyborów. Co zatem należy robić, by zagwarantować neutralność światopoglądową państwa? Całe moje kilkudziesięcioletnie doświadczenie mówi, że walka z Kościołem - w jakiejkolwiek postaci, pod dowolnymi hasłami - nie da rezultatów. Najskuteczniejszą drogą rozdziału państwa od Kościoła jest przekonanie obywateli o konieczności jego dokonania, uzyskanie poparcia społecznego w wyborach na poziomie gwarantującym przyjęcie przez parlament odpowiednich ustaw. Tylko w ten sposób można usunąć symbole religijne z przestrzeni publicznej, wycofać religię z programów szkolnych i zapewnić świecki charakter uroczystościom państwowym. Czy to możliwe? Tak sądzę, choć nie stanie się to szybko. Fale współczesnej cywilizacji i laicyzacji uderzają w Kościół, który mimo swojej potęgi już nie rośnie w siłę. Spada frekwencja na niedzielnej mszy, liczba powołań, udzielanych sakramentów. Więź obywateli z Kościołem rozluźnia się, pogarsza się jakość wiernych. Hierarchowie, starając się utrzymać za wszelką cenę dotychczasowy stan posiadania, podejmują działania mogące w dłuższej perspektywie jeszcze bardziej podmyć pozycję Kościoła. Myślę choćby o umacniającym się przyzwoleniu na formy działania Tadeusza Rydzyka. Nieprzypadkowo kard. Stanisław Dziwisz, identyfikowany jeszcze kilka lat temu jako przywódca tzw. Kościoła łagiewnickiego, wsparł filar Kościoła toruńskiego - ujął się za Telewizją Trwam. Kościół stawia na katolicyzm ludowy, bo obawia się demokracji i wolności, sprzyjających kształtowaniu człowieka upodmiotowionego, a nie ubezwłasnowolnionego, rozwojowi jednostki, która samodzielnie, bez podpowiedzi z zewnątrz, dokonuje najważniejszych życiowych wyborów. Idąc pod prąd przemian, Kościół musi utracić obecne znaczenie i wpływy w społeczeństwie. Warto rozmawiać Walka z Kościołem, antyklerykalizm nie stanowią o tożsamości lewicy. Po wielkim kryzysie przełomu lat 20. i 30. ubiegłego wieku Kościół dostrzegł problemy społeczne, z kolei marksiści po doświadczeniu stalinizmu zaczęli doceniać jednostkę, człowieka, wartość postaw etycznych. Może warto nie tylko konfrontować się z Kościołem, lecz także rozmawiać ze środowiskami mu bliskimi? Jak najbardziej. Środowiska lewicowe, jak mi się zdaje, zapominają, że Kościół był jednym z głównych architektów przemian ustrojowych w naszym kraju. Pokazałem w książce, rekonstruując dialog toczony z Kościołem w PRL, jak doniosłą rolę odegrał on w dojściu do Okrągłego Stołu, porozumieniu między władzą a opozycją. To była zupełnie inna rzeczywistość. Jednak tamto doświadczenie jest nadal aktualne - z Kościołem można rozmawiać o bardzo wielu ważnych sprawach, może on być sojusznikiem pozytywnych, korzystnych dla społeczeństwa przemian. W kwietniu na neutralnym gruncie Uniwersytetu Warszawskiego z mojej inicjatywy doszło do debaty z udziałem dwóch przedstawicieli Episkopatu na temat nauczania etyki i religii w szkole. To niewielka inicjatywa dialogowa, ale należy pamiętać, że po 1989 r. nie odbyła się żadna poważna dyskusja środowisk lewicowych i kościelnych. Kościół, który jest wielkim organizmem, skupia przedstawicieli skrajnie różnych opcji ideowych i politycznych. Zmagają się w nim rozmaite żywioły, czego dowodem jest widoczna niekonsekwencja. Z jednej strony, Episkopat wyraża zaniepokojenie z powodu brutalizacji życia politycznego w Polsce, wysokiej temperatury konfliktu politycznego, z drugiej zaś, hierarchowie popierają podgrzewającego konflikt Tadeusza Rydzyka. O czym eksperci i intelektualiści działający na zapleczu politycznej lewicy mogliby rozmawiać? Choćby o osłabianiu wspomnianej agresji politycznej, która przybiera coraz radykalniejsze formy. Wielkim tematem jest kwestia sprawiedliwości społecznej, narastających nierówności, nadmiernego bogacenia się jednych przy równoczesnym pogrążaniu się w skrajnej biedzie drugich. To budzi frustrację i konflikty społeczne, których skutki mogą się okazać znacznie groźniejsze niż skutki walki politycznej. Choć socjolodzy przekonują, że Polsce nie grozi bunt, lepiej zawczasu rozbroić tykającą bombę, skłonić państwo do prowadzenia aktywnej polityki społecznej zmierzającej do niwelowania nierówności. Przestrzeń dialogu Jaki interes ma w tym Kościół? W regionach dotkniętych biedą kościoły często świecą pustkami. W Łodzi, w której zlikwidowano ogromną część przemysłu, w niedzielnej mszy uczestniczy 25-30% mieszkańców. Podobnie jest w Sosnowcu - wzrost bezrobocia i biedy w tym kojarzonym ostatnio z rodziną Madzi mieście odbił się na aktywności wiernych. Ubóstwo i rozwarstwienie społeczne powodują, że ludzie czują się opuszczeni nie tylko przez władzę, ale i przez Kościół, od którego bezskutecznie oczekują pomocy i opieki. Patrząc na okazałe dobra kościelne, pytają: gdzie jest Kościół? Co robi? Instytucja ta mogłaby sięgnąć do zapomnianych dokumentów Soboru Watykańskiego II, który sformułował bardzo bliski wrażliwości lewicy program społeczny. Lewica i Kościół tworzące wspólny antykapitalistyczny front? Kościół tego nie kupi, bo jest bardzo związany z kapitalizmem. IKEA przyciąga w niedzielę ludzi bardziej niż niejeden kościół… Kościół zdaje sobie sprawę z realiów, nie chce wchodzić w bezpośrednie starcie ze świątyniami konsumpcji. Wbrew pozorom jest bardzo pragmatyczny. Chce utrzymać aktywa, które ma, a nie wdawać się w walkę, której wynik jest niepewny. Skrajny indywidualizm, hedonizm, pieniądz jako miara wartości człowieka… Tu jest o czym rozmawiać. Egoizm zabija więzi rodzinne, koleżeńskie i społeczne. Przesiąknięci reklamowym sloganem ""jesteś tego warty"", przekonani o wyższości mieć nad być konsumenci nie będą podatni ani na nauki Kościoła, ani na hasła lewicy. Wielkie korporacje prostytuują wartości, wykorzystując w promocji marek nawet czerwone sztandary i sutanny. W czasie Euro sięgnęły po patriotyzm - producent piwa zachęcał do śpiewania hymnu państwowego… Czy w Kościele i na jego zapleczu dostrzega pan ludzi gotowych do dialogu? Niektórzy młodsi hierarchowie, w tym biskupi, z którymi miałem okazję rozmawiać, wydają się otwarci na kontakty z lewicą laicką - to pojęcie wprowadzone przez Adama Michnika w czasie dialogu ze środowiskami kościelnymi w latach 70. uważam za trafne. Dostrzegam rosnącą potrzebę dialogu w kręgach skupionych wokół ""Więzi"" i ""Znaku"". Z naszej strony - ekspertów i intelektualistów powiązanych z lewicą polityczną - nie brakuje chętnych do podobnej rozmowy. Jak ma się ona do krzyża i religii, od których rozpoczęliśmy rozmowę? Nie chciałbym, aby na lewicy zaczęto się licytować, kto mocniej dołoży Kościołowi. Nikt nie dołoży, bo cokolwiek byśmy mówili o kryzysie w Kościele, poparcie społeczne w dalszym ciągu jest po jego stronie. Budując barykady, kopiąc okopy, lewica odgradza od siebie wielu ludzi, którzy choć mają podobną wrażliwość i bardzo różnie myślą o Kościele, postawieni wobec wyboru, opowiedzą się po jego stronie. Siła tradycji wciąż jest wielka. Zamiast się izolować, lepiej szukać kontaktu, tworzyć przestrzeń dialogu. Nie ma powodu, by lewica bała się Kościoła, nie widzę jednak sensu, by na Kościół krzyczeć.",Fot. Sławomir Kamiński / Agencja Gazeta,
https://wiadomosci.onet.pl/swiat/grecja-demokratyczna-lewica-rozmowy-koalicyjne-moga-sie-przeciagnac/0hw4c,Grecja: demokratyczna Lewica: rozmowy koalicyjne mogą się przeciągnąć,"Greccy przywódcy polityczni muszą wypracować wspólne stanowisko w sprawie programu oszczędnościowego, co może przesunąć zawarcie umowy koalicyjnej na późniejszy okres bieżącego tygodnia - oświadczył we wtorek lider niewielkiej, umiarkowanej partii lewicowej.","- Będzie rząd, ale nie wiem, czy zostanie sformowany do dzisiejszego wieczora. Sądzę, że osiągniemy porozumienie pod koniec tygodnia - powiedział dziennikarzom przewodniczący Demokratycznej Lewicy (Dimar) Fotis Kuwelis. - Istnieje nadal kilka nierozwiązanych kwestii, dotyczących programu rządu oraz warunków (programu ratunkowego), od których Grecja musi się uwolnić - dodał Kuwelis. Oczekuje się, że jego dysponujące 19 mandatami w 300-osobowym parlamencie ugrupowanie wejdzie do nowego rządu większościowego, który zamierzają utworzyć zwycięzca niedzielny wyborów, konserwatywna Nowa Demokracja i socjalistyczny ruch PASOK. Oba te ugrupowania posiadają co prawda arytmetyczną większość parlamentarną, ale zależy im na utworzeniu szerszej koalicji, wzmacniającej demokratyczną legitymację rządu w obliczu wywołanych programem oszczędnościowym społecznych napięć. Szef Nowej Demokracji Antonis Samaras poinformował w poniedziałek o dojściu do porozumienia z liderem PASOK-u Ewangelosem Wenizelosem w sprawie nowego rządu. Wenizelos jednak nie potwierdził osiągnięcia porozumienia. Powiedział jedynie, że konieczne jest utworzenie ""do jutra (wtorku) rządu odpowiedzialności narodowej"" pod egidą prezydenta Karolosa Papuliasa. Grecka konstytucja stanowi, że zwycięska partia ma trzy dni na utworzenie koalicji rządowej. Potem próby podejmują kolejno następne dwie partie, które uzyskały najlepszy wynik w wyborach. Samaras otrzymał w poniedziałek od prezydenta Papuliasa zadanie utworzenia nowego rządu. Jeśli mu się nie uda prawo to otrzyma skrajnie lewicowa koalicja SYRIZA i jej lider Aleksis Cipras.",Grecja /Fot. AFP,
https://wiadomosci.onet.pl/kraj/sld-po-wyborach-we-francji-i-grecji-nastal-czas-dla-lewicy/tyxqd,SLD po wyborach we Francji i Grecji: nastał czas dla lewicy,"Wybory we Francji pokazują, że nastał czas dla lewicy - ocenił poseł SLD Ryszard Kalisz. Zdaniem byłego europosła, szefa świętokrzyskiego SLD Andrzeja Szejny także wynik wyborów w Grecji wskazuje, że przyszedł moment na przejęcie przez lewicę odpowiedzialności za Europę.","Politycy Sojuszu skomentowali wyniki wyborów we Francji i Grecji podczas poniedziałkowej konferencji prasowej w Kielcach. Szejna podkreślił, że w niedzielnych wyborach parlamentarnych we Francji po raz kolejny - po zwycięstwie kandydata na prezydenta Francois Hollande'a - zwyciężyli socjaliści. - Drugim sygnałem bardzo ważnym jest to, co stało się w Grecji. Również tam większość wyborców opowiedziała się za ugrupowaniami lewicowymi i prawdopodobnie zostanie utworzony (tam) rząd między centroprawicą i socjalistycznym PASOK, co również jest potwierdzeniem, że dzisiaj przyszedł czas na przejęcie odpowiedzialności za Europę przez lewicę - ocenił Szejna. Jego zdaniem także sympatie Polaków zmierzają w kierunku lewicy. - My staramy się na tę zmianę odpowiedzieć. Przygotowujemy program polityczny, gospodarczy, szykujemy się do wyborów - mówił. Także według Kalisza w Polsce widać zmęczenie społeczeństwa polityką neoliberalną i ""ciągłymi oszczędnościami na wszystkim i bez sensu"". - Jesteśmy za stabilnością finansów publicznych, ale jesteśmy również za pobudzeniem wzrostu gospodarczego - zaznaczył. - Jesteśmy w kontakcie z partią socjalistyczną we Francji i twórczo przerabiamy w tej chwili projekt pobudzenia wzrostu gospodarczego, zaprezentowany przez Francois Hollande'a - poprzez narodowe obligacje gwarantowane przez państwo, ale bardzo tanio oprocentowane - dodał Kalisz. Według niego wszystko wskazuje na to, że wkrótce dojdzie do dużego przemodelowania wsparcia i sympatii dla różnych sił na polskiej scenie politycznej. Przed konferencją politycy SLD spotkali się z marszałkiem województwa świętokrzyskiego Adamem Jarubasem (PSL). Szejna podkreślił, że SLD zamierza zwyciężyć w wyborach samorządowych w województwie, ale w trudnym czasie Sojusz będzie wspierał wszystkie mądre decyzje PSL. Kalisz zaznaczył, że umiejętna polityka SLD w województwie świętokrzyskim - nie szukania wrogów za wszelką cenę, a porozumiewania się z konkurentami, którzy w przyszłości mogą zostać współpracownikami - spotyka się z poparciem jego i kierownictwa SLD.","Ryszard Kalisz,fot.PAP/Tomasz Gzell",
https://wiadomosci.onet.pl/kraj/politycy-lewicy-u-kwasniewskiego-o-stosunkach-panstwo-kosciol/zzkt1,Politycy lewicy u Kwaśniewskiego o stosunkach państwo-Kościół,"Stosunki państwo-Kościół były tematem kolejnego konwersatorium ""Dialog i Przyszłość"", które odbyło się w czwartek w fundacji Aleksandra Kwaśniewskiego. Zaproponowano m.in. przygotowanie przez środowiska lewicowe ""Kodeksu dobrych praktyk"" dotyczących relacji państwa i Kościoła.","W spotkaniu poza b. prezydentem wzięli udział m.in.: b. premier Józef Oleksy, prof. Janusz Czapiński, Janusz Palikot, wicemarszałek Sejmu Wanda Nowicka (RP), poseł Sojuszu Ryszard Kalisz, była posłanka SLD i była szefowa KRRiT Danuta Waniek, a także były polityk Sojuszu, a obecnie szef Partii Demokratycznej Andrzej Celiński. Punktem wyjścia dyskusji był raport ""Stosunki państwo-Kościół. Nowoczesne i rozważne podejście"" opracowany przez b. posła SLD Roberta Smolenia oraz rektora Wyższej Szkoły Humanistycznej im. B. Prusa w Warszawie Krzysztofa Karolczaka. Dokument był też konsultowany z politologami i prawnikami zajmującymi się problematyką stosunków państwo-Kościół. Według Smolenia w raporcie postawiono tezę, że konsensus polityczny i społeczny odnośnie roli Kościoła w sprawach publicznych, który ukształtował się na początku transformacji, właśnie wygasa. ""Tendencja ta jest wynikiem procesu laicyzacji społeczeństwa, który spowodowany jest błędami hierarchów kościelnych, głównie angażowaniem się w politykę oraz z tym, że w życie dorosłe wchodzą nowe pokolenia, które nie widzą już w Kościele - tak jak starsi - depozytariusza wartości"" - powiedział w rozmowie z PAP. Z tego względu - zdaniem Smolenia - trzeba na nowo przedyskutować kwestię relacji między państwem a Kościołem. W raporcie - powiedział - wskazano sześć obszarów, gdzie działania te są konieczne, m.in. w kwestii podatków dla duchownych oraz obecności lekcji religii w szkołach. ""W wielu aspektach zmiany są jednak trudne do przeprowadzenia drogą ustawową. Zaproponowaliśmy więc przygotowanie przez środowiska lewicowe +Kodeksu dobrych praktyk"" dotyczącego relacji między państwem a Kościołem"" - powiedział Smoleń. Jak dodał, chodzi m.in. o udział hierarchów kościelnych w uroczystościach państwowych, a także uczestnictwo osób sprawujących funkcje państwowe w uroczystościach religijnych. Według Smolenia podczas spotkania dyskusja była bardzo burzliwa. ""Padały postulaty znacznie dalej idące niż te zaproponowane przez nas w raporcie"" - powiedział. Uczestnicy spotkania przychylnie ocenili też plany rządu dotyczące likwidacji Funduszu Kościelnego. Rządowa propozycja zakłada, że 1 stycznia 2013 r. ma wejść w życie ustawa stwarzająca możliwość przekazania na rzecz wybranego Kościoła lub innego związku wyznaniowego kwoty w wysokości 0,3 proc. podatku. Możliwość skorzystania z odpisu ma dotyczyć zeznania podatkowego albo korekty zeznania składanego za rok 2012. Nowicka powiedziała PAP, że uczestnicy spotkania zgodzili się, że w sprawie niezależności państwa od kościoła jest wiele do zrobienia. ""Dyskusja była bardzo merytoryczna. Różne osoby podnosiły różne watki, ale w sposób komplementarny, nie było opinii bardzo rozbieżnych, może tylko, jeśli chodzi o strategię działania"" - powiedziała. Wyraziła nadzieję, że ""środowiska lewicowe dopracują się jakiejś wspólnej platformy, dzięki której można by podjąć jakieś bardziej zdecydowane kroki zmierzające w kierunku uczynienia relacji państwo-Kościół normalnymi, zgodnymi z nowoczesnymi standardami"". Była to już czwarta debata w cyklu konwersatorium ""Dialog i Przyszłość"". Poprzednie dwie odbyły się w lutym, marcu i maju. Dotyczyły sytuacji Polski i Europy za 20 lat, przystąpienia Polski do strefy euro oraz innowacyjnej gospodarki i edukacji.","Od lewej: Wanda Nowicka, Józef Oleksy i Aleksander Kwaśniewski,fot.PAP/Tomasz Gzell",
https://wiadomosci.onet.pl/tylko-w-onecie/sierakowski-to-glos-polski-wiecznie-urazonej-i-niepewnej-siebie/2dwx0,Sierakowski: to głos Polski wiecznie urażonej i niepewnej siebie,"- Jest oczywiste, że każdy, kto pisze i mówi o ""polskich obozach śmierci"", nie ma na myśli polskiej odpowiedzialności, tylko geograficzne położenie. To nie źli Niemcy i głupi Amerykanie, ale sami tak mówimy! Na dowód przyniosłem i zacytowałem szkolną lekturę i jedno z najważniejszych polskich dzieł o Zagładzie - ""Medaliony"" Zofii Nałkowskiej, w której pada literalnie to samo określenie, którego użył Obama. Czy Tusk i Kaczyński uważają, że Nałkowska i uczone na niej miliony Polaków obrażają polski naród i negują istnienie Hitlera? Cała ta ogólnonarodowa reakcja wydaje mi się głosem Polski wiecznie urażonej i niepewnej siebie. Nadmierne domaganie się od innych, oznacza zazwyczaj za mało wymagania od siebie. Zarzucamy ignorancję Amerykanom, choć kształcenie na temat Holokaustu na każdym poziomie edukacji jest tam najlepsze na świecie. Przy okazji sami opowiadamy masę głupot - powiedział w pierwszej części rozmowy z Onetem Sławomir Sierakowski.","Ze Sławomirem Sierakowskim - socjologiem, publicystą, założycielem i redaktorem naczelnym pisma ""Krytyka Polityczna""- rozmawia Jacek Nizinkiewicz. Jacek Nizinkiewicz: Czy słowa prezydenta USA o ""polskich obozach śmierci"" to gafa czy nieprzypadkowy błąd? W jakim świetle słowa o ""polskich obozach śmierci"", które padają w środkach masowego przekazu również w Niemczech i innych państwach, wpływają na wizerunek Polski na świecie? Sławomir Sierakowski: Premier Donald Tusk powiedział, że ""kiedy ktoś mówi polskie obozy śmierci, to tak jakby nie było nazistów, jakby nie było niemieckiej odpowiedzialności, jakby nie było Hitlera"". Zaś Jarosław Kaczyński, że ""naród polski został obrażony"". To są bardzo daleko idące wypowiedzi, bo odrzucają oczywiste dwuznaczności języka. - Premier się zagalopował? - Tusk twierdzi, że Obama lub każdy używający podobnego sformułowania neguje niemiecką odpowiedzialność za obozy śmierci. - Nie sądzę, żeby prezydent USA, człowiek wykształcony i elokwentny, negował niemiecką odpowiedzialność za obozy śmierci, ale chyba zabrakło mu refleksji podczas czytania z promptera, mówiąc eufemistycznie. Czy to może było celowe, przedwyborcze działanie Obamy na rzecz Niemców, jak mówią politycy PiS? - Jest oczywiste, że każdy, kto pisze i mówi o ""polskich obozach śmierci"", nie ma na myśli polskiej odpowiedzialności, tylko geograficzne położenie. To nie źli Niemcy i głupi Amerykanie, ale sami tak mówimy! Na dowód przyniosłem i zacytowałem w TVN24 szkolną lekturę i jedno z najważniejszych polskich dzieł o Zagładzie - ""Medaliony"" Zofii Nałkowskiej, w której pada literalnie to samo określenie, którego użył Obama. Czy Tusk i Kaczyński uważają, że Nałkowska i uczone na niej miliony Polaków obrażają polski naród i negują istnienie Hitlera? - Obama powinien przeprosić bezpośrednio i osobiście, czy może - jak mówi - Robert Biedroń ""nie powinno się przepraszać Polaków, żeby znowu nie poczuli się ważni""? - Cała ta ogólnonarodowa reakcja wydaje mi się głosem Polski wiecznie urażonej i niepewnej siebie. Nadmierne domaganie się od innych, oznacza zazwyczaj za mało wymagania od siebie. Zarzucamy ignorancję Amerykanom, choć kształcenie na temat Holokaustu na każdym poziomie edukacji jest tam najlepsze na świecie. Przy okazji sami opowiadamy masę głupot. A to, że uhonorowana obok Karskiego Toni Morrison to znany powieściopisarz pisze ""Rzeczpospolita"", choć to pierwsza czarnoskóra noblistka. A to, że Karski jako pierwszy powiadomił Zachód o Zagładzie i że to było jego główną misją, gdy jedno i drugie jest nieprawdą. To była raczej jego prywatna inicjatywa, nawet niesubordynacja, a nie wyznaczone mu zadanie. Przeczytam panu fragment jednego z raportów Karskiego, symptomatyczny w kontekście, w którym rozmawiamy. ""Żydzi - pisze Karski - radzi byliby, aby w stosunku do nich panowało zrozumienie, iż przecież oba narody są niesprawiedliwie gnębione i to przez tego samego wroga. Tego zrozumienia wśród szerszych mas społeczeństwa polskiego nie ma. Stosunek ich do Żydów jest przeważnie bezwzględny, często bezlitosny. Korzystają w dużej mierze z uprawnień, jakie nowa sytuacja im daje. Wykorzystują wielokroć te uprawnienia - często nadużywają je nawet. Zbliża ich to w pewnym stopniu do Niemców"". - A może Polska powinna podziękować prezydentowi USA za nagłośnienie problemu ""polish death camps""? - Jestem pewien, że czeka nas jeszcze w Polsce prawdziwy rozrachunek z własną historią na ten temat. I to będzie ważniejsze dla dobrego imienia Polski za granicą, bo to jest naprawdę cenione, a nie wiecznie urażona duma i domaganie się przeprosin. - Czy pańscy zagraniczni przyjaciele boją się przyjeżdżać do Polski, bo ""boją się wrócić w trumnie"" do domu? Rzeczywiście Polacy są rasistami, antysemitami i homofobami, czy to ""tylko"" problem dotyczący polskich stadionów, jak przedstawia sytuację telewizja BBC? - Film BBC nie mówił o Polsce, tylko o polskich kibolach. Takich raczej nie będzie na stadionach podczas Euro ze względu na system sprzedaży biletów. Dlatego wypowiedź Sola Campbella jest nietrafiona. Ale niestety obrazki są prawdziwe. Natomiast u ludzi, których spotykam za granicą Polska nie ma złego wizerunku. Wyjątkiem są Żydzi, którzy w większości pochodzą z rodzin, które wyemigrowały z Polski. Oni prawie zawsze mają bardzo złe skojarzenia z Polską. Mówią o kraju, w którym panował kiedyś powszechny antysemityzm. I bardzo jest mi przykro, ale mają rację. Wiedza w Polsce na ten temat jest u nas wciąż słaba, ale Polska to był właśnie taki kraj. To tu przed wojną wprowadzono getto ławkowe dla studentów żydowskich, numerus clausus, a także na niektórych wydziałach numeru nullus, bito Żydów, traktowano poniżająco. Tu zabito ""żydowskiego prezydenta"" Narutowicza, wcześniej opluwanego i obrzucanego kamieniami za to, że został wybrany głosami m.in. posłów żydowskich. - Wiem, że uczestnicy spotkań organizowanych przez ""Krytykę Polityczną"", czasami również spotykają się z agresywnymi reakcjami nacjonalistów. To są jednostkowe zachowania, jak uważają niektórzy, czy problem jest marginalizowany i jest dużo poważniejszy? - Na dziesiąte urodziny ""Krytyki"" zaprosiliśmy trzech, należących do najwybitniejszych, intelektualistów amerykańskich: Michaela Walzera, Michaela Kazina i Marshalla Bermana. Tak się złożyło, że wszyscy są Żydami z rodzin, które dawno temu wyemigrowały z Polski. Pomysł mi przyszedł do głowy, gdy rozmawiałem kiedyś z żoną jednego z nich o Polsce. Miała fatalny obraz Polski. Zażartowała, że ""gdyby jej matka dowiedziała się, że jej córka pojedzie kiedyś do Polski, to chyba by ją wyklęła"". Cała urodzinowa akcja składała się z kilkunastu debat w różnych miastach, z udziałem także wybitnych polskich gości Agnieszki Holland, Aleksandra Kwaśniewskiego, Janusza Głowackiego i innych. Niestety w Łodzi i w Gdańsku debaty w naszych świetlicach zostały zakłócone przez wtargnięcie grupy agresywnych nacjonalistów. Nasi goście byli dość przerażeni, bo nigdy takich rzeczy nie widzieli. Nie wiem, czy udało nam się poprawić skojarzenia z Polską, mimo całego wysiłku i generalnie bardzo udanych debat. - Jak pan zareagował na ""prezent"" na dziesięciolecie ""Krytyki Politycznej"", czyli unieważnienie konkursu na lokal na pl. Grzybowskim, w którym wasza oferta została uznana przez komisję ekspercką za najlepszą, a powód unieważnienia miał charakter pozaregulaminowy. Planowaliście tam przenieść klubokawiarnie z zamykanego ""Nowego Wspaniałego Świata"" na Nowym Świecie? - Nie znam motywacji władz samorządowych. Ich decyzja wydała się skandalem nie tylko wybitnym przedstawicielom polskiego życia publicznego z Tadeuszem Mazowieckim, Adamem Michnikiem, Agnieszką Holland na czele, którzy podpisali publiczny protest. Protestowała także Helsińska Fundacja Praw Człowieka i warszawska Rada Pożytku Publicznego. Burmistrz ds. kultury Piotr Królikiewicz podał się do dymisji. Nasza oferta na pl. Grzybowski nie dotyczyła siedziby ""Krytyki Politycznej"", bo tę zamierzamy przenieść gdzie indziej, natomiast chcieliśmy ocalić jak najwięcej z ""Nowego Wspaniałego Światu"" tworząc świetlicę kulturalną. ""NWS"" jest największym ośrodkiem kultury niezależnej w stolicy, władzom powinno chyba zależeć na tym, żeby istniał. - Ale chyba nie możecie narzekać, bo jesteście mocno dofinansowani, ze środków państwowych. - Wbrew temu, co pisze prawicowa prasa, ""Krytyka"" nie żyje z pieniędzy polskiego podatnika. Dotacje wygrane w polskich konkursach nie przekraczają kilkunastu procent naszego budżetu, a prawicowe organizacje mają w nich równe szanse. Myślę, że więcej niż wynoszą krajowe dotację, odprowadzamy podatków do skarbu państwa. Zdecydowaną większość środków na działalność zdobywamy za granicą, wydając je na rozwój kultury w Polsce. Prawicowym dziennikarzom zamiast zazdrościć, polecam raczej zmobilizować własne szeregi. Rządzi w Polsce od dawna prawica i naprawdę nikt nas tu nie faworyzuje, o czym najlepiej świadczy sytuacja z unieważnieniem wygranego konkursu na pl. Grzybowski. W tym samym konkursie bracia Karnowscy nie potrafili nawet właściwie skompletować dokumentów i odpadli w przedbiegach. Zamiast honorowo przyjąć porażkę, frustracje rozładowują na nas. Utrzymywanie siebie i swoich czytelników w przekonaniu, że skoro KP się udało, to znaczy, że Tusk jej dał, najbardziej szkodzi im samym, bo nie uczy rzetelnej pracy. Organizacja pozarządowa, żeby zdobyć jakiś grant musi się naprawdę ciężko napracować przy wniosku, realizacji projektu i rozliczeniu. Nikt tu nic nikomu nie daje w prezencie. - ""Krytyka Polityczna"" obchodzi 10-lecie. Co udało się osiągnąć przez dekadę? - Dziesięciolecie obchodzi pismo. Natomiast pozostałe instytucje takie jak świetlice w kilku miastach, Kluby Krytyki Politycznej, wydawnictwo czy Uniwersytet Krytyczny są oczywiście młodsze. Najmłodsze są nasze zagraniczne instytucje, choć Ukraińska ""Krytyka Polityczna"" wydaje już regularnie pismo i prowadzi świetlicę z bardzo bogatym programem działań. Tak więc ""Krytyka Polityczna"" funkcjonuje dziś jako ogólna nazwa środowiska, które jednoczy wiele osób i zajmuje się bardzo różnymi rzeczami. Niektóre mają bardziej intelektualny charakter jak Uniwersytet Krytyczny, inne bardziej społeczny jak świetlica w Cieszynie, czy kluby w mniejszych miastach. Gdzieś pomiędzy jest wydawnictwo i nasza codziennie wydawana publicystyka na stronie internetowej. Myślę, że najważniejsze co udało nam się osiągnąć to jest silna i specjalna więź między ludźmi w środowisku, które stale się rozszerza. - ""Krytyka Polityczna"" jest kuźnią talentów politycznych? Popieracie którekolwiek ugrupowanie lewicowe? - Zależy, kto jak rozumie politykę. Większość z nas nie darzy jakimkolwiek zainteresowaniem tego, co media masowe traktują jako newsy. Dzisiejsza polityka musi rozczarowywać każdego, kto wyobraża ją sobie jako spór poglądów albo rozwiązań dotyczących problemów społecznych. Myślę, że oceniamy to tak samo jak większość Polaków. Z tą jedynie różnicą, że w pewnym sensie zawodowo zajmujemy się próbą zdiagnozowania przyczyn tego kryzysu polityczności w Polsce i innych demokracjach liberalnych. Coraz bardziej dostrzegamy je nie tyle w takim czy innym układzie partyjnym, bo sposoby działania partii politycznych wszędzie wyglądają podobnie i sprowadzają się do technologii sprzedaży wyborcom produktu marketingowego. Bardziej interesujące są społeczne powody takiego stanu rzeczy. Czyli najogólniej mówiąc, dlaczego jesteśmy raczej konsumentami polityki niż jej uczestnikami. O tym staramy się pisać, mówić i temu przeciwdziałać organizując ludzi i budując więzi społeczne i kolejne instytucje. - Czy funkcjonowanie działań KP kiedykolwiek skrystalizuje się partyjnie? - Z powodów, które panu wymieniłem, nie bardzo interesuje nas wejście do partyjnej polityki. Tym niemniej są inicjatywy rządowe lub opozycyjne, które popieramy i są takie, które krytykujemy. Byliśmy aktywnymi zwolennikami reformy OFE, uczestniczyliśmy w zmianie prawa dotyczącego zliberalizowania polityki antynarkotykowej, która była tak bardzo represywna jak nieskuteczna. Angażowaliśmy się także w wywalczenie parytetów czy zasady 1 proc. w budżecie na kulturę. - Środowisku ""Krytyki Politycznej"" bliżej do SLD, czy Ruchu Palikota? - O SLD czy Ruchu Palikota mogę powiedzieć tylko tyle, że na pewno wesprzemy wszystkie dobre pomysły. Koniec części pierwszej.","Sławomir Sierakowski, fot. Artur Kubasik / Agencja Gazeta",
https://wiadomosci.onet.pl/kraj/palikot-atmosfera-na-kongresie-sld-byla-tragiczna/89h7j,Palikot: atmosfera na kongresie SLD była tragiczna,"- Miller stracił przed swoim wyborem na szefa partii jednego posła. Atmosfera na kongresie SLD była tragiczna. Tam było około sześć tysięcy osób. My na Marszu Wolnych Konopi zgromadzimy 20 tysięcy ludzi. Uważam, że Miller wspiera prawicową koalicję tym dzieleniem lewicy. To on straci na tym najwięcej - powiedział w ""Faktach po faktach"" lider Ruchu Palikota, Janusz Palikot.","Dodał, że obecnie ""elektorat SLD jest bardziej socjalny niż lewicowy"". - Chcemy z tym środowiskiem budować alternatywę dla Platformy Obywatelskiej. Mam nadzieję, że przełamiemy opozycję Leszka Millera - podkreślił. - Jestem lewicowym liberałem o zielonym zabarwieniu. Dzisiejszy świat jest taki, że nie ma człowieka o czysto liberalnym zabarwieniu - podkreślił. Zaznaczył, że on i jego współpracownicy uważnie obserwują świat. - Program niewiary w kapitalizm to nie tylko Polska. Jak ktoś dzisiaj powtarza ściśle liberalne poglądy, znaczy, że nie widzi świata - dodał Palikot.","Janusz Palikot, fot. PAP/Grzegorz Jakubowski",
https://wiadomosci.onet.pl/swiat/bulgaria-lewica-demonstruje-przeciw-polityce-centroprawicowego-rzadu/5s54d,Bułgaria: lewica demonstruje przeciw polityce centroprawicowego rządu,"Kilka tysięcy zwolenników opozycyjnej lewicy zebrało się we wtorek przed parlamentem Bułgarii na wiecu przeciwko polityce centroprawicowego rządu premiera Bojko Borysowa i na pierwszomajowym pochodzie pod hasłem ""Dzień gniewu"".","- Chcemy dać wyraz naszemu niezadowoleniu z aroganckiej i niekompetentnej polityki prowadzonej w naszym kraju. Od 36 miesięcy prawa ludzi są gwałcone przez władze, które rujnują gospodarkę, zagrażają demokracji, dążą do rządów autorytarnych - powiedział lider Bułgarskiej Partii Socjalistycznej (BSP) Sergej Staniszew. - Bułgaria jest krajem rekordów w UE: mamy najniższe zarobki i emerytury, najniższy wzrost gospodarczy, lecz jednocześnie najwyższe bezrobocie wśród młodzieży, (...) największą korupcję, przodujemy pod względem fałszowania wyborów - mówił szef stołecznej organizacji BSP, poseł Rumen Owczarow. Na wiecu lewica ogłosiła rozpoczęcie kampanii zbierania podpisów w celu zorganizowania referendum o przyszłości energii jądrowej w Bułgarii. BSP sprzeciwia się marcowej decyzji rządu o rezygnacji z budowy drugiej siłowni jądrowej i domaga się rozstrzygnięcia tej kwestii w ogólnokrajowym referendum. Do jego zorganizowania potrzebne jest 500 tys. podpisów. Ponadto w imieniu Partii Europejskich Socjalistów (PES) Staniszew wyraził poparcie dla Francois Hollande'a, który jest kandydatem socjalistów w drugiej turze wyborów prezydenckich we Francji w najbliższą niedzielę. Pod hasłami ""Przeciw kłamstwom rządu"", ""Za socjalną Bułgarię"", ""Domagamy się prawa do pracy"" około 5 tys. uczestników wiecu przeszło centralnymi ulicami Sofii do parku, w którym odbywało się święto prasy lewicowej. Pierwszomajowe pochody, organizowane przez BSP, odbyły się także w Płowdiwie, Burgas i innych dużych miastach.",,
https://wiadomosci.onet.pl/tylko-w-onecie/olejniczak-w-po-mowi-sie-ze-hanna-gronkiewicz-waltz-zastapi-tuska-po-2015-roku/lms77,"Olejniczak: w PO mówi się, że Hanna Gronkiewicz-Waltz zastąpi Tuska po 2015 roku","- W PO mówi się, że Hanna Gronkiewicz-Waltz zastąpi Tuska po 2015 r. na stanowisku premiera. Donald Tusk ma kandydować do Parlamentu Europejskiego wspierając listę europejską EPP. Możliwe, że PO, która jest dzisiaj na poziomie poparcia PiS, będzie wcześniej chciała dokonać roszady na kluczowych partyjnych stanowiskach. W związku z konfliktami w PO, to Hanna Gronkiewicz-Waltz jest dzisiaj najbardziej prawdopodobną kandydatką na szefową Platformy i premiera Polski - przekonuje w rozmowie z Onetem Wojciech Olejniczak.","Z Wojciechem Olejniczakiem - byłym szefem SLD, a obecnie deputowanym do Parlamentu Europejskiego - rozmawia Jacek Nizinkiewicz. Jacek Nizinkiewicz: Bliżej panu do Janusza Palikota czy Leszka Millera? Wojciech Olejniczak: Najbliżej mi do silnej zjednoczonej lewicy. Jestem i pozostaję w SLD. Nie przechodzę do Ruchu Palikota. Chciałbym usiąść przy wspólnym stole z Leszkiem Millerem i Januszem Palikotem po to, żeby porozmawiać o tym jak rozwiązać problemy Polski, które nawarstwiły się od czasu rządów PiS. Między SLD a Ruchem Palikota może dojść do współpracy. W polityce europejskiej nie ma między nami różnic. Współpraca w sprawie ACTA pokazała, że mamy wspólną chęć obalania złych przepisów. Znajdujemy wspólny język w temacie Karty Praw Podstawowych, poszerzenia kompetencji Unii Europejskiej, wprowadzenia mechanizmów antykryzysowych, kwestii światopoglądowych. - Ale to z Januszem Palikotem, a nie Leszkiem Millerem, spiskuje pan dzisiaj w restauracjach. - Nie spiskuję, tylko spotykam się towarzysko. Mam prawo do rozmów z każdym, tym bardziej jeśli rozmowa może służyć zjednoczeniu lewicy. - Wierzy pan w zjednoczenie ""naćpanej hołoty"" z partią ""zhańbionego starszego pana, który powinien stanąć przed Trybunałem Stanu za więzienie CIA w Polsce""? - Nie takie słowa padały w polskiej polityce i nie po takich słowach dochodziło do porozumień. Rów między Palikotem a Millerem jest do zakopania i nie ma go co pogłębiać. O więzieniach CIA w Polsce nic mi nie wiadomo. I nie widzę powodów, dla których Leszek Miller miałby stanąć przed Trybunałem Stanu. Po stronie Ruchu Palikota, jak i SLD padło zbyt wiele mocnych słów. Czas zapomnieć o tym co było i ruszyć do przodu pod wspólnym sztandarem. SLD i Ruch Palikota muszą połączyć siły, żeby pokonać prawicę PO-PiS-owską. - Chyba za długo przebywał pan w Brukseli i jest za bardzo oderwany od polskiej rzeczywistości politycznej. Palikot z Millerem są w stanie wojny. Walczą o prymat na lewicy zacieklej, niż Ziobro z Kaczyńskim na prawicy. - I to jest błąd. Dla dobra polskiej centrolewicy rowy między Palikotem i Millerem powinny zostać zakopane. Dość gorzkich słów. Dość podkradania sobie ludzi. - Proszę to powiedzieć Palikotowi. - Przed SLD ważne decyzje. Musimy sobie odpowiedzieć na pytanie, jak SLD ma współpracować z Ruchem Palikota. Kto będzie wspólnym kandydatem lewicy na prezydenta Polski? - Palikot chce być prezydentem! - SLD i Ruch Palikota muszą sobie odpowiedzieć na pytanie czy chcą wspólnego kandydata na prezydenta, czy chcą podzielić elektorat lewicowy i osłabić szanse lewicowego kandydata, który mógłby pokonać w wyborach Bronisława Komorowskiego, Jarosława Kaczyńskiego i Zbigniewa Ziobrę. - Janusz Palikot, jako wspólny kandydat lewicy na prezydenta, mógłby pokonać Komorowskiego, Ziobrę i Kaczyńskiego? - Na pewno miałby większe szanse, gdyby był wspólnym kandydatem Ruchu Palikota i SLD. Ale to jest decyzja, która musimy podjąć wspólnie. Podobnie jak, kogo wystawić w wyborach na prezydenta Warszawy. - Podobno Ryszard Kalisz jest chętny. - Nie wiem, czy Ryszard Kalisz jest chętny, ale wiem że Ruch Palikota z SLD może poprzeć wspólnego kandydata, który pokona Hannę Gronkiewicz-Waltz. Choć słyszę, że Gronkiewicz-Waltz ma dużo większe ambicje niż tylko bycie prezydentem stolicy. Kto jest najbardziej prawdopodobną kandydatką na premiera Polski? Czytaj dalej! - Prezydent Warszawy marzy się scheda pod Donaldzie Tusku? - W PO mówi się, że Hanna Gronkiewicz-Waltz zastąpi Tuska po 2015 r. na stanowisku premiera. Donald Tusk po 2015 r. ma kandydować do Parlamentu Europejskiego wspierając listę europejską EPP. Możliwe, że PO, która jest dzisiaj na poziomie poparcia PiS, będzie wcześniej chciała dokonać roszady na kluczowych partyjnych stanowiskach. W związku z konfliktami w PO, to Hanna Gronkiewicz-Waltz jest dzisiaj najbardziej prawdopodobną kandydatką na szefową PO i premiera Polski. - Jaką alternatywą dla PO i PiS ma być SLD z Leszkiem Millerem jako szefem partii? Od 2004 r. Sojusz zapowiada odmłodzenia ugrupowania, żeby w ostatecznym rozrachunku oddać partię tym, którzy już byli i doprowadzili SLD do upadku. - Nie personalia są w polityce najważniejsze, ale to co powiemy wyborcom i w jakiej konfiguracji personalnej pójdziemy do następnych wyborów. Musimy się zjednoczyć nie dla Millera, czy Palikota, ale dla wyborców centrolewicowych, którzy czekają na alternatywę dla PO i PiS. Jeśli trend poparcia się utrzyma i SLD zdobędzie 10 proc. w wyborach parlamentarnych, a Ruch Palikota kolejne 10 proc., to razem zdobędziemy minimum 20 proc. poparcia w przyszłych wyborach parlamentarnych. Jeśli dodamy do tego pozytywny efekt połączenia, wspólnego myślenia, narracji, wystąpień i programu dla lewicy, nie przeciwko sobie, ale przeciwko prawicy, to osiągniemy sukces wyborczy. - Byli już tacy, którzy próbowali pogodzić Palikota z Millerem i w efekcie nie dostali nawet zaproszenia na kongres SLD. - Nie będę dzisiaj godzić Kwaśniewskiego z Millerem. Oprócz podania sobie rąk, muszą sobie spojrzeć w oczy i zacząć rozmowę. Aleksander Kwaśniewski miał dobre intencje i uważam, że nie zaproszenie go na kongres SLD było błędem. Dzisiaj wszystkie ręce na pokład. Lewica Palikota i Millera musi się zjednoczyć w walce z PO i PiS. Nie możemy sobie pozwolić na marnowanie tak ważnych głosów jak głos Aleksandra Kwaśniewskiego. Najgorsze co może spotkać SLD, to zajmowanie się Ruchem Palikota, kiedy wrogiem dla nas jest PO i PiS. - 1 maja jest dobrą okazją do pojednania się lewicy w Sali Kongresowej… - ...lub na pochodzie pierwszomajowym. SLD nie jest wrogiem Ruchu Palikota. Potrzebujemy czasu na porozumienie. Osiągniemy je. Jeśli 1 maja Ruch Palikota zaprosi całe SLD do Sali Kongresowej, to nie widzę przeszkód przed przyjęciem takiego zaproszenia. Powtarzam, dzisiaj SLD z Ruchem Palikota może wspólnie zdobyć poparcie na skalę PiS i PO. - Jednak zamiast współpracy, wyciągacie sobie wzajemnie ludzi z partii. - To jest zła praktyka, z którą należy skończyć. Praktykę wykradania członków partii zapoczątkował Donald Tusk. Niczemu dobremu to nie służy, jeśli mamy razem współpracować. - Mam wrażenie, że w SLD mało kto podziela pański pogląd. - Jestem wizjonerem. Mam wrażenie, że wkrótce podobne głosy zaczną padać po stronie SLD i Ruchu Palikota. Jeżdżę po Polsce i spotykam się z ludźmi, którzy chcą ze sobą dyskutować, a nie zwalczać się. Dotychczasowa koncepcja SLD legła w gruzach. Zdobyliśmy 8 proc., a krytykowany LiD, miał 13 proc. poparcia w wyborach. - Może sztandar SLD już się wytarł? - Nie czas na wyprowadzanie sztandaru SLD, ani zmiany nazwy Sojuszu. Czas na wspólną koalicję wyborczą Ruchu Palikota z SLD. Niech każdy zostanie przy swoich nazwach, ale jako koalicja twórzmy wspólne listy wyborcze. W Sojuszu wszyscy tego chcą, ale boją się powiedzieć. Otóż, ja się nie boję. Zachęcam wszystkich do współpracy. - Nie odpowiedział mi pan na pytanie, czy SLD poprze Janusza Palikota w wyborach prezydenckich? - Najlepszy byłby wariant prawyborów na lewicy. - Lewica powinna brać przykład z PO? - W tym przypadku, tak. Platforma wystawiając wcześniej w prawyborach Bronisława Komorowskiego i Radosława Sikorskiego, odniosła później sukces w wyborach prezydenckich. Różnili się, ale się nie poróżnili i dzisiaj współpracują. Ten proces jest przed nami. W 2015 r. SLD nie może walczyć o przetrwania. Musimy walczyć o zwycięstwo. - Janusz Palikot chciały, żeby Aleksander Kwaśniewski został premierem. To realistyczny pomysł? - Czas pokaże. Ja ten pomysł zgłaszałem już w 2007 r. Wtedy Kwaśniewski miał szansę zostać premierem, gdyby... nie liczne błędy. Dzisiaj nie ma scenariusza pt. ""Aleksander Kwaśniewski premierem RP"". Jeśli ktoś chciałby zostać premierem, to musi przejawiać determinację w dążeniu do tego. Aleksandrowi Kwaśniewskiemu brakował tej determinacji i wciąż brakuje. - Chciałby pan zostać szefem PZPN? - Nie planuję zostać szefem PZPN. Nie ma takiego tematu. Może kiedyś w przyszłości… Dzisiaj pracuję w Parlamencie Europejskim i zamierzam kandydować w przyszłych wyborach z ramienia lewicy. Koniec części pierwszej. Rozmawiał: Jacek Nizinkiewicz","Wojciech Olejniczak, Fot. Wojciech Surdziel / Agencja Gazeta",
https://wiadomosci.onet.pl/kraj/palikot-do-millera-i-sld-ruch-palikota-nie-jest-waszym-wrogiem/vwyy3,Palikot do Millera i SLD: Ruch Palikota nie jest waszym wrogiem,"Ruch Palikota nie jest waszym wrogiem; możemy się różnić, możemy ze sobą konkurować, ale nie powinniśmy ze sobą walczyć - przekonuje Janusz Palikot w liście gratulacyjnym do przewodniczącego SLD Leszka Millera. """"Leszku, w imię interesów polskiej lewicy zapomnijmy o dotychczasowych nieporozumieniach i rozpocznijmy wspólny, skuteczny marsz do lepszej nowoczesnej Polski"" - pisze dalej.","Dziś, Miller, który od grudnia ponownie jest szefem SLD, otrzymał na kongresie partii potwierdzenie swego przywództwa. W liście gratulacyjnym do Millera Palikot wyraził nadzieję, że współpraca obu partii będzie się układała ""znacznie lepiej niż dotychczas"". ""Leszku, w imię interesów polskiej lewicy zapomnijmy o dotychczasowych nieporozumieniach i rozpocznijmy wspólny, skuteczny marsz do lepszej nowoczesnej Polski. Naszym głównym celem winno być definitywne odsunięcie od władzy POPiSu, oraz stworzenie silnego lewicowego bloku, który będzie w stanie wziąć odpowiedzialność za losy Polski"" - napisał Janusz Palikot. Zwrócił się także do ""Koleżanek i Kolegów z Sojuszu Lewicy Demokratycznej"", przekonując, że Ruch Palikota nie jest ich wrogiem. ""Jestem przekonany, że tylko poprzez współpracę i wspólne działania możemy postawić tamę nacjonalizmowi, szowinizmowi i odradzającym się tendencjom narodowo-socjalistycznym"" - podkreślił lider Ruchu Palikota. Dodał, że obie partie nie powinny marnować czasu na ""bezproduktywne spory i waśnie"". ""1 maja będziemy w dwóch różnych odległych od siebie miejscach, jednak pod wieloma względami programowo będziemy bardzo blisko siebie. Niech to będzie ostatnie Święto Pracy jakie spędzamy osobno"" - zaapelował Palikot. 1 maja ma odbyć się kongres Ruchu Palikota. SLD zaś wspólnie z OPZZ i innymi związkami zawodowymi organizuje pochód pierwszomajowy, na którym protestować będzie przeciwko reformie emerytalnej.","Janusz Palikot (po prawej), fot. PAP/Grzegorz Jakubowski",
https://wiadomosci.onet.pl/swiat/dania-pieciu-czlonkow-lewackich-ugrupowan-oskarzono-o-terroryzm/hjxq6,Dania: pięciu członków lewackich ugrupowań oskarżono o terroryzm,"Pięciu Duńczyków zostało oskarżonych dziś o przygotowywanie i dokonanie ataków terrorystycznych, w tym próby podpalenia kilku budynków policyjnych, banków oraz jednej z ambasad w Kopenhadze. Oskarżeni należą do ugrupowań skrajnie lewicowych.","Prokurator Svend Ulrik Larsen powiedział, że mężczyźni w wieku od 21 do 24 lat chcieli za pomocą serii podpaleń w 2010 i 2011 roku zdestabilizować Danię i zastraszyć jej mieszkańców. Inna przedstawicielka prokuratury Lise-Lotte Nilas podkreśliła w wywiadzie telewizyjnym, że władze traktują ten przypadek ""bardzo poważnie"". - Celem (zamachowców) były instytucje publiczne oraz prywatne firmy - zaznaczyła. Podpalenia oraz próby podłożenia ognia dotyczyły akademii policyjnej, siedziby wywiadu, policyjnego ośrodka gromadzenia danych, dwóch duńskich banków oraz trzech firm prywatnych. Nikt nie odniósł obrażeń, zniszczenia były niewielkie - ocenia agencja Associated Press. Zamachowcy planowali ponadto podpalenie dwóch instytucji rządowych i budynku wojskowego.",,
https://wiadomosci.onet.pl/swiat/niemcy-gesine-loetzsch-nie-jest-juz-szefowa-lewicy/l0pzm,Niemcy: Gesine Loetzsch nie jest już szefową Lewicy,Gesine Loetzsch ustąpiła niespodziewanie ze stanowiska przewodniczącej partii Lewica. - Powodem tej decyzji jest choroba mego męża - oświadczyła Loetzsch w opublikowanym we wtorek późnym wieczorem komunikacie.,"Loetzsch urodziła się w 1961 roku we wschodniej części Berlina i w czasach NRD należała do Niemieckiej Socjalistycznej Partii Jedności (SED). Po zjednoczeniu, w latach 1991-2001, była deputowaną do parlamentu Berlina, a od października 2002 roku jest deputowaną do Bundestagu.",,
https://wiadomosci.onet.pl/kraj/ostra-walka-na-lewicy-znane-twarze-pomoga-sld/m1fyr,Ostra walka na lewicy. Znane twarze pomogą SLD?,"Wkrótce politycy SLD wybiorą swoje regionalne władze. To będzie nie tylko preludium do zbliżających się wyborów przewodniczącego tej partii. To także będzie początek kolejnego starcia z Ruchem Palikota. Stawką tej rywalizacji będzie pozycja lidera na lewicy - informuje ""Rzeczpospolita"".","Sojusz chce, by w starciu z partią Janusza Palikota pomogły mu rozpoznawalne twarze. Już wkrótce liderami regionalnych struktur ugrupowania Leszka Millera mogą zostać znane twarze polskiej lewicy. Według ""Rzeczpospolitej"" najbardziej interesujący pojedynek rozegra sie w Warszawie. Tu w walce o władzę w SLD zmierzą się Katarzyna Piekarska oraz Włodzimierz Czarzasty. Z informacji gazety wynika, że większe szanse ma obecna szefowa tych struktur. Z kolei działacze z Małopolski liczą na to, że na ich czele stanie europosłanka Joanna Senyszyn. - Gdyby się zdecydowała, to z całą pewnością by wygrała - przekonuje w rozmowie z ""Rz"" Tomasz Kalita. Regionalnym liderem może też zostać były szef Sojuszu Lewicy Demokratycznej Grzegorz Napieralski. Lokalni działacze liczą na jego start w Zachodniopomorskiem. ""Rzeczpospolita"" przekonuje, że takie znane nazwiska pomogą SLD w starciu z Ruchem Palikota w terenie. Partia Janusza Palikota nie ma jeszcze silnych struktur regionalnych. - Taktycznie to dobry kierunek - mówi gazecie politolog Wawrzyniec Konarski.","Katarzyna Piekarska, fot. Kuba Atys / Agencja Gazeta",
https://wiadomosci.onet.pl/swiat/slowacja-lewica-w-parlamencie-nie-ma-sie-gdzie-podziac/jh2ll,Słowacja: lewica w parlamencie nie ma się gdzie podziać,"Administracja słowackiego parlamentu w ciągu tygodnia musi rozwiązać kuriozalny problem: lewica - zwycięzca wyborów z 10 marca i zdobywca 83 ze 150 mandatów - ze względu na dużą liczbę deputowanych nie ma miejsca, w którym mogłaby obradować jako klub.","Architekci wybudowanego na przełomie lat 80. i 90. XX wieku gmachu słowackiej Rady Narodowej nie przewidzieli bowiem, że frakcja polityczna może być tak liczna. Gdy go projektowali, w Czechosłowacji wciąż obowiązywał system jednopartyjny, a parlamentarzyści przyjmowali ustawy bez wcześniejszych dyskusji we własnym gronie. Obecnie - poza salą obrad - w gmachu Rady Narodowej jedynym pomieszczeniem, które będzie w stanie przyjąć 83 reprezentantów socjaldemokratycznej partii SMER Roberta Fico jest parlamentarne kino. Przewiduje się, że właśnie tam zasiądzie klub poselski słowackiej lewicy. Lewica już za poprzedniej kadencji była najliczniejszą frakcją parlamentarną. Jednak wówczas jej 62 deputowanych mieściło się w jednej z sal. Pierwsze posiedzenie nowego parlamentu wyznaczono na 4 kwietnia. Wtedy też prezydent Ivan Gaszparovicz ma mianować lewicowy gabinet. Po marcowych wyborach w słowackiej Radzie Narodowej zasiada sześć ugrupowań: lewicowy SMER, centrowy Ruch Chrześcijańsko-Demokratyczny (KDH), populistyczny ruch Zwykli Ludzie i Niezależne Jednostki (OlaNO), partia mniejszości węgierskiej MOST-HID, centroprawicowa Słowacka Unia Chrześcijańska i Demokratyczna - Partia Demokratyczna (SDKU-DS) oraz liberalna Wolność i Solidarność (SaS). Socjaldemokraci w wyborach otrzymali 44,41 proc. głosów i zdobyli najwięcej mandatów w historii Słowacji. Pozwala im to na samodzielne powołanie rządu. Położony na brzegu Dunaju, tuż obok bratysławskiego zamku, nowoczesny biały gmach słowackiego parlamentu zaprojektowali architekci Ludovit Jendrejak, Peter Puszkar oraz Jan Szilinger. Budowę rozpoczęto w 1986 roku. Komuniści nie zdążyli się jednak do niego wprowadzić. Po aksamitnej rewolucji z listopada 1989 roku rozważano wyburzenie monumentalnej budowli. Ostatecznie zdecydowano się usunąć jedynie symbole totalitarnej przeszłości. Budowę zakończono w 1993 roku. 25 maja 1994 roku po raz pierwszy zasiedli tam słowaccy parlamentarzyści. Wcześniej obradowali w jednym z gmachów na Starym Mieście.",,
https://wiadomosci.onet.pl/kraj/miller-palikot-nie-jest-moim-rywalem-na-lewicy/ttdql,Miller: Palikot nie jest moim rywalem na lewicy,"- Palikot nie jest moim rywalem na lewicy, bo on nie jest na lewicy. Ta młodzież, która do nas przechodzi twierdzi, że Janusz Palikot uwiódł ich lewicowością, ale teraz ten czar się skończył. Kurtyna opadła. On jest mistrzem uwodzenia, ale te siły się wyczerpały. Teraz ludzie patrzą na niego normalnymi oczami i przechodzą do SLD - powiedział w programie ""Jeden na jeden"" w TVN 24 Leszek Miller.","Były szef rządu podkreślił, że lider Ruchu Palikota stoi na czele klubu parlamentarnego, w którym przeważają przedsiębiorcy i to tak liberalni, że Leszek Balcerowicz jest przy nich ""szczerym socjalistą"". Jego zdaniem to oznacza, że ugrupowanie Janusza Palikota nie może być postrzegane jako partia lewicowa. - To jest partia bogatych antyklerykałów - dodał. - My mamy to, co jest autentyczne - orientację na rzeczywiste problemy naszych obywateli. Oni widzą, że żyje im się gorzej i to w nas widzą tych, którzy będą bronić ich interesów. Reprezentujemy tę biedniejszą część Polski, tych ludzi, którym się nie udało. Tylko w Polsce ktoś może uważać, że jeżeli jest antyklerykałem to jest to od razu lewica - mówił dalej na antenie TVN 24 Leszek Miller.","Leszek Miller, fot. PAP/Adam Warżawa",
https://wiadomosci.onet.pl/kraj/porozumienie-na-lewicy-rozenek-i-kalisz-popieraja/dm7wd,Porozumienie na lewicy? Rozenek i Kalisz popierają,"Rzecznik Ruchu Palikota Andrzej Rozenek opowiedział się w poniedziałek za powstaniem szerokiej formacji centrolewicowej, która zgromadziłaby polityków i ugrupowania ""od lewa do prawa na lewicy"". Szerszą formułę lewicy popiera też m.in. polityk SLD Ryszard Kalisz.","Rozenek i Kalisz byli wśród uczestników poniedziałkowej debaty ""Quo vadis Lewico?"", zorganizowanej przez Ośrodek Analiz Politycznych Uniwersytetu Warszawskiego. - Jest ogromna szansa na powstanie w Polsce ""drzewa oliwnego"" (nawiązanie do włoskiej koalicji partii lewicowych i centrowych Drzewo Oliwne - przyp. red.) - ocenił Rozenek podczas debaty. Zastrzegł jednak, że nie może być to ""drzewo oliwne"" złożone tylko z dwóch podmiotów. - Jeżeli ograniczymy się do SLD i Ruchu Palikota, to utoniemy we wzajemnych animozjach, ambicjach poszczególnych polityków, co jest dosyć charakterystyczne dla życia politycznego w tym kraju: za mało jest idei, programu, a za dużo jest liderów, wodzów, którzy chcieliby przewodzić - powiedział Rozenek. Jego zdaniem więc, im więcej podmiotów wzięłoby udział w tym projekcie, tym większa byłaby szansa na to, że powstałaby ""formacja od lewa do prawa na lewicy"". Według Rozenka polskie ""drzewo oliwne"" powinno gromadzić takich polityków jak: w przeszłości związany z lewicą, obecny poseł PO, Dariusz Rosati, lider Polskiej Partii Pracy i Sierpnia'80 Bogusław Ziętek, czy b. założyciel Polskiej Partii Socjalistycznej Piotr Ikonowicz. Rozenek przekonywał, że według takiej właśnie formuły budowany jest Ruch Palikota. - Dlatego my mamy w swoim Ruchu i część programu liberalnego, jeżeli chodzi o gospodarkę, i część programu socjalnego, jeśli chodzi o pomoc najuboższym - mówił Rozenek. Dodał, że politycy Ruchu uważają, że ""XIX-wieczna formuła lewicy się już zużyła"". Wiceszef klubu SLD Ryszard Kalisz jest również zwolennikiem szerszej, centrolewicowej formuły lewicy. Przypomniał, że w 2008 roku był przeciwny rozwiązaniu przez Sojusz koalicji Lewica i Demokraci (SLD+SdPl+UP+PD). Ocenił jednocześnie, że to, co w Ruchu Palikota jest lewicowe, to jego ""antyestablishmentowość"". ""Dotyczy to zarówno antyklerykalizmu, czy kwestii pochylenia się nad nowoczesnymi metodami walki z narkomanią, czyli poprzez legalizację posiadania na własny użytek miękkich narkotyków. Przełamał też pewne tabu, bo establishment konserwatywny nie chciał zauważyć pewnych zjawisk w Polsce - to jest chociażby start w konserwatywnym Krakowie Anny Grodzkiej"" - mówił poseł Sojuszu. Kalisz krytykował jednocześnie obecny system partyjny, który - według niego - jest nieudany, ponieważ dominują w nim ""partie aparatu"". Jak mówił, polega to na tym, że w polskich ugrupowaniach politycznych decyzje podejmuje wąskie grono kilku liderów, a pozostali działacze nie mają nic do powiedzenia. - Ja sam nigdy nie byłem w aparacie partyjnym (...) i przez ten aparat nigdy nie zostałem wybrany i nigdy nie zostanę wybrany, mam pełną tego świadomość. Nie dogaduję się z nim, nie jeżdżę po Polsce, nie obiecuję, że zrobię to, czy tamto - podkreślił poseł SLD.",,
https://wiadomosci.onet.pl/swiat/hollande-europejska-lewica-chce-przywrocic-zaufanie-do-ue/l04ks,Hollande: europejska lewica chce przywrócić zaufanie do UE,"Tegoroczne wybory prezydenckie i parlamentarne we Francji mają kluczowe znaczenie dla sytuacji w UE, ponieważ lewica chce przywrócić zaufanie obywateli do pogrążonej w zapaści Europy - oświadczył w Paryżu Francois Hollande.","Kandydat socjalistów w kwietniowo-majowych wyborach prezydenckich we Francji i główny rywal ubiegającego się o reelekcję Nicolasa Sarkozy'ego z centroprawicowej Unii na rzecz Ruchu Ludowego (UMP), mówił o tym, występując w drugim dniu forum polityków lewicy europejskiej. Przebiegało ono pod hasłem ""Renesans dla Europy - wspólna wizja lewicy"". ""Europa to nadzieja. Będę służył Francji, ale również chcę służyć Europie"" - zadeklarował Hollande. W wielu punktach swego przemówienia odnosił się do postulatów z przyjętej w sobotę deklaracji ""Wzrost, solidarność, demokracja: inna droga dla Europy"". ""Europa przeżywa obecnie największy w historii kryzys finansowy, gospodarczy, polityczny, a nawet instytucjonalny (...). Rynki stanowią główną siłę, wdrażane są drastyczne środki oszczędnościowe, zaczyna się recesja, bezrobocie rośnie, a konserwatyści wciąż mówią, że to nie jest ich wina"" - podkreślił Hollande, dodając, że na tych ostatnich ""nadszedł już czas"". Dodał, że środowiska lewicowe mają przed sobą ogromne zadanie: zmianę kierunku, w którym podąża Europa i przywrócenie obywatelom wiary w wielki projekt europejski. ""Nasza odpowiedzialność jest więc nawet większa"" - zauważył Hollande. Powtórzył, że jeśli zostanie prezydentem Francji, będzie chciał zablokować ratyfikację zawartego przez 25 krajów UE (bez W. Brytanii i Czech) paktu fiskalnego, którego zadaniem jest wymuszenie większej dyscypliny finansowej państw strefy euro; pakt jest równocześnie centralnym elementem planu ratowania wspólnej waluty. Socjaliści uważają, że umowa ta jest niewystarczająca, gdyż nie przewiduje skoordynowanej walki z bezrobociem i zahamowaniem wzrostu gospodarczego. Według Hollande'a pakt należy renegocjować ""nie tylko w interesie Francji, ale dla dobra całej Europy"". Argumentował w swym przemówieniu, że ""jeśli nie osiągniemy wzrostu, to cele wyznaczone przez pakt nie zostaną wypełnione"". Hollande nawiązał również do niedawnych propozycji Sarkozy'ego w sprawie reformy układu z Schengen. ""Nie zaakceptuję sytuacji, w której kwestia imigracji byłaby po raz kolejny wykorzystywana jako temat niezgody we Francji i w Europie"" - podkreślił. Niedawne deklaracje wyborcze Sarkozy'ego wywołały we wtorek ostre słowa krytyki w Parlamencie Europejskim ze strony socjalistów, Zielonych i liberałów. Sarkozy zagroził, że jeśli układ z Schengen nie zostanie zreformowany i wzmocniony to Francja z niego wyjdzie. W jego ocenie, w obecnej sytuacji gospodarczej i społecznej Europa, która nie kontroluje kto wkracza na jej terytorium, nie może też pozwolić sobie na godne potraktowanie imigrantów ani zagwarantować im opieki społecznej. Kandydat Partii Socjalistycznej odpowiedział również swoim krytykom, zarzucającym mu izolację w Europie. ""Nie będę sam, ponieważ dostanę głosy francuskich wyborców, którzy dadzą mi mandat. Nie będę sam, ponieważ będą ze mną sojusznicy (...) Nie będę sam, ponieważ będę szanował moich partnerów"" - podkreślił. Z ironią odniósł się przy tym do obecnego prezydenta Francji, nie wymieniając go z nazwiska, mówiąc że ""nie będzie używał dwóch języków: jednego w Brukseli, a drugiego w Paryżu"". Francuska PS ma nadzieję, że spotkanie Hollande'a z liderami europejskich partii socjalistycznych pozwoli podnieść jego wiarygodność na arenie międzynarodowej. Zwolennicy Sarkozy'ego twierdzą, że wybór Hollande'a na prezydenta grozi Francji utratą prestiżu, gdyż czołowi przywódcy Europy - niemiecka kanclerz Angela Markel i brytyjski premier David Cameron - wsparli publicznie obecnego prezydenta. Hollande zwrócił również uwagę na szczególne relacje francusko-niemieckie i kluczową rolę tych dwóch krajów w UE. Podziękował za poparcie swoim kolegom z Niemiec i Włoch obecnym na forum: szefowie niemieckiej SPD Sigmarowi Gabrielowi oraz liderowi włoskiej Partii Demokratycznej Pier Luigiemu Bersaniemu. W obecności przewodniczącego Parlamentu Europejskiego Martina Schulza Hollande wezwał do ""jeszcze większej odpowiedzialności Komisji Europejskiej przed PE"". Jak mówią organizatorzy forum lewicy, ta inicjatywa ma przez 18 miesięcy towarzyszyć trzem kampaniom wyborczym - najbliższej we Francji i późniejszym w Niemczech i Włoszech. Ich zdaniem, nadchodzące ""wybory mogą zmienić wizerunek Europy, ponieważ w tych trzech krajach UE mieszka obecnie aż 200 mln Europejczyków na 330 mln mieszkańców strefy euro"". Podczas forum przyjęto deklarację, w której przedstawiono wspólne rozwiązania lewicy europejskiej ""w dobie trwającego kryzysu ekonomicznego, nadchodzącej recesji, ciągłego wzrostu bezrobocia i ubóstwa w wielu krajach UE"". ""Odpowiedzialność budżetowa i dyscyplina fiskalna są kluczowe dla zapewnienia stabilizacji w strefie euro i ożywienia na nowo europejskiego modelu społecznego. W każdym kraju powinien zostać wprowadzony plan w celu zagwarantowania redukcji deficytów i zadłużenia"" - czytamy. Przyszły budżet UE na lata 2014-2020 powinien być ""bardziej efektywny i przejrzysty"", z naciskiem na takie niezbędne kwestie jak ""sprawiedliwość społeczna, zatrudnienie, edukacja i szkolenia zawodowe"". Większą rolę w tym powinien odgrywać Europejski Bank Inwestycyjny, a priorytetami powinno być ""tworzenie miejsc pracy i walka z segmentacją rynku pracy, zwłaszcza jeśli chodzi o młodzież i kobiety"". Europejska lewica postuluje ponadto pozyskiwanie nowych środków finansowych przez UE, w tym m.in. ""bezzwłoczne wprowadzenie przez KE podatku od transakcji finansowych"", emisję euroobligacji, czy wzmożoną walkę z rajami podatkowymi.","Francois Hollande, fot Reuters",
https://wiadomosci.onet.pl/kraj/druga-debata-politykow-lewicy-u-kwasniewskiego-tym-razem-o-euro/p1b6v,"Druga debata polityków lewicy u Kwaśniewskiego, tym razem o euro",O perspektywach przystąpienia Polski do strefy euro debatowali m.in. uczestnicy spotkania w fundacji Amicus Europae b. prezydenta Aleksandra Kwaśniewskiego.,"Było to drugie już spotkanie w ramach konwersatorium ""Dialog i Przyszłość"", którego działalność została zainaugurowana ponad trzy tygodnie temu. Poprzednia debata poświęcona była sytuacji Polski i Europy za 20 lat. Debat ma być 12. W spotkaniu, którego gospodarzem był Aleksander Kwaśniewski, poza byłymi premierami Włodzimierzem Cimoszewiczem i Józefem Oleksym wzięli udział m.in.:. prezydencki doradca prof. Tomasz Nałęcz, Ryszard Kalisz (SLD), lider Ruchu Palikota Janusz palikot, Paweł Piskorski (Stronnictwo Demokratyczne), europoseł SLD Wojciech Olejniczak, posłanka SLD Krystyna Łybacka i senator niezależny Marek Borowski. Obecni byli także: psycholog społeczny prof. Janusz Czapiński, prawniczka i była senator prof. Genowefa Grabowska, a także publicysta ""Krytyki Politycznej"" Maciej Gdula. Tak jak poprzednio, na spotkaniu nie pojawił się szef SLD Leszek Miller. Rzecznik Sojuszu Dariusz Joński powiedział, że Miller ""jest zajęty odbudowywaniem SLD i ustawą emerytalną, dlatego w najbliższym czasie nie zamierza brać udziału w tym konwersatorium"". B.poseł Sojuszu Robert Smoleń, który jest nieformalnym rzecznikiem inicjatywy, powiedział, że punktem wyjścia czwartkowej dyskusji był raport przygotowany przez posła PO Dariusza Rosatiego. - Jego teza jest taka, że mimo obecnych perturbacji, strefa euro przetrwa, sytuacja uporządkuje się w ciągu kilkunastu miesięcy. W związku z tym Polska powinna dążyć do tego, aby jak najszybciej spełnić kryteria przystąpienia do tej strefy - powiedział Smoleń. W drugiej części spotkania debatowano nad raportem przygotowanym przez Smolenia, który dotyczył przyszłego kształtu UE. Jego główną tezą jest przekonanie, że warunkiem dalszego rozwoju wspólnoty europejskiej jest pogłębianie integracji. - Wydaje się, że zawsze warto jest spokojnie, bez partyjnych utarczek nad tego typu zagadnieniami się pochylić po to, by mieć lepsze rozeznanie i większą szanse na bardziej merytoryczne zachowania - powiedział Cimoszewicz. Jak zaznaczył, taka właśnie jest intencja całego cyklu dyskusji w ramach konwersatorium, które - podkreślił - nie mają żadnego bezpośredniego, politycznego celu. Według Cimoszewicza, ""wolą bardzo wielu, a być może wszystkich"" uczestników konwersatorium jest to, by podczas tych spotkań nie poruszać kwestii politycznych, w tym sprawy przyszłości lewicy. Z kolei zdaniem Olejniczaka w idei konwersatorium chodzi właśnie o przyszłość lewicy. - Chodzi o to, żeby popatrzeć jak lewica powinna w przyszłości funkcjonować w kontekście wyzwań, które stoją przed Polską. Trzeba rozmawiać i o jednym, i o drugim - powiedział europoseł. Pytany, czy konwersatoriom to również miejsce do rozmowy o budowaniu koalicji sił lewicowych powiedział: - Chciałbym, żeby to było miejsce do dyskusji naturalne dla wielu ludzi, którzy później chcieliby startować w wyborach i realizować ten program - mówił. Jak dodał, ""polityka to nie jest tylko tworzenie idei, ale także ich realizowanie, a do tego trzeba startować w wyborach"". Pytany o nieobecność Millera, zwrócił uwagę, że szykuje się on do wiosennych wyborów przewodniczącego Sojuszu (obecnie pełni tę funkcję tymczasowo). - Nie należy się dziwić, że kandydat na przewodniczącego partii więcej czasu poświęca swojej formacji niż innym aktywnościom - dodał europoseł. Palikot pytany przez PAP jeszcze przed spotkaniem, czy kolejne dyskusje w ramach konwersatorium przybliżają perspektywę nowej lewicowej koalicji powiedział: ""Być może kolejne spotkania zbudują jakiś klimat do tego, ale - moim zdaniem - trzeba poczekać aż Miller się trochę wyszaleje i zorientuje się, że siebie nie przeskoczy. Wtedy być może będzie szansa na jakąś rozmowę z nim"". - Wiem, że w SLD narasta niemały już poziom frustracji z powodu obecnej sytuacji. Być może tego typu spotkania pomogą podjąć części ludzi z tego środowiska działania na rzecz albo odwołania Millera z funkcji szefa Sojuszu, albo właśnie jakiegoś porozumienia ponad jego głową - powiedział Palikot. Jak dodał, nie zdawał sobie sprawy z tego, że ""Miller z Kwaśniewskim nie są w ogóle zdolni do współpracy"". - Choćbym nie wiem co robił, to tej ugruntowanej niechęci nie zmienię. Miller nie lubi Kwaśniewskiego, Kwaśniewski nie lubi Millera. Staram się rozmawiać i z jednym, i z drugim. Rozmowy z Kwaśniewskim wypadają lepiej, dlatego tu dzisiaj jestem - powiedział lider Ruchu Palikota. Po spotkaniu Smoleń powiedział, że celem inicjatywy nie jest budowanie jakiejś nowej partii politycznej, tylko przedyskutowanie tych problemów, które uczestnicy spotkań uważają za najistotniejsze. Jak jednocześnie zaznaczył, ""jeżeli różne środowiska centrolewicowe będą miały świadomość, że mają podobne poglądy, to na pewno - jeżeli doszłoby kiedyś do szukania jakiegoś wspólnego mianownika czy wspólnych rozwiązań instytucjonalnych - będzie ta podstawa w postaci wspólnej myśli, bo od tego trzeba zacząć"".",,
https://wiadomosci.onet.pl/kraj/palikot-zaprosil-millera-na-debaty-o-przyszlosci-lewicy/dxmv9,Palikot zaprosił Millera na debaty o przyszłości lewicy,Janusz Palikot zaprosił szefa SLD Leszka Millera do debaty na temat przyszłości lewicy w Polsce. W piątek skierował do niego w tej sprawie list. SLD jednak z debaty z Palikotem na razie nie przewiduje.,"Palikot zamieścił list do Millera na swoim blogu dzisiaj. - W związku z ożywioną dyskusją na temat odbudowy lewej strony polskiej sceny politycznej pragnąłbym zaprosić pana do wspólnej debaty o przyszłości lewicy w naszym kraju - napisał szef Ruchu Palikota. Według niego, ostatnie wybory parlamentarne w Polsce pokazały z jednej strony ""słabość dominującej dotąd formacji lewicowej, z drugiej zaś dużą potrzebę autentycznej lewicowej polityki"". Palikot uważa, że ""w kraju, gdzie 65 proc. zatrudnionych nie osiąga średniej płacy, gdzie miliony ludzi pracują bez umów o pracę"", gdzie koszty utrzymania powodowane cenami energii, paliwa, ogrzewania, mieszkania i żywności ""rosną o wiele szybciej od ogólnego wskaźnika inflacji"", łatwo wykazać ""potencjalnie silne zaplecze dla formacji lewicowej"". - Otwarta debata przewodniczących dwóch największych formacji lewicowych: Ruchu Palikota i Sojuszu Lewicy Demokratycznej miałaby na celu znalezienie odpowiedzi na pytania dotyczące m.in. walki z bezrobociem i pogłębiającym się rozwarstwieniem społecznym, konstrukcji nowoczesnego modelu gospodarki, wyrównywania szans edukacyjnych dzieci i młodzieży, równouprawnienie kobiet, stosunków państwo-kościół czy ochrony praw wszelkich mniejszości - podkreślił Palikot. Z kolei rzecznik SLD Dariusz Joński powiedział w piątek wieczorem PAP, że Leszek Miller jest gotowy do debaty z premierem Donaldem Tuskiem czy wicepremierem szefem PSL Waldemarem Pawlakiem, bo formacja opozycyjna powinna debatować z rządzącymi. - Debaty z Ruchem Palikota na razie nie przewidujemy - podkreślił.",,
https://wiadomosci.onet.pl/kraj/palikot-wysylamy-ludzi-na-smierc-to-dla-mnie-szok/wemjq,Palikot: Wysyłamy ludzi na śmierć. To dla mnie szok,"Janusz Palikot mówi w wywiadzie dla ""Przekroju"" o swoich planach zjednoczenia lewicy. Polityk zaznaczył że chciałby, aby w skład nowej lewicowej unii weszło także SLD, ale nie za wszelką cenę. Jego zdaniem należy obciążyć Sojusz odpowiedzialnością za wysłanie polskich żołnierzy do Iraku i Afganistanu. - Dla mnie jest szokiem, że wysyłamy ludzi na śmierć i nie podejmujemy żadnego wysiłku, by polskie państwo miało w tym jakiś realny interes - dodaje poseł.","Zdaniem Palikota zjednoczenie lewicy mogłoby się odbyć przy udziale Kampanii przeciw Homofobii, Sierpnia '80, Ruchu Wolnych Konopii, Federacji na rzecz Kobiet i planowania Rodziny oraz SLD i Aleksandra Kwaśniewskiego. - Mogę tyle powiedzieć, że jeśliby się potwierdziło, że były tajne więzienia CIA w Polsce, że torturowano w nich ludzi i że działo się to za zgodą Leszka Millera, to on nie może być dla Ruchu Palikota jakimkolwiek partnerem politycznym - zaznacza poseł. - Obciążam Kwaśniewskiego i Millera odpowiedzialnością polityczną za wysłanie wojsk do Iraku, później do Afganistanu - mówi Palikot. - Wysyłamy pierwsi, wysyłamy więcej, będziemy dłużej, chcemy mieć własną strefę. Tymczasem inne kraje coś negocjują przy tak dużych ruchach politycznych jak udział w operacji wojskowej. Dla mnie jest szokiem, że wysyłamy ludzi na śmierć i nie podejmujemy żadnego wysiłku, by polskie państwo miało w tym jakiś realny interes. (...) Gdyby to zależało ode mnie wycofałbym wojska z Afganistanu bez względu na konsekwencje - przekonuje. Protesty przeciwko ACTA ""owocem"" tragedii smoleńskiej? Protesty przeciwko ACTA są ""paradoksalnie"" owocem tragedii smoleńskiej - mówi Palikot w dalszej części wywiadu. Polityk tłumaczy, że to właśnie po 10 kwietnia Polacy ""po raz pierwszy od dłuższego czasu zebrali się publicznie, żeby być razem w obliczu katastrofy"". - Teraz uczestnicząc w kolejnych demonstracjach widzę, że coś się w społeczeństwie przełamało - dodał poseł. - Ruch smoleński był wszystkiego początkiem. Do tej pory na ulicach Warszawy widzieliśmy głównie związkowców, którzy z petardami i kilofami przychodzili walczyć o jakieś sprawy dla siebie. A tu jest coś nowego, pokoleniowego. Protestują ludzie wychowani po 1989 roku, wchodzący w świat dorosłych, gdzie wszystkie miejsca zostały już zajęte - mówi Palikot. Lider trzeciej parlamentarnej siły przyznaje, że nie wyklucza współpracy z PiS ws. ustaw, które mogłyby zmniejszyć negatywne skutki wprowadzenia umowy ACTA. Zdaniem Palikota dostęp do dóbr kultury w internecie zapewniłby ""fundusz misyjny"" finansowany przez rząd. Miałby on skupować prawa autorskie do ważnych dzieł kultury i udostępniać je za darmo. Cały wywiad w dzisiejszym wydaniu tygodnika ""Przekrój"".","Janusz Palikot, fot. PAP/Andrzej Hrechorowicz",
https://wiadomosci.onet.pl/kraj/kwasniewski-i-palikot-zadowoleni-po-rozmowie/fxfm0,Kwaśniewski i Palikot zadowoleni po rozmowie,"B. prezydent Aleksander Kwaśniewski spotkał się we wtorek z liderem Ruchu Palikota Januszem Palikotem. Według obu polityków, spotkanie było udane. Kwaśniewski powiedział PAP, że dotyczyło m.in. wydarzeń w Polsce oraz sytuacji na lewicy.","Palikot, który poinformował o spotkaniu, podkreślił, że było bardzo udane. - Lubię rozmawiać z Kwaśniewskim - dodał. Także według b. prezydenta godzinne spotkanie z Palikotem było ""udane i konkretne"". - Rozmawialiśmy o tym, co dzieje się w Polsce, co dzieje się w Europie, w Parlamencie Europejskim. Pan Palikot mówił mi o swoim spotkaniu z (socjalistą, szefem PE - red.) Martinem Schulzem - powiedział Kwaśniewski. Podkreślił, że rozmowa dotyczyła również tego, ""co na lewicy powinno się dziać w najbliższych miesiącach"". Jak mówił, z Palikotem rozmawiał też m.in. o osobach, które być może wezmą udział w majowym kongresie środowisk lewicowych w Warszawie. Kwaśniewski na pytanie, czy podjął już decyzję, czy sam weźmie udział w kongresie, odparł: ""Jeszcze wszystko zależy od tego, jaką formułę uda się wypracować. Na razie żadnych decyzji z mojej strony nie ma"". Były prezydent pytany, czy obaj politycy zamierzają się umawiać na kolejne spotkania, odparł: ""Na pewno z panem przewodniczącym będziemy się jeszcze spotykać"". Rzecznik klubu RP Andrzej Rozenek powiedział, że rozmowa Palikota z Kwaśniewskim miała charakter ""raczej prywatny"" i była elementem przygotowania do spotkania tych polityków zaplanowanego na czwartek. Według Rozenka, prawdopodobnie odbędzie się ono w siedzibie fundacji byłego prezydenta ""Amicus Europae"". W grudniu Kwaśniewski spotkał się tam z klubem Ruchu Palikota. Były prezydent deklarował wtedy, że chce brać udział w tworzeniu koalicji centrolewicowej, która byłaby alternatywą dla Platformy Obywatelskiej.",,
https://wiadomosci.onet.pl/swiat/niemcy-lewica-proponuje-legalizacje-konopi/ztf6z,Niemcy: Lewica proponuje legalizację konopi,"Niemiecka Lewica chce legalizacji konopi indyjskich oraz stworzenia klubów, które zajmowałyby się uprawą konopi. Tą propozycją zajęła się dzisiaj parlamentarna komisja zdrowia, ale zarówno rząd, jak i większość partii odrzuca możliwość legalizacji ""trawki"".","Jak argumentują posłowie Lewicy w swoim projekcie nowelizacji przepisów, obecnie obowiązujący zakaz nie jest skuteczną metodą walki z nielegalnym handlem i konsumpcją marihuany czy haszyszu i wciąż bardzo wiele osób sięga po te narkotyki. - Zakaz nie jest też konieczny, bo ryzyko związane z konsumpcją konopi jest porównywalne w przypadku osób dorosłych z ryzykiem związanym ze spożywaniem alkoholu czy paleniem tytoniu - ocenia inicjator projektu nowelizacji poseł Frank Tempel, były policjant, który zapewnia, że sam nie pali ""trawki"". Lewica domaga się, aby dozwolone było posiadanie do 30 gramów konopi indyjskich na własny użytek. Handel konopiami i produktami z nich pozostałby zabroniony. Oprócz tego powinny powstawać ""kluby konopi"" - zarejestrowane stowarzyszenia, których członkami mogłyby być tylko osoby pełnoletnie i które zajmowałyby się uprawą konopi dla swoich członków. - Na czarnym rynku niemożliwa jest kontrola zarówno nad ilością konsumpcji, jak i jakością (konopi) - powiedziała na posiedzeniu komisji zdrowia ekspert Nicole Krumdiek z Uniwersytetu w Bremie. Zdecydowanie przeciwna inicjatywie Lewicy jest rządowa pełnomocnik ds. walki z narkotykami Mechthild Dyckmans. - Zakaz jest skuteczny. Stanowi on sygnał dla młodzieży, że konopie są czymś niebezpiecznym i nie powinno się po nie sięgać - oceniła.",fot. Reuters,
https://wiadomosci.onet.pl/kraj/narodowcy-przerwa-marsz-lewicy-to-bedzie-rewanz/ewylz,"Narodowcy przerwą marsz lewicy? ""To będzie rewanż""","Antykomuniści, narodowcy i sympatycy prawicy szykują się do blokady marszu lewicy 1 maja - dowiedziała się ""Rzeczpospolita"". W ten sposób chcą się odpłacić antyfaszystom, którzy próbowali zatrzymać Marsz Niepodległości. - To będzie rewanż - deklarują nieoficjalnie.","Podczas obchodów Święta Niepodległości w Warszawie lewaccy aktywiści zorganizowali wiec Kolorowa Niepodległa i zablokowali organizowany przez środowiska konserwatywne i narodowe Marsz Niepodległości. Doszło do awantur. Tymczasem partia Janusza Palikota, który sam uczestniczył w Kolorowej Niepodległej, organizuje wiosną własny marsz - pochód pierwszomajowy. Choć do Święta Pracy pozostało pięć miesięcy, na prawicowych forach internetowych i portalach społecznościowych panuje pełna mobilizacja. W celu koordynacji zarezerwowano stronę internetową akcji ""Komunizm nie przejdzie"", która ruszy w styczniu. Oficjalnie organizatorami akcji są: znana z happeningów Akcja Alternatywna Naszość i ruch Nowi Republikanie. Do udziału w blokadzie szykują się też kibice piłkarscy. Plany akcji potwierdza jeden ze współpracowników, Filip Rdesiński, działacz Solidarnej Polski. - Chcemy pokazać, że wśród młodego pokolenia Polaków nie ma zgody na propagowanie zbrodniczego komunizmu - twierdzi. ""Rz"" dotarła również do dwóch koncepcji całej akcji. Jedna jest podobna do działań Kolorowej Niepodległej z 11 listopada i przewiduje zablokowanie trasy przemarszu, druga zakłada, że zwolennicy wmieszają się tłum i w odpowiednim momencie wyciągną swoje transparenty. - Na pewno będzie wesoło. To będzie największy happening od 1989 roku - twierdzi Piotr Lisiewicz, lider Naszości. Więcej w ""Rzeczpospolitej"". Zobacz najciekawsze reportaże: Kang Chol-hwan został zesłany do północnokoreańskiego obozu koncentracyjnego w wieku dziewięciu lat. Jego jedyną zbrodnią było to, że jego dziadek należał do przedwojennej elity. - To było jak hitlerowskie Auschwitz, tyle że na mniejszą skalę. Hitler gazował ludzi, Kim Dzong Il zabijał ich głodem i pracą ponad siły. Nie wiem co jest gorsze. Pamięta, że jego rodzina musiała jeść myszy, robaki i trawę, by przeżyć. Został wypuszczony po dziesięciu latach, a potem, z pomocą przyjaciela, zdołał uciec w 1992 roku.",Fot. Wojciech Olkuśnik / Agencja Gazeta,
https://wiadomosci.onet.pl/kraj/ruch-palikota-chce-koalicji-srodowisk-lewicy/kz5kn,Ruch Palikota chce koalicji środowisk lewicy,"Ruch Palikota chce w 2012 r. zaangażować się w tworzenie koalicji środowisk lewicowych. - To będzie dobry rok dla lewicy - zapewnia rzecznik klubu Andrzej Rozenek. Partia zapowiada też projekty ustaw dotyczące: deregulacji, osłon dla najuboższych oraz kwestii obyczajowych.","- Chcemy większy nacisk położyć na sprawy gospodarcze, na to, żeby przedsiębiorcom małym i średnim ułatwić życie - powiedział rzecznik klubu Ruchu Palikota Andrzej Rozenek. Jak przekonywał, w czasie gdy gospodarka światowa przechodzi kryzys, należy dołożyć wszelkich starań, by Polska zrobiła ""wyprzedzający krok do przodu"". - Stąd nasze projekty ustaw deregulacyjnych, ustaw zwiększających zaufanie państwa do przedsiębiorców, zmniejszających presję urzędów skarbowych i innych instytucji, które przeszkadzają biznesowi. Tym na pewno będziemy się zajmować - zapowiedział Rozenek. Zaznaczył, że Ruch Palikota ""wita z dużą radością"" zapowiedzi dotyczące powstania w Sejmie nadzwyczajnej komisji ds. deregulacyjnych, odpowiednika komisji Przyjazne Państwo, którą przez część poprzedniej kadencji kierował Janusz Palikot. Rozenek zapowiedział, że Ruch Palikota intensywnie włączy się w prace tej komisji. - Niestety nie będzie się ona już nazywać Przyjazne Państwo. PO sobie tego nie życzy, bo to się kojarzy z Januszem Palikotem. Ale w końcu nie chodzi o nazwę, chodzi o to, by pewne rzeczy zostały przeprowadzone - stwierdził. Drugą kwestią, którą Ruch Palikota chce zająć się w przyszłym roku, jest osłona najuboższych i wykluczonych. - Mamy liczne projekty przygotowane przez Kancelarię Sprawiedliwości Społecznej Piotra Ikonowicza. Będziemy o nich sukcesywnie informować - zapowiedział rzecznik klubu. W pierwszym rzędzie - mówił - partia chce doprowadzić do likwidacji bankowego tytułu egzekucyjnego i poprawić ustawę o upadłości konsumenckiej. - Chcielibyśmy też zwrócić uwagę rządzących na problem bezdomnych, bo w budżecie zostało na ten cel zaplanowane całe 5 mln zł; to są śmieszne pieniądze - powiedział Rozenek. Trzecią sferą, w której Ruch zapowiada aktywne działania, jest sfera obyczajowa. - Tu będziemy nadal twardo za in vitro, za związkami partnerskimi, za zdjęciem krzyża z sali sejmowej - mówił Rozenek. Przypomniał, że Ruch Palikota złożył już w Sejmie własny projekt dotyczący in vitro. Rok 2012 r. upłynie politykom partii Janusza Palikota także na staraniach stworzenia koalicji środowisk lewicowych i centrolewicowych. Patronem przedsięwzięcia ma być b. prezydent Aleksander Kwaśniewski. Kwaśniewski po niedawnym spotkaniu z Januszem Palikotem zadeklarował, że chce brać udział w tworzeniu koalicji centrolewicowej, która byłaby alternatywą dla PO. Jak mówił, szansę lewicy widzi ""w dialogu, we współpracy różnych środowisk lewicowych - Ruchu Palikota, SLD, Krytyki Politycznej, organizacji feministycznych, Zielonych, ekologów"". Niedawno Palikot spotkał się też z szefem SLD Leszkiem Millerem. Politycy zapowiedzieli, że 1 maja obie partie zorganizują wspólny wiec ""w obronie interesów ludzi pracy"". Do tego czasu - powiedział Palikot - ma zostać opracowany projekt wspólnej deklaracji, która zostanie przyjęta na wiecu. Jak dodał, deklarację tę ""można roboczo nazwać »Korekta Kapitalizmu«"". Rozenek zaznaczył, że rozmowy ""z szeroko pojętym środowiskiem nie tyle lewicowym, co środowiskiem wolnościowym"" rozpoczęte zostały w zasadzie już w dniu wyborów. Jak tłumaczył, chodzi o spektrum środowisk od anarchistycznych aż po Partię Demokratyczną. Kolejne spotkania - mówił Rozenek - ""są mniej lub bardziej zaawansowane, ale popychają sprawę do przodu"". Jak dodał, spodziewa się efektów tych negocjacji. - Sądzę, że głos prezydenta Kwaśniewskiego jest takim sygnałem dla wszystkich tych środowisk, że należy współpracować, należy rozmawiać o wspólnocie programowej. Jestem przekonany, że jesteśmy w stanie stworzyć jakiś centrolewicowy blok, który będzie przeciwwagą dla PO-PiS - powiedział Rozenek. Podkreślił, że nie obawia się, iż różnice programowe uniemożliwią stworzenie takiego bloku, obawia się zaś, że ""wygłodniały władzy SLD skusi się na propozycje Donalda Tuska i stanie się najpierw ukrytym, a potem rzeczywistym koalicjantem PO"".",,
https://wiadomosci.onet.pl/kraj/polski-sad-skazal-pieciu-niemcow-z-antify/fvd8j,Polski sąd skazał pięciu Niemców z Antify,Warszawski sąd skazał pięcioro obywateli Niemiec z ruchu Antifa na kary od 6 do 10 miesięcy więzienia w zawieszeniu za udział w zbiegowisku i atakowanie policjantów w czasie zamieszek podczas obchodów 11 Listopada. Mają też zapłacić po 1 tys. zł grzywny.,"Proces toczył się pod nieobecność oskarżonych. Obrona rozważa apelację. Przed sądem rejonowym dla Warszawy-Śródmieścia toczy się wiele procesów dotyczących zajść 11 listopada w różnych częściach miasta. W każdej obwinionych lub oskarżonych (większość spraw dotyczy wykroczeń nie przestępstw) jest po kilka osób, spośród kilkudziesięciu zatrzymanych wtedy cudzoziemców, głównie obywateli Niemiec. Wtorkowe orzeczenie to pierwszy znany wyrok w serii tych spraw. Sąd uznał we wtorek, że pięcioro obywateli Niemiec można uznać za winnych gwałtownych zachowań wobec policji. Choć - jak uznał sąd - zeznania policjantów nie są szczegółowe, a konkretny czyn można przypisać tylko jednemu oskarżonemu, wszyscy zostali skazani na kary więzienia w zawieszeniu na dwa lata. Florian S. jako jedyny został skazany na 10 miesięcy więzienia za uderzenie policjanta drewnianym przedmiotem i udział w zbiegowisku. Pozostałych ukarano tylko za udział w zbiegowisku pozbawieniem wolności na sześć miesięcy. - Niewątpliwe jest, że wszyscy działali w jednej zwartej grupie, grupa ta uciekała przed policjantami, z tej grupy rzucano kamieniami - uznał sąd. Wydarzenia opisane w akcie oskarżenia miały miejsce na podwórzu kamienicy, gdzie mieści się hostel, w którym zatrzymali się zagraniczni demonstranci, przybyli w celu blokowania przemarszu narodowców, organizowany z okazji święta niepodległości. Wydając wyrok w zawieszeniu, sąd uwzględnił, że oskarżeni to młodzi, niekarani, przeważnie studiujący ludzie. Broniący cudzoziemców mec. Jacek Gaj zapowiedział, że wystąpi o pisemne uzasadnienie wyroku, nie wykluczył apelacji, jeśli tak postanowią jego mandanci. Ocenił, że ""jeżeli sąd miałby uznać winę oskarżonych, to wyrok mieści się w dolnych granicach kar"". - Jednak my konsekwentnie kwestionujemy ich winę. Nie przyznali się, odmówili składania wyjaśnień, zeznania świadków nie były jednolite; poza jednym żaden z moich klientów nie został rozpoznany. Konstrukcja zarzutu jest wyjątkowa w Kodeksie karnym, jest to pewna forma odpowiedzialności zbiorowej - powiedział adwokat. Inne toczące się w sądzie rejonowym sprawy dotyczą wydarzeń w okolicy kawiarni Nowy Wspaniały Świat, gdzie demonstranci schronili się przed policją. Niemieccy demonstranci są w nich obwinieni o zakłócenie porządku publicznego. Zeznający w tamtych procesach świadkowie związani ze środowiskiem Krytyki Politycznej mówili, że nikt się nie barykadował w lokalu, a osoby posługujące się językiem niemieckim zachowywały się spokojnie - jadły, piły gorące napoje, rozmawiały i grały w gry planszowe. Gdy na żądanie policji wyszły, w lokalu znaleziono sportowe nagolenniki, tarcze ze styropianu i tektury, flagi na drzewcach i kilka pojemników gazu pieprzowego, które przekazano policji. Dowodem w jednej ze spraw był także dostarczony przez policję zapis wizualny. Pokazuje on - stwierdził sąd - początkowo spokojny przemarsz młodych ludzi, w większości z zasłoniętymi twarzami, wielu z drewnianymi pałkami. Jak stwierdził sąd, film pokazuje, że na widok policji grupa zawraca i ucieka chodnikami, a niektórzy szarpią się z policjantami. Występujący jako świadkowie policjanci zeznawali, że z grupy Niemców na Nowym Świecie niektórzy, ubrani na czarno i zamaskowani ""rzucili się z okrzykiem ""Antifa"" na kilku ""narodowościowców"" z polskimi flagami"", co stało się podstawą interwencji. Policjanci zeznali, że część obcokrajowców ""zepchnięto"" do kawiarni. Nie byli w stanie rozpoznać, kto konkretnie atakował policję. W listopadzie sąd odroczył posiedzenia ws. skierowanych przez policję w trybie przyspieszonym wniosków o ukaranie za wykroczenia o charakterze chuligańskim wobec kilkudziesięciu cudzoziemców zatrzymanych na Nowym Świecie. Tryb postępowania wobec nich sąd zmienił wtedy na zwyczajny. Dziewięciu obcokrajowcom postawiono zarzuty popełnienia przestępstw: udziału w zbiegowisku, którego uczestnicy dopuszczają się bezprawnych zachowań, a jednemu - napaści na policjanta. Helsińska Fundacja Praw Człowieka, której obserwatorzy byli wtedy na mieście, podała, że nie mieli własnych informacji o powodach akcji policji, której zdaniem grupa tych osób zaatakowała ""ludzi świętujących odzyskanie niepodległości"". - Świadkowie zdarzenia w rozmowach z obserwatorami podawali szereg różnych, niewykluczających się wzajemnie powodów, m.in. od ataku jednego z antyfaszystów na członka grupy rekonstrukcyjnej zmierzającej na miejsce oficjalnej defilady, przez starcie kilkuosobowej grupy skinów i antyfaszystów, po atak antyfaszystów na policję - podała HFPC. Obserwatorzy nie byli w stanie ocenić tej interwencji wobec osób, które potem weszły do kawiarni Nowy Wspaniały Świat. Podczas obchodów Święta Niepodległości w Warszawie doszło do starć demonstrantów z policją. 40 policjantów zostało lekko rannych. Spalono auto TVN. Do szpitali trafiło 30 osób. Zatrzymano 210 osób. Spośród nich 111 ma zarzuty o wykroczenia (w tym niemieccy antyfaszyści, którzy złożyli zażalenia na zatrzymanie), a 65 - o przestępstwa, jak m.in. napaść na policjanta, naruszenie nietykalności, niszczenie mienia.",,
https://wiadomosci.onet.pl/tylko-w-onecie/kwasniewski-podzieli-sld-nie-bedziemy-wasalem-palikota/189b4,"Kwaśniewski podzieli SLD? ""Nie będziemy wasalem Palikota""","- Za Pospieszalskiego w TVP możemy podziękować PO. To za rządów PO Jan Pospieszalski został przywrócony w TVP przez prezesa bliskiego Platformie. To z pomocą IPN Pospieszalski próbował niszczyć autorytet prof. Geremka. Za to powinien być dawno zamknięty, bo niszczy autorytety. Nie niszczmy autorytetów i ceńmy te, które mamy, bo nie mamy ich zbyt wielem - odpowiedział Grzegorz Napieralski na pytanie, co powinno stać się z programem Janem Pospieszalskim w TVP, w którym oskarżono prof. Bronisława Geremka o zdradę ruchu ""Solidarności"". Były szef mówił też o ewentualnej współpracy SLD z Ruchem Palikota. - Palikot buduje nowoczesną lewicę i organizuje jej zjazd w Sali Kongresowej, a to jednoznacznie kojarzy się z PZPR. Przecież to żałosne. Może 1 maja Palikot wyprowadzi sztandar Ruchu Palikota. Współpracy z Palikotem nie wykluczam, ale na warunkach partnerskich, a nie wasalskich. SLD nie będzie wasalem Palikota, jak chciałby Aleksander Kwaśniewski - ocenił.","Z Grzegorzem Napieralskim - byłym szefem SLD - rozmawia Jacek Nizinkiewicz. - Jacek Nizinkiewicz: Czy SLD wspiera rząd w dążeniu do unijnych zmian traktatowych? Stany Zjednoczone Europy pod batutą Niemiec to dobry scenariusz dla Polski? - Grzegorz Napieralski: Jesteśmy za federalizmem i zacieśnieniem kontaktów unijnych, ale ani pod batutą, ani pod bacikiem Niemiec, czy Francji. Unia musi być oparta na partnerstwie. - Nie obawia się pan, że niezadowoleni z rządów PO, kryzysu i zmian unijnych zostaną wyprowadzeni na ulicę pod wodzą PiS? - PiS stało się partią antyeuropejską. Nie byłbym zaskoczony kolejnymi protestami ulicznymi pod wodzą PiS. - A czy będzie pan 1 maja w Sali Kongresowej na I Kongresie PZPL? - PZPL? Palikot Zjednoczy Polską Lewicę? Palikot buduje nowoczesną lewicę i organizuje jej zjazd w Sali Kongresowej, a to jednoznacznie kojarzy się z PZPR. Przecież to żałosne. Może 1 maja Palikot wyprowadzi sztandar Ruchu Palikota. - U boku Palikota będzie Aleksander Kwaśniewski, który chce wspólnego frontu SLD z Palikotem. - Nie rozumiem stanowiska byłego prezydenta, który przez lata wspierał SLD, a dzisiaj wyraźnie wspiera Palikota, a doradza współpracę Sojuszowi z RP na bardzo złych warunkach, pod przewodnictwem Palikota. - 1 maja pojawi się pan w Sali Kongresowej? - Będę pewnie jak co roku na pochodzie 1-majowym. Współpracy z Palikotem nie wykluczam, ale na warunkach partnerskich, a nie wasalskich. SLD nie będzie wasalem Palikota, jak chciałby Aleksander Kwaśniewski. - A SLD nie wyrywa się do koalicji z PO? - Na pewno SLD jest stabilniejszą i bezpieczniejszą partią od PSL, czy Ruchu Palikota. Z PSL Platforma nie będzie reformować kraju, a z Palikotem reformy byłyby bardzo drastyczne ze szkodą dla społeczeństwa. Nie pozwólmy, żeby za dziwne decyzje ministra Rostowskiego cenę ponosiło społeczeństwo. - Co powinno się stać z Janem Pospieszalskim w TVP, w którym oskarżono prof. Bronisława Geremka ""o zdradę ruchu Solidarności""? - Za Pospieszalskiego w TVP możemy podziękować PO. To za rządów PO Jan Pospieszalski został przywrócony w TVP przez prezesa bliskiego Platformie. To z pomocą IPN Pospieszalski próbował niszczyć autorytet prof. Geremka. Za to powinien być dawno zamknięty, bo niszczy autorytety. Nie niszczmy autorytetów i ceńmy te, które mamy, bo nie mamy ich zbyt wiele. - I na koniec, na podsumowanie roku, kto jest politycznym człowiekiem sukcesu mijającego roku, a kto okazał się politycznym bankrutem? - Kto jest największym wygranym i przegranym politycznie mijającego roku oceniło społeczeństwo w październikowych wyborach. Politycy ustawicznie poddawani są weryfikacji wyborców i im zostawiam ocenę. - Dziękuję za rozmowę. Rozmawiał: Jacek Nizinkiewicz W pierwszej części rozmowy z Onetem Grzegorz Napieralski powiedział, że ""Polakom nie opłaca się dziś oszczędzać, a polityka rządu sprowadzająca się do blokowania inwestycji gospodarczych doprowadzi do tego, że nie będzie impulsu napędzającego gospodarkę"". - Przez rządy Tuska, Polacy będą tracić pracę. Premier w sprawie walki z kryzysem powinien zorganizować spotkanie z klubami parlamentarnymi i debatę sejmową, podobnie jak w sprawie unijnych zmian - mówił były szef SLD. - Podczas prezydencji Polski w Unii Europejskiej nasz kraj był na peryferiach Unii. Polska prezydencja była niemrawa. Straciliśmy szanse na przywództwo w Europie. Sikorski zakończył prezydencję z przytupem, ale jedno mocne uderzenie w bęben to za mało. Szkoda tylko, że nie konsultował swojego wystąpienia z parlamentem, rządem i prezydentem. Minister spraw zagranicznych ośmieszył prezydenta, bo pokazał, że głowa państwa i nie odpowiada za politykę zagraniczną. Minister Sikorski wciąż odreagowuje traumę na prezydencie Komorowskim za przegraną w prawyborach w PO - powiedział Napieralski.","Grzegorz Napieralski, Fot. Wojciech Olkuśnik / Agencja Gazeta",
https://wiadomosci.onet.pl/swiat/sld-wystawia-polskiego-kandydata-na-wiceprzewodniczacego-pe/cyz4q,SLD wystawia polskiego kandydata na wiceprzewodniczącego PE,"Bogusław Liberadzki (SLD) jest kandydatem polskiej delegacji we frakcji europejskich Socjalistów i Demokratów (S&D) na wiceszefa europarlamentu. Z kolei szefem polskiej delegacji w S&D został Wojciech Olejniczak (SLD), który zastąpił w tej funkcji Liberadzkiego.","Po połowie kadencji Parlamentu Europejskiego (2,5 roku) w trakcie styczniowej sesji plenarnej wyłonieni zostaną członkowie prezydium PE. Na przewodniczącego, po Jerzym Buzku, jest typowany socjalista Martin Schulz; frakcje wybierają swoich kandydatów na wiceprzewodniczących. - Co pół kadencji dokonuje się zmiana w kierownictwie PE, w grupach politycznych i ewentualnie w funkcjach przewodniczących komisji. Będzie taka zmiana w kierownictwie PE. (...) Polska delegacja i SLD oczekują, że Polska otrzyma funkcję wiceprzewodniczącego, na tę funkcję jestem desygnowany zgodnie z decyzją kierownictwa SLD - poinformował polskich dziennikarzy w Strasburgu Liberadzki. W związku z tym Liberadzkiego na stanowisku przewodniczącego polskiej delegacji w SLD zastąpi Olejniczak. - Będzie on miał misję niejako wyegzekwować dotychczasowe zobowiązanie, że Polska otrzyma funkcję wiceprzewodniczącego PE z puli Socjalistów i Demokratów. To pokazanie, że ktoś będzie codziennie chodził wokół sprawy - powiedział Liberadzki. - Przed nami teraz miesiąc intensywnej pracy i zabiegania o głosy dla profesora Liberadzkiego, tym bardziej, że pewne sprawy zostały zapoczątkowane, uzgodnione - zapowiedział Olejniczak. Pytany, czy wybór jego kandydatury na szefa polskiej delegacji to efekt tego, że szefem SLD został Leszek Miller, odparł: - Proszę tego nie łączyć z wewnętrznymi sprawami SLD. To był plan, który wspólnie realizujemy - podkreślił. Ocenił, że na tym stanowisku przyda się jego doświadczenie z pracy w rządzie oraz jako szefa klubu i partii.",Sesja plenarna parlamentu Europejskiego w Strasburgu,
https://wiadomosci.onet.pl/kraj/kalisz-byli-przeciwko-mnie-teraz-ida-do-palikota/3s666,"Kalisz: byli przeciwko mnie, teraz idą do Palikota","- Do Palikota przechodzą ci, którzy jeszcze niedawno byli zapleczem Grzegorz Napieralskiego. Śmiać mi się z tego chce - tak ostatnie transfery Ruchu Palikot ocenił na antenie RMF FM polityk SLD Ryszard Kalisz. - Ci, którzy niedawno byli przeciwko mnie, teraz idą do Palikota. Januszu, szczęścia ci na drogę - dodał.","Kalisz, który w rozmowie z Konradem Piaseckim zastanawiał się m.in. nad tym, kto będzie nowym szefem SLD, wypowiedział się również w sprawie utworzenia nowej formacji lewicowej, która miałaby połączyć SLD z Ruchem Palikota. - Wyobrażam sobie wielką partię złożoną z organizacji pozarządowych i stowarzyszeń pod patronem Aleksandra Kwaśniewskiego. Ale na dziś nie wyobrażam sobie tego z Ruchem Palikota - stwierdził. - Wspólne działanie jest potrzebne polskiej lewicy. Palikot ma olbrzymią pracę, a jak ją wykona to będziemy dopiero go oceniać - dodał. Polityk SLD negatywnie ocenił ostatnie transfery Ruchu Palikota, do którego przeszło kilku polityków SLD. - Ja czekam co z Palikota wyjdzie. Na razie wychodzą obietnice i krzyki, wychodzą ci, którzy jeszcze niedawno byli zapleczem Napieralskiego - wyjaśnił. Dodał też, że chce mu się śmiać z tym informacji, bo do partii Palikota przechodzą ludzie, którzy niedawno byli przeciwko niemu. Były minister spraw wewnętrznych i administracji, który przegrał w wyborach na szefa klubu SLD nie chciał jednoznacznie potwierdzić czy Leszek Miller będzie startował na szefa partii. - Dla mnie najważniejszy jest fakt, żeby podjąć decyzję o szerokich prawyborach na wzór francuski - powiedział. Wyjaśnił, że chciałby, żeby szefa, który na stałe zostanie wybrany dopiero na kongresie partii w czerwcu, wybrali wszyscy ludzie o poglądach lewicowych. Pytany o to czy nie obawia się, że politycy, którzy odchodzą z SLD rozbiją partię odpowiedział: ""Zobaczymy"". Dodał też, że wierzy, że ludzie, którzy tworzą SLD ""wzniosą się na wysoki poziom i uznają, że partia jest dla obywateli"". Kilka dni temu w sprawie porozumienia między SLD i Ruchem Palikota wypowiedział się Aleksander Kwaśniewski. Były prezydent, który był gościem programu ""Tomasz Lis na żywo"" ocenił, że ""lewica w Polsce jest bardzo potrzebna ze względu na jakość polskiej demokracji"", a PO ma ogromną władzę i ""potrzebuje solidnej alternatywy"". - W przyszłym roku powinny się odbyć spotkania lewicy po to, by później odbył się kongres. To byłby zaczyn do koalicji, by stworzyć wspólne listy do kolejnych wyborów. Wtedy będę optymistą - stwierdził. Kwaśniewski już wcześniej był typowany na osobę, która mogłaby stworzyć nowe lewicowe ugrupowanie.","Ryszard Kalisz, fot. Sławomir Kamiński / Agencja Gazeta",
https://wiadomosci.onet.pl/kraj/slawomir-sierakowski-broni-krytyki-politycznej/h5l9c,"Sławomir Sierakowski broni ""Krytyki Politycznej""","""Gazeta Wyborcza"": - Krytyka Polityczna działa w mainstreamie. Prawicowe organizacje od lat nie umieją stawić nam czoła w konkurencji merytorycznej - mówi szef KP Sławomir Sierakowski. I pyta: dlaczego intensywność naszych działań ma być powodem do zarzutów?","W związku z wydarzeniami z 11 listopada, Sierakowski zapowiada, że ""na pewno nikt nie będzie blokował żadnego marszu, jeśli nie będzie w nim organizacji wzywających do nienawiści.(...) Być może na przyszły rok ""Porozumienie 11 listopada"" powinno zaproponować konkurencję na to, kto zorganizuje najsympatyczniejsze obchody, w której warunkiem jest brak nie tylko przemocy, ale i nienawistnych haseł. To może być najlepszy sposób na rozbrojenie tych corocznych Marszów z towarzyszącej im agresji, jeśli ich organizatorzy są rzeczywiście do tego gotowi"".","Sławomir Sierakowski, fot. Robert Kowalewski / Agencja Gazeta",
https://wiadomosci.onet.pl/kraj/ksiadz-nowym-liderem-lewicy-przemodle-to/ffd9f,"Ksiądz nowym liderem lewicy? ""Przemodlę to""","Ksiądz Jacek Stryczek ze Stowarzyszenia Wiosna zastanawia się czy mógłby zostać nowym szefem lewicy. Przygotował nawet swoje CV i list motywacyjny, które wysłał do SLD. Czy ktoś zaproponuje mu taką rolę? - Jeśli dostanę propozycję, to będę się zastawiał i to przemodlę - odpowiada duchowny.","Ks. Stryczek jest znany ze swojej działalności społecznej. Jest m.in. twórcą Szlachetnej Paczki - czyli projektu, dzięki któremu już od 10 lat Stowarzyszenie Wiosna przekazuje świąteczne paczki bezpośrednio potrzebującym, których wskazują prywatni darczyńcy w swojej okolicy. O księdzu zrobiło się także głośno, gdy przed jedną z krakowskich galerii handlowych postawił konfesjonał, w którym udzielał spowiedzi. - Zastanawiam się, czy miałbym szanse zostać szefem polskiej lewicy? Mój zamysł zrodził się w trakcie publicznej debaty o przyszłości lewicy. Wielokrotnie usłyszałem wtedy, że najważniejszą cechą lewicy jest wrażliwość społeczna. Szybko zrobiłem rachunek sumienia: czy ja jestem wrażliwy? Analizując swoje życie, potwierdziłem w sobie wcześniejsze przeczucia. Jestem przede wszystkim wrażliwy - pisze ksiądz na stronie internetowej Stowarzyszenia. W swoim CV wylicza następujące prace, jakie wykonywał, a które jego zdaniem świadczą o wrażliwości społecznej - pracował na rzecz: starszej i schorowanej pani Ani z ulicy Grodzkiej; niepełnosprawnych, a szczególnie niepełnosprawnych umysłowo; Polonii na Ukrainie; osób starszych i samotnych; niezamożnych studentów; ubogich rodzin; dzieci z porażkami szkolnymi; ludzi chorych i umierających. - Mam dużą wrażliwość społeczną, wydaje mi się, że mam odpowiednie kompetencje. Wysłałem CV do mediów, bo chciałbym przeprowadzić debatę społeczną na ten temat - mówił duchowny w TVN 24. - Jeśli dostanę propozycję, to będę się zastawiał i to przemodlę - dodał. Ksiądz podkreślał, że zależy mu bardzo na tych, którzy są w biedzie. - Rozpoczynamy kolejną edycję Szlachetnej Paczki. Chciałbym, żeby jak najwięcej osób było włączonych w pomaganie. To jest zgodne z moimi ideałami. Chciałbym się włączyć w debatę, co to jest lewicowość i jakie są konsekwencje takiego nastawienia. Wydaje mi się, że mam tu dużo do powiedzenia. Nie wiem, czy będą jakieś konsekwencje polityczne mojego działania. Ja tak na prawdę pisze o ideałach i chcę o tym rozmawiać - przekonywał ks. Stryczek. Na stronie Stowarzyszenia jeszcze raz zadaje otwarte pytanie: czy ja jestem lewicowy i czy nadaję się na szefa polskiej lewicy? - Prawdą jest, że pozostaje jeszcze jedna, wstydliwa kwestia w kontekście tego pytania: wierzę w Boga i jestem księdzem. Od mojego nawrócenia zaczęło się też moje zaangażowanie społeczne. Czy to jest przeszkodą? - pyta się duchowny.","Ks. Jacek Stryczek, fot.Michał Lepecki/Agencja Gazeta",
https://wiadomosci.onet.pl/kiosk/miejsce-lewicy/ve9ex,Miejsce lewicy,"W języku, jakim posługuje się Porozumienie 11 listopada, ujawnia się  postpolityczność dzisiejszych środowisk lewicowych: skupienie się na kwestiach estetycznych i lajfstajlowych. Dla Xawerego Stańczyka konstatacja ta stała się pretekstem, by zadać fundamentalne pytanie o miejsce lewicy i charakter jej zaangażowania.","Opatrzenie krótkiego, publicystycznego tekstu tak patetycznym tytułem wymaga pewnych wyjaśnień, zwłaszcza, że pretekstem do spisania poniższych myśli jest wydarzenie o znaczeniu głównie medialnym i symbolicznym: blokada Marszu Niepodległości. W dyskusjach wokół blokady widzę zogniskowanie wielu istotnych problemów lewicy i to o nich chcę napisać parę słów. Fakt, że nie jestem członkiem żadnego ugrupowania, związku czy stowarzyszenia, uważam w tym wypadku za korzystny; brak afiliacji pozwala mi na spojrzenie z ukosa. Dylematu: iść czy nie iść na blokadę?, nie rozstrzygam. Niech każdy postąpi tak, jak uzna za właściwe, lub sceduje swoją decyzję na większą grupę, co nie musi być błędne. Co do mnie, na blokadzie się pojawię, ale nie widzę potrzeby wyjaśniania swoich motywów. Postpolityka na blokadzie Wyprzedzając zarzut o jednostronność, który może się pojawić, skoro zastanawiam się tylko nad pójściem lub nie na blokadę, a w ogóle nie biorę pod uwagę udania się na Marsz Niepodległości, odpowiem już teraz. Tu nie ma żadnej drugiej strony. Truizm, który trzeba wciąż powtarzać, brzmi: nie ma równoważności między tymi, którzy szerzą nienawiść na tle etnicznym, rasowym i seksualnym, a tymi, którzy występują w obronie podstawowych wolności. Jednakże brak jakiegokolwiek wspólnego mianownika paradoksalnie tylko utrudnia ocenę blokowania marszu nacjonalistów. Rok temu ostro skrytykowałem Porozumienie 11 Listopada. Wytykałem posługiwanie się mową nienawiści, poczucie wyższości kulturowej i intelektualnej, podgrzewanie emocji, posługiwanie się najgorszym sortem stereotypów i klisz językowych. Wskazywałem, że pójście na fizyczną konfrontację ze skrajną prawicą jest wchodzeniem w jej logikę, prymitywną i irracjonalną. Doceniłem jednak ważny wymiar pozytywny: obywatelską mobilizację i poczucie odpowiedzialności, które udzielało się każdemu, nawet w najbezpieczniejszym miejscu blokady, gdzie np. ja się znalazłem. Dzisiaj dostrzegam, że negatywne aspekty pogłębiły się, pozytywne zaś znikają. Widać to w sposobie propagowania blokady, nazywanej mętnie i eufemistycznie Kolorową Niepodległą (czy skoro eufemizmami posługują się narodowcy, to tak samo powinna postępować lewica?). Porozumienie 11 Listopada zaprasza na blokadę jako na wydarzenie kulturalne, niemalże imprezę; hasło ""Zakochaj się na blokadzie"" mówi samo za siebie. Od budzenia poczucia odpowiedzialności za rzeczy wspólne organizatorzy blokady kierują się ku postpolityce. Miejsce kwestii politycznych zajmują estetyczne i lajfstajlowe. Co gorsza, rację miałem, przewidując, że masowe blokady okażą się wodą na młyn nacjonalistów. Medialna wrzawa umożliwiła im zaprezentowanie się jako kulturalni i elokwentni patrioci prześladowani przez zaślepionych lewaków. Nic dziwnego, że są dziś obecni w prasie głównego nurtu, a poparcie dla ich marszu wyrażają znani politycy i hierarchowie Kościoła. Na 11 listopada mobilizują swe siły także zastępy kibiców piłkarskich. Opuścić getto Tak nie musiało być. Weźmy przykład kibiców właśnie: wydaje się, że są oni grupą, do której lewica powinna docierać znacznie skuteczniej, niż nacjonalistyczni populiści. Kibice wywodzą się przecież w większości z rodzin drobnomieszczańskich, robotniczych, lumpenproletariackich, chłopskich… - jednym słowem, z klas zdominowanych. Lewica potrafi znaleźć drogę do tych klas, o czym świadczy chociażby rozwój ruchów lokatorskich. Kibice nie zawsze byli ideologicznie na prawo. Nacjonaliści potrafili jednak szybko i skutecznie zagospodarować lęki, nadzieje i prze(d)sądy młodych fanów piłki nożnej. Lewica nie umiała przekonująco z nimi rozmawiać. Przemarsze skrajnej prawicy stanowiły w poprzednich latach rodzaj wentylu bezpieczeństwa. Manifestując swe poglądy i terroryzując miasto raz do roku, nacjonaliści i faszyści sami zamykali się w subkulturowym getcie i nikt nie traktował ich poważnie. Obecnie to się zmieniło. Tymczasem lewica nie jest w stanie wydostać się z getta. Swoją drogą, święto 11 Listopada nie jest lewicy do niczego potrzebne. Wytraciło ono swój potencjał wskrzeszania wspólnoty wyobrażonej, jaką jest naród, i to wcale nie dlatego, że uczestnicy i świadkowie wydarzenia, którego rocznicę obchodzimy, dawno poumierali, lecz z dwóch zasadniczych powodów. Po pierwsze, ufundowane wówczas państwo polskie nie może być w żaden sposób drogowskazem czy inspiracją dla rozwiązania współczesnych problemów. Było to państwo kruche, z trudem posklejane, o rachitycznej demokracji, a w swym schyłkowym okresie zgoła autorytarne. Społeczeństwo zamieszkujące to państwo było zaś rolniczo-przemysłowe, silnie zantagonizowane pod względami etnicznym i klasowym, w zasadzie kastowe, jak pisał Aleksander Hertz. Po wtóre, w połowie XX wieku całą Europę Środkową zdemolowała wojna światowa, a później Polska wraz z sąsiednimi krajami znalazła się na czterdzieści lat w obrębie bloku demokracji ludowych, co głęboko przekształciło struktury społeczno-kulturowe. Blokując Marsz Niepodległości, lewica nie tylko robi nacjonalistom reklamę, która im się nie należy, lecz także wdaje się w walkę o dziedzictwo II RP, o patriotyczny sztafaż, o orły, sztandary, groby, buławy, szabelki i ornamenty. Innymi słowy, zamiast wprowadzać racjonalizm, przedłuża w nieskończoność rządy trumien nad Polską. Uczestniczenie w sporach o wyobrażenia zbiorowe, odgrywanie starych ról w dramacie społecznym, reanimacja poruszających masy mitów nie mają z racjonalizmem nic wspólnego. Sto kwiatów Definicje lewicy i lewicowości są w Polsce albo przebrzmiałe, albo projektujące, albo enumeratywne, sprowadzające się do wyliczenia takich czy owakich przymiotników, co więcej mówi o twórcach tych definicji, niż o lewicy samej. Lewica, tak jak ją rozumiem, stanowi szerokie spektrum nurtów progresywnych, od anarchistów i syndykalistów, poprzez socjalistów i socjaldemokratów, po zielonych i liberałów. Wszystkie te opcje są nastawione na postęp, choć rozumiany często całkiem odmiennie, a niekiedy niestety nie rozumiany w ogóle. Przykładowo, racjonalizm nakazuje nie demonizować państwa, ale wnioski, jakie z tego można wyciągnąć, są bardzo różne. Dla tendencji propaństwowych będzie to systematyczna praca na rzecz wzmocnienia prawnych regulacji przepływu kapitału; dla tendencji antypaństwowych - próba stworzenia nowego człowieka i budowy alternatywnych wobec państwa instytucji społecznych. Jedne i drugie mieszczą się wszelako w ramach progresywizmu. Niech rozkwita sto kwiatów, jak mawiali maoiści. Różnorodność stanowi zaletę, gdyż rozwija dyskusje i stymuluje aktywność intelektualną. Choć demokracja często ma postać agonistyczną, to nie daje się do agonu zredukować, podobnie jak dialog nie jest tylko przemocą symboliczną, choć zakłada pewną próbę sił. Tej świadomości brakuje, gdy poszczególne grupki zamykają się w swoich ośrodkach, redakcjach i komitetach. Tolerancja a akceptacja Progresywna lewica - dopiero majacząca na horyzoncie - jest nie tylko racjonalistyczna, ale też autorefleksyjna. Bada nieustannie własne przesądy i uprzedzenia, aby odnaleźć ich przyczyny i przezwyciężyć je. Spotkanie z Innym - nie fizyczna konfrontacja, lecz wzajemne poznanie się, dostrzeżenie siebie w Innym - jest koniecznym warunkiem, by odnaleźć Innego w sobie. Wie o tym każdy antropolog. A Innym dla autorefleksyjnej lewicy nie jest ten, kto bywa Innym dla większości społeczeństwa, lecz ten, kogo nie akceptuje się we własnych szeregach.  To jego: katolika, narodowca, neoliberała itd., należy nauczyć się tolerować. Tolerancja ma sens tylko wobec tych, których się nie akceptuje; tolerowanie tych akceptowanych jest sylogizmem. Ludzie czytający prawicową publicystykę dla beki to zwyczajni filistrzy, a ludzie szermujący wypowiedziami brodatego słoweńskiego performera to doktrynerzy. W przeciwieństwie do nich lewica stara się być otwarta, wsłuchiwać z uwagą i zrozumieniem w głosy odstępców, liberałów, a nawet konserwatystów. Konserwatyzm można przecież traktować jako filozofię amortyzacji zmiany społecznej, ochrony tych, których boleśnie dotyka proces historyczny, a to myśleniu lewicowemu jest bardzo bliskie. Wiedząc, że istotna zmiana społeczna zachodzi długo i mozolnie, lewica nie odmienia przez wszystkie przypadki słowa ""rewolucja"". Z nieskrywanym sentymentem, ale i krytycznym dystansem myśli o Maju ’68, nie powielając jego pociągającego mitu, gdyż bliższa jej postawa mitologa niż mitografa. Emocje są ważne, tak w więziach międzyludzkich jak i w polityce, ponieważ świadczą o całościowym, a nie tylko intelektualnym zaangażowaniu, wszelako docenienie wkładu uczuciowego nie powinno oznaczać grania nim w ideologicznych walkach. Mylą się ci, którzy uważają, że bez rozbudzenia społecznych namiętności polska rzeczywistość będzie pogrążać się w marazmie. Ten jest bowiem skutkiem powszechnego zamykania się w kręgach rodzinnych i koleżeńskich, ucieczki w prywatność, zwanej w czasach stanu wojennego emigracją wewnętrzną i do dziś postępującej. Badania nad stanem kultury pokazują, że niski poziom aktywności społecznej i kulturalnej Polaków to efekty tych właśnie procesów i to z nimi trzeba się zmierzyć. Wciąż za mało nam ogłady i dialogu w przestrzeni publicznej. Gdzie jest zatem miejsce lewicy? Blisko ludzi: biednych, zagubionych, napiętnowanych, wykluczonych. Ludzi pracujących i ludzi, którzy pracy nie mają. Zdominowanych ekonomicznie, społecznie, kulturowo. Konkretniej: w bibliotekach i muzeach, na uniwersytetach, w poradniach psychologicznych i kancelariach prawnych, w pracowniach architektonicznych i biurach urbanistycznych, w ośrodkach pomocy społecznej i ośrodkach kultury, w organizacjach pozarządowych i związkach zawodowych, w spółdzielniach i samorządach.","Kolorowa Niepodległa - pikieta przeciwko Marszowi Niepodległości, fot. Sławomir Kamiński / Agencja Gazeta",
https://wiadomosci.onet.pl/kiosk/niech-sie-boja/1hq7p,Niech się boją,"Nazywają siebie Antifa Hooligans. 11 listopada wyjdą na ulice walczyć z faszyzmem. Na ulice, bo żadnych sądów nie uznają.","Antek w ogóle nie powinien ze mną rozmawiać. Mówi mi to już po raz trzeci w ciągu pół godziny. - Jesteś częścią systemu. A ja, z założenia, pierdolę system - wzrusza ramionami. Siedzimy w warszawskim parku Skaryszewskim. Antek nie wygląda na chuligana. Ubrany na czarno, w bluzie z kapturem, zwykłych trampkach. Chudy i blady. Pali papierosa za papierosem. Kiedy z dumą opowiada, jak rok wcześniej bił się w tym parku z grupą skinheadów, trudno mi go sobie wyobrazić w walce. Jest anarchistą, wspiera Antifę - radykalną grupę lewicowców. Dlaczego więc gada ze mną, z mainstreamowego medium? - Widzisz, tobie może się wydawać, że my się bawimy w demonstracje. Jasne, happeningi, protesty, akcje ""Gazety Wyborczej"", poparcie celebrytów i kolorowe transparenty są potrzebne do edukacji społeczeństwa. Ale faszyści mają w dupie transparenty. Jedyne, czego mogą się bać, to my. Niech więc o nas słyszą. Marsz Niepodległości organizowany 11 listopada przez środowiska prawicowe ma być w tym roku rekordowy. Prawicowcy marzą, żeby do sześciu jedynek w dacie marszu dodać jeszcze dwie, które będą symbolizowały liczbę uczestników liczoną w tysiącach. Ale nie tylko oni się mobilizują. Przeciwnicy marszu drugi rok z rzędu połączyli siły i stworzyli Porozumienie 11 Listopada, które grupuje lewicowe organizacje. Ich zdaniem marsz narodowców to marsz faszystów i zamierzają go zablokować. W tym roku po raz pierwszy masowo mają ich wesprzeć lewacy i anarchiści z całej Europy. Na stronach Porozumienia 11 Listopada można znaleźć ulotki tłumaczone na angielski i niemiecki. Do wsparcia polskich antyfaszystów nawołują niemiecka organizacja Siempre Antifascista i Antyfaszystowska Lewica Berlina uważane za skrajnie lewicowe i popierające przemoc ugrupowania. W Berlinie, Stuttgarcie, Rostoku i kilku innych miastach anarchiści organizowali spotkania informacyjne pod hasłem: ""Zablokować nazistowski pochód w Warszawie"". Niemieccy lewacy zapowiadają powtórkę z Drezna. Ich starcia z neonazistami w rocznice alianckich nalotów to od lat największe zamieszki uliczne w Niemczech. Rok temu po stronie anarchistów stanęło ponad 10 tys. osób. Rannych zostało kilkuset uczestników po obu stronach barykady. Niemcy to matecznik europejskich anarchistów. Ale polskie organizacje najbardziej liczą na obecność bojówkarzy ze Wschodu. Anarchiści z Ukrainy, Białorusi, a zwłaszcza z Rosji uchodzą za najtwardszych wojowników. Na co dzień muszą walczyć ze skrajnie prawicowymi ugrupowaniami, które bardziej niż uliczną chuliganerię przypominają organizacje terrorystyczne. Oprócz nich w Warszawie mają się pojawić bojówki z Holandii, Włoch, Hiszpanii, Serbii, Czech i Słowacji. Anarchiści to chyba dziś najsprawniej działająca na świecie międzynarodówka. Łukasz Korda z Porozumienia 11 Listopada zapewnia, że antyfaszystów z zagranicy nie trzeba było specjalnie przekonywać do przyjazdu. - Ostatnie incydenty w Polsce, szczególnie te z Podlasia, odbiły się w Europie głośnym echem i wykraczają daleko poza nasze polskie bagienko - mówi Korda. - Zostali poinformowani o zasadach projektu. Wiedzą, że mamy stanąć na trasie, żeby w pokojowy sposób zablokować marsz - dodaje. Tyle że duża część tych, którzy przyjadą, to przedstawiciele ruchu Antifa (skrót od Anti Fascism). Ta organizacja po pokojowe rozwiązania sięga wyjątkowo rzadko. Antifa Hooligans Przez wiele lat uliczne bojówki nad Wisłą kojarzyły się głównie ze skrajną prawicą. W powszechnym przekonaniu Polaków ideologiczna walka radykałów sprowadzała się do tego, że okuci w ciężkie buty skinheadzi kopali długowłosych buntowników. Ale zeszłoroczna blokada Marszu Niepodległości udowodniła, że lewicowe bojówki są coraz silniejsze i równie groźne jak prawicowi przeciwnicy. Ich działalność monitoruje nawet Agencja Bezpieczeństwa Wewnętrznego. Trudno się dziwić. Na swoich stronach internetowych otwarcie mówią, że są grupą radykałów mających na celu fizyczną i ideologiczną konfrontację ze skrajną prawicą. Na zdjęciach z dumą trzymają transparent ""Antifa to atak"". Najaktywniejsze grupy nazywają siebie Antifa Hooligans. Jak przystało na anarchistów, nie mają hierarchii, struktur ani przywódców. Poglądów mają za to tak dużo, że trudno jednoznacznie je określić. Teorie rewolucyjne i socjalistyczne mieszają się z postulatami anarchistycznymi, hip-hop z punk rockiem, a ciężkie buty red skinheadów z dredami fanów reggae. Trudno wsadzić ich do konkretnej szufladki subkulturowej. Mieszkańcy metropolii i niewielkich miast. Studenci, bezrobotni, pracownicy fabryk. Chociaż raczej lokatorzy squatów niż menedżerowie w dużych firmach. Do Antify może należeć właściwie każdy. Wystarczy chęć do walki z faszyzmem i akceptacja podstawowych zasad ruchu: żadnej współpracy z policją ani partiami politycznymi. Wiadomo, to system. Trudno się z nimi skontaktować. W internecie znaleźli odpowiednik partyzanckiego lasu. Jeśli ktoś chce z nimi porozmawiać, to tylko tam. Na spotkanie w cztery oczy nie ma szans. Telefony też odpadają. Musieliby kupić nową kartę SIM i telefon, który po rozmowie natychmiast wyrzuciliby do kosza. To konieczne środki bezpieczeństwa. - Jesteśmy infiltrowani. Nie będę ułatwiał życia faszystom i służbom państwowym, które chcą nas dorwać - mówi ""Rot"", przedstawiciel Antifa Poland. Kontaktujemy się przez Skype’a. I tak mam szczęście, Antifa rzadko rozmawia z mediami. Raz, że media to system. Dwa, że działania Antify najczęściej podpadają pod konkretne paragrafy. ""Rot"" ma dwadzieścia kilka lat. Więcej o sobie nie chce opowiadać. Nie poda nawet ksywki, ""Rot"" to element jego e-mailowego podpisu. Nie ma sensu skupiać się na nim, bo przez to rozmyje się ogólny przekaz o ich działalności. Woli więc mówić o tym, co najważniejsze - walce z faszyzmem. Na ulicach, bo sądów anarchiści przecież nie uznają. Wojna partyzancka W ich działaniach nie ma reguł. To nie turnieje rycerskie, żeby uczestnicy mieli przestrzegać kodeksów. Liczy się cel. - Ultraprawica nie przebiera w środkach, atakując każdego, kto nie pasuje do ich wizji ""prawdziwego Polaka"". Więc i my akceptujemy wszystkie działania, które mogą tę sytuację zmienić. Rozdając kwiatki, z faszyzmu nikogo się nie wyleczy - przekonuje ""Rot"". Zresztą, tak naprawdę wcale nie chodzi o nawracanie. ""Rot"" mówi, iż nikt w Antifie się nie łudzi, że pobity faszysta dozna olśnienia, polubi gejów, imigrantów i Żydów. Chodzi o to, żeby się bał. Czuł za plecami ludzi, którzy są radykalni i zdecydowani na wszystko. Jak to zwykle bywa przy okazji wojen, ideologiczny konflikt schodzi czasami na dalszy plan. Nikt już nie pamięta o postulatach i szczytnych celach. Zostaje walka. Liczy się to, kto był górą. Relacje z ulicznych konfrontacji regularnie pojawiają się na internetowych forach prawicowców i anarchistów. Liczba uczestników, przebieg akcji, kto wygrał, kto uciekał, a kto zasłaniał się policją. - Prowadzimy wojnę partyzancką. Atakujemy wtedy, kiedy mamy pewność, że jesteśmy w stanie wygrać. Przed nazistowskimi koncertami atakujemy zespoły, które jadą tam występować. Jeśli kapela wpadnie w zasadzkę, wiemy, że koncert się nie odbędzie, a to już sukces - mówi ""Rot"". W zeszłym roku głośnym echem odbił się atak Antify na kilku narodowców, którzy pociągiem jechali na Marsz Niepodległości. Akcję skrytykowały nawet przychylne anarchistom środowiska. ""Rot"" przekonuje, że to nie oni zaczęli tę wojnę. - Od początku lat 90. faszyści zabili 40 osób z naszego środowiska. Ta walka trwa każdego dnia. Oni próbują infiltrować nasze środowiska, my ich struktury. Gdybym idąc na akcję, miał się zastanawiać, czy dostanę kosę, byłbym nieprzydatny. Dla higieny psychicznej nad takimi rzeczami nie należy się zastanawiać. Antek o sobie mówi, że anarchistą został już w podstawówce. Z narodowcami nigdy nie było mu po drodze. - W mojej szkole była duża grupa starszych skinów. Nie było dnia bez konfrontacji. Jak mieli dobry dzień, zrywali mi z plecaka naszywki z nazwami punkowych zespołów, jak mieli gorszy, skopali kilka osób. Ich celem jest każdy, kto otwarcie przyznaje się do antyfaszyzmu. Nie trzeba brać udziału w akcjach na mieście, aby zostać uznanym za wroga. Wystarczy pójść na pierwszy lepszy protest, żeby zrobili ci zdjęcie i wrzucili do internetu. Skoro i tak mają mnie prześladować, dlaczego mam się nie odgryzać? - pyta. Na punkowych koncertach, na które chodził, prawie zawsze pojawiali się skinheadzi. Fruwały kamienie, butelki, kosze na śmieci. Ale ludzie stali ramię w ramię. Antek też stał. Miał dwa razy wstrząs mózgu, złamaną rękę, wybite trzy zęby. Ale w końcu nie musiał uciekać. - Antifa daje człowiekowi poczucie, że może stawić realny opór. Działać, a nie tylko wiecznie odgrażać się faszystom przy puszce piwa - mówi. Dzięki Antifie stał się świadomym anarchistą. Rozumie mechanizmy dzikiego kapitalizmu, potrzebę istnienia związków zawodowych, organizowania się lokatorów. Godzinami może opowiadać o tym, jak działa opresyjny aparat państwowy. Trochę się dziwię, bo chyba mimo wszystko nie jest u nas tak najgorzej. - Tak ci się wydaje, bo ciebie policja nie prześladuje na każdym marszu. Oni mają monopol na stosowanie przemocy i wykorzystują go przeciw nam przy każdej możliwej okazji - denerwuje się. Policji nienawidzi prawie tak samo jak faszystów. Ma 24 lata. Na co dzień pracuje w fabryce, fizycznie. Tyle żeby zapewnić sobie minimum na życie. Skończył liceum, maturę zdał z rozpędu. Na studia nie poszedł, bo według niego to początek wtłaczania w system. Zdobywania kwalifikacji tylko po to, żeby potem się podporządkować. Zresztą, umówmy się, walka z faszyzmem to nie jest rzecz, którą można robić po godzinach pracy w korporacji. To wojna, którą będą toczyć do ostatniego faszysty. Antek mówi, że gdyby to od niego zależało, to wyeliminowałby wszystkich na jeden raz. Świat byłby wtedy tolerancyjny i każdy bez strachu mógłbybyć sobą. Że to niby faszyzm? Antek macha ręką. Nie, to zwykła nienawiść.","Jeden z członków antyfaszystowskiej organizacji Antifa, fot. Grzegorz Dabrowski / Agencja Gazeta",
https://wiadomosci.onet.pl/kiosk/wyciaganie-plazy-spod-chodnika/mh1p5,Wyciąganie plaży spod chodnika,"Jeśli Twoje dziecko w zamknięciu podczytuje ukradkiem felietony Kurkiewicza, to wiedz, że coś się dzieje. Lewomyślność autora to nie jest  bowiem zwykła nieprawomyślność,  na którą można  zaaplikować szybkie antidotum w postaci solidnej dawki dyscypliny i  zdrowego rozsądku.","""Czytanie szkodzi, czytanie jest zbędne, czytanie winno być zabronione. Natychmiast, póki nie jest za późno"". Szczególnie zabronione powinno być czytanie wydanego niedawno zbioru felietonów Romana Kurkiewicza ""Lewomyślnie"", z którego słowa te pochodzą. Dawkowane pojedynczo, drukowane małą czcionką na  jednej z ostatnich stron ""Przekroju"" (może czytelnicy nie zauważą) nie stanowiły takiego zagrożenia, jak podane wszystkie razem,  w dawce tak potężnej, że może okazać się złotym strzałem dla  bezmyślnego konformizmu i wygodnego niezaglądania pod podszewkę medialnie polukrowanej codzienności. Jeśli zatem Twoje dziecko w zamknięciu podczytuje ukradkiem felietony Kurkiewicza, to wiedz, że coś się dzieje. Lewomyślność autora to nie jest  bowiem zwykła nieprawomyślność,  na którą można  zaaplikować szybkie antidotum w postaci solidnej dawki dyscypliny i  zdrowego rozsądku. To nieprawomyślność totalna,  w ramach której podważone zostaje istnienie wszystkich podstawowych instytucji życia społecznego: od kościoła, przez armię, po sam rząd. W dodatku autor  w całej  swojej bezczelności podsuwa czytelnikom (i czytelniczkom) pod nos  wizję zupełnie innej rzeczywistości,  zaprowadzonej przez  ludzi na rowerach z przyczepkami,  ""które nadjeżdżają z historyczną koniecznością"". Naprawdę niebezpieczne te przyczepki. Marzenia i pomidorowa są niemęskie Kurkiewicz uporczywie porusza tematy opuszczane albo traktowane powierzchownie przez media głównego nurtu. Mówi o sprawach niewygodnych nawet dla osób o rozwiniętej wrażliwości społecznej, sprawach pozornie odległych, wykraczających poza horyzont naszej odpowiedzialności, a nawet wyobraźni. Uporczywie powraca temat tajnych więzień CIA w Polsce;  bezkarnego i w zadziwiający sposób tolerowanego okrucieństwa na wojnie w Afganistanie (""Wojna jako dyscyplina olimpijska"");  zamordowanego przez policję nigeryjskiego handlarza Maxwella Itoyi, obojętnych, abstrakcyjnych śmierci kilkuset tysięcy Haitańczyków w czasie ubiegłorocznego trzęsienia ziemi.  Felietony ze zbioru ""Lewomyślnie"" bez przerwy ""solą obolałą swojskość insektami obcości"".  Swojskość ta spod pióra Kurkiewicza wychodzi obolała  z wielu powodów, nie tylko za sprawą krytyki tego, co robimy odmiennym rasowo, etnicznie, przynależnym do neokolonialnego świata. Równie uporczywie pojawiają się  wątki feministyczne, samokrytyczne (""Naszej męskiej władzy sami nie widzimy"") i prześmiewcze (""Marzenia, otwartość i pomidorowa są niemęskie""). Koncentrując się na słusznej walce z uprzedzeniami seksualnymi i etnicznymi, Kurkiewicz jednak stosunkowo rzadko podejmuje tematykę dotykającego większość wykluczenia ekonomicznego, bezrobocia, pogłębiających się, drastycznych nierówności. Mimo wszystko trzeba przyznać, że autor potrafi wyjść poza własne spojrzenie wielkomiejskiego oświeconego inteligenta-ateisty, kiedy broni prawa ""obrońców krzyża"" do manifestowania własnych poglądów, interpretując ataki na nich jako wystąpienie przeciwko słabym, zmarginalizowanym, próbującym sobie dostępnymi środkami zaznaczyć swoją obecność w przestrzeni publicznej. Broniąc ""Krzyżaków"", lewomyślny autor jednocześnie ustanawia bluźnierstwo świętym, a w ""Krzyżach kolorowych i wielokształtnych"" chrześcijański symbol proponuje uczynić przedmiotem zajęć praktyczno-technicznych w szkołach zawodowych różnych branż, aby mogły powstać np. ""krzyże świecące, migające, czasowo rozbłyskujące"". Polski Bartleby Powyżej wymienione tematy  są obecne w wielu formach także u innych lewicowych publicystów (i publicystek, przepraszam, panie Romanie). To, co szczególnie charakterystyczne dla felietonów Kurkiewicza, to  powracająca autotematyczna refleksja nad dyskursem medialnym, relacjami między dziennikarstwem a polityką. W ""Tylko nie pisz o Rokitach i samolotach"" autor  żali się na swoją sytuację jako dziennikarza, znajdującego się pod presją, aby to, co pisze, było zgodne z obowiązującym zestawem tematów, chwytliwe, zawierające się w kręgu tego, co już znane i usankcjonowane jako dyżurny temat zastępczy: ""Dlaczego chcesz wciąż pisać o tym, czego nikt nie wie? Jak nie wie, to jak ma się zainteresować? Telewizję obejrzyj, snobie, bo jak bez telewizora można wiedzieć, co jest, a czego nie ma?"" Kiedy indziej, nawiązując do akurat  konsumowanych przez media, tzw. politycznych, wydarzeń i postaci, podsumowuje jeden ze swoich felietonów:  ""Ktoś mógłby zauważyć, że ten tekst jest pozaczasowy, nieaktualny, niebieżący, niepolski, nieadekwatny, nieprzedwyborczy, niemisiakowy, niewaldemaromatczyny"". W jednym z najlepszych felietonów, nieco autoironicznym ""Wolałbym, nie"", autor zapytuje sam siebie lub raczej parafrazuje ""pytania"" zadawane milcząco przez konformistyczny i służebny medialny establishment: ""Mógłbyś powiedzieć, że premier, nie mówiąc niczego, coś powiedział""? Autor oczywiście ""wolałby nie"", jak Bartleby, bohater  słynnego opowiadania Melville’a o znudzonym kopiście z Wall Street. Jak dalece w polskiej, czy szerzej: kapitalistycznej rzeczywistości medialnej możliwa jest dziennikarska autonomia?  Kurkiewicz, który przewrotnie wyraża swoją tęsknotę do PRL-owskiej cenzury, kiedy to przynajmniej zaznaczano w tekście usunięte fragmenty, wydaje się być dość pesymistyczny. W ""Tysiąc osiemset znaków"" w ironiczny sposób utyskuje nad ograniczeniem liczby znaków swoich felietonów, które zarządziła redakcja ""Przekroju"". Jednak nawet w ramach tych tysiąca ośmiuset można być krytycznym, nieufnym wobec każdej władzy, najpierw PiS, a później Platformy, czy, szerzej rzecz ujmując, mdłego, nazywającego siebie samego ""apolitycznym"", parlamentarnego amalgamatu pod kryptonimem Polska Zjednoczona Partia Sojuszu Narodowego i Sprawiedliwości. Za pomocą jednego, sprytnego terminu Kurkiewicz udowadnia, że różnica pomiędzy PRL-owską ""propagandą"" i ""nowomową"" a dzisiejszym dyskursem polityczno-medialnym przynajmniej nie jest tak przepastna, jak by się wydawało, a może nawet iluzoryczna. W dobie rządów PO kurkiewiczowa lewomyślność trzyma się mocno i nie daje się zwieść akceptacji status quo w imię ""mniejszego zła"", dozbrajając się w ironię: ""Tu i teraz jest najlepsza z możliwych Polsk, tu i teraz mamy wszystko, czego może uczciwy człowiek zapragnąć i powinien umieć docenić. Było źle, a jest dobrze. Zobaczcie to! Przyznajcie im rację""! (""Cały naród kocha swoją Platformę""). Między manifestem a bukoliką Forma felietonów Kurkiewicza potęguje jedynie zadziorność treści. Są one krótkie, gwałtowne,  impulsywne,  napisane nieraz tak, jakby zostały wyskandowane na wiecu. Czasem przybierają dosłownie kształt manifestu, odezwy,  zestawu postulatów, ankiety, a nawet konstytucji (lub choćby jej projektu); często zamieniają się w fikcyjne dialogi (między książkami, żonami polityków, Mężczyznami Niezaproszonymi na Kongres Kobiet, czy nazistowską organizacją a małym do niej aspirantem), składające się z intensywnej wymiany zdań, raz nawiązującej bezpośrednio do platońskiego pierwowzoru (""Coś ty, Sokratesie, uczynił Ryszardowi""). Powtarzanie wielokrotnie tej samej frazy (jak w ""Wolałbym nie"" albo ""Nie życzę sobie"") czyni te króciutkie teksty jeszcze bardziej wymownymi, chciałoby się czasem powiedzieć: awanturniczymi. ""Mniej orderów, więcej profesorek!"" - kategorycznie woła felietonista. W ""Moich postulatach sierpniowych"" żąda zaś równie kategorycznie nie tylko wycofania wojsk z Afganistanu, respektowania praw pracowniczych, etyki w szkołach, demokratycznie zarządzanych mediów publicznych, ale również ""dłuższych miesięcy letnich i wiosennych"" oraz ""obniżenia wieku wyborczego do lat 12, 10 albo 7"".  Wśród tych wszystkich odezw, oficjalnych zapytań, listów do ambasadorów, burzliwych dialogów i uporczywych aliteracji, zadziwiają fragmenty niemal liryczne,  łamiące gwałtowność i zadziorność na rzecz rozmarzenia i tkliwości. W środku nieraz podanych żartobliwie, ale w istocie bardzo poważnych rozważań o polityce i sferze publicznej, czytamy taki oto fragment: ""Pierwszy raz własnoręcznie zbierałem cytryny z drzewa. (…) Zanim palce zacisnęły się na cytrynie, ramię miało wyrysowane tajemnicze figury delikatną czerwoną kreską. Ból nie był dotkliwy. Właściwie nawet przyjemny, orzeźwiający, cierpki. Był w zgodzie z cytryną. Dzisiaj zdrapuję resztki rysunku cytrynowca z  moich rąk"".  Prosto z krytykowanej rzeczywistości pełnej zgody na przemoc, niesprawiedliwość i dyskryminację wpadamy nagle do cytrynowego gaju nad morzem, na skale. I choć tym razem sielanka gwałtownie się urywa, rzeczywistość  wdziera się w nią jak cytrynowe kolce w ciało w postaci niepokojących SMS-ów,  autor nie rezygnuje z powrotów do innego, łagodnego i tolerancyjnego świata. Kilkakrotnie snuje wizje, które bez wahania można nazwać utopijnymi (rozumiejąc utopię po baumanowsku, jako pewien projekt napędzający rzeczywistą społeczną zmianę), nietypowe przecież dla felietonu, skupiającego się na tym, co bieżące i konkretne. Mamy więc ""Siły szybkiego pomagania"", gdzie Kurkiewicz proponuje zastąpienie państwowych armii brygadami niosącymi pomoc krajom dotkniętym klęskami żywiołowymi i katastrofami. W ""Świątecznym opium"" dostajemy obraz świąt Bożego Narodzenia obchodzonych po podpisaniu paktu, który spowodował, że do tradycji weszło zbiorowe uwalnianie karpi, gotowanie potraw przez osoby na co dzień stroniące od garnków, i zapraszanie obcych do stołu przez ""rodziny, grupy przyjaciół, pary, trójkąty i wieloboki społeczne oraz pozostałe konfiguracje ludzkie"". Wprost do utopijnych wyobrażeń  nawiązuje Kurkiewicz w ""Wyobrażeniu krainy szczęśliwości"", gdzie odpowiadając na pytanie W.H. Audena o osobistą wizję  raju na ziemi, wylicza wszystkie jego aspekty, dokładnie i metodycznie. Jest to więc zielona kraina, w której granaty ""znane są tylko w formie owoców"", ""ogród ludzkiej odmienności"" stanowi zasadę współistnienia, stolica jest przechodnia,  panuje ""demokracja anarchistyczna, bezpośrednia"", obowiązuje ""panroweryzm"", pomniki są papierowe, a gry sportowe nie służą do wygrywania. Orfeusz, Narcyz i rozkąpielówkowanie Można by pomyśleć, że te drobne utopie stanowią jedynie miłą zabawę, w której felietonista daje upust własnej umiejętności obrazowania, jednak ja, może nieco naiwnie, traktuję je poważnie, jako zachętę do wyobrażenia sobie odważnej alternatywy wobec krytykowanego porządku. Alternatywy idącej dalej niż konkretne postulaty wysuwane zazwyczaj przez lewicę (jak np. zwiększenie  progresji podatkowej, parytety na listach wyborczych, czy małżeństwa osób homoseksualnych), zakładającej głębokie przemiany w sposobie gospodarczej i politycznej organizacji społeczeństwa, a z drugiej strony - w sferze obyczajowej.  To pofolgowanie wodzy wyobraźni przypomina mi zarzuconego już dziś ducha zachodnioeuropejskiej rewolty studenckiej 1968 roku - w felietonach Kurkiewicza powraca atmosfera radykalnego buntu, wspólnotowej wolności i prostego, acz kategorycznego żądania powrotu do tego, co naturalne, przyrodzone i oczywiste. ""Sous les pavés la plage"" (""pod chodnikami znajduje się plaża"") - głosiło jedno z haseł wypisywanych na murach podczas paryskiego maja ’68.  Kurkiewicz przypomina, że wystarczy wspólnym wysiłkiem odwalić kilka betonowych płyt, by dostać się do piasku. Jestem przekonana, że wraz z Herbertem Marcuse, którego krytyczne książki inspirowały młodzieżową rewoltę końca lat sześćdziesiątych,  opowiedziałby się za światem Orfeusza i Narcyza, a nie stawianego zazwyczaj za wzór Prometeusza: ""Orfeusz i Narcyz (podobnie jak Dionizos, któremu są pokrewni: antagonista boga sankcjonujący logikę panowania, domenę rozumu) opowiadają się za bardzo odmienną rzeczywistością. Nie stali się bohaterami kulturowymi świata zachodniego: wyobrażają radość i spełnienie; głos, który nie rozkazuje, lecz śpiewa; gest, który daje i przyjmuje; czyn, który jest pokojem, i który kończy ciężką pracę podbijania, wyzwolenie od czynu jednoczące człowieka (…) z przyrodą""[1]. Mam wrażenie, że to ma mniej więcej na myśli Roman Kurkiewicz, kiedy wieszczy, używając pojęć bardziej przystających do naszego teraźniejszego, lokalnego kontekstu, że "" Przyjdzie nowe. Kobiece. Kompetentne. Otwarte. Bez wąsów. Próbujące. Niezałgane. Bezstadionowe"" a także, kiedy, nawiązując do fatalnego w skutkach ujawnienia prywatności szefa brytyjskiego wywiadu,  pisze o ""rozkąpielówkowaniu"", które stanowi ""właściwy upadek imperium"".   Jeśli twórcy maja ’68 określali swój ruch jako ""początek długiej walki"" (le début de la lutte prolongée), to Kurkiewicz kontynuuje ją słowem. Dotrzeć do sprzedawców cebuli Pozostaje jednak pytanie, jak bardzo marzenia autora ""Lewomyślnie"" okażą się zaraźliwe. Bezkompromisowość,  przekora, obrazowość, zdecydowany, niepozostawiający miejsca na żadne ""ale"" ton felietonów Kurkiewicza z jednej strony przyciąga uwagę, intryguje, z drugiej - może zniechęcić czytelników i (omalże bym zapomniała) czytelniczek o zupełnie odmiennych przekonaniach, a do takich przecież powinny trafiać teksty autora mającego ambicje wpływać na społeczną rzeczywistość.  Istnieje obawa, że to lewomyślne, ""narcystyczne""  w marcuzjańskim znaczeniu tego pojęcia pisarstwo, zakwalifikowane jako ""radykalne"", obrazoburcze czy niepoważne, będzie po prostu ignorowane,  tabuizowane poprzez milczenie, brak reakcji. Że głos wołający o zmianę zostanie skazany na wykluczenie, na wspomnianą w  jednym z teksów nieformalną cenzurę, ostracyzm bez wytęsknionego przez autora ""[….]"".  Bez  uroczych literacko, ale potencjalnie bolesnych zdań typu  ""Od nagłej i niespodziewanej mgły pull up nas Panie,  k…mać"" być  może można by trafić nie tylko do krytycznie myślącej inteligencji, lecz również do ""sprzedawców cebuli i podrabianego miodu"". Podejście mniej totalne,  unikające personalnych ataków, może właśnie - tak, tak, bardziej ""kobiece"", łagodniejsze, mogłoby działać mniej odstraszająco, docierać podskórnie, przekonywać niemal niezauważalnie. Z drugiej strony, obserwując protesty Oburzonych na świecie, tłum okupujący nowojorski Wall Street, można nabrać nadziei, że głos Kurkiewicza, wraz z powrotem śmiałych marzeń i żądań, tęsknot za plażą pod chodnikiem, za globalną bezstadionowością i rozkąpielówkowaniem, stanie się coraz mniej marginesowy, a zdanie z jednego z ostatnich felietonów w zbiorze (""Nie pyskujemy, nie droczymy się, nie buntujemy się, bo żaden BUNT SA nie jest notowany na giełdzie"") przejdzie już do historii. Roman Kurkiewicz, ""Lewomyślnie"", Wydawnictwo Krytyki Politycznej, Warszawa 2011",Okładka książki,
https://wiadomosci.onet.pl/kiosk/targowisko-kreatywnosci/t7b7p,Targowisko kreatywności,"Nie wiem, czy René Pollesch miał dostęp do programu wyborczego Platformy Obywatelskiej w trakcie prób nad spektaklem Jackson Pollesch. Jedno jest pewne: trafił z terminem premiery w dziesiątkę - stworzył bowiem przedstawienie ośmieszające kult kreatywności i przymus przedsiębiorczości, czyli nowe trendy w prowadzeniu państwa.","""Jestem lewicowa, mogę sypiać z wieloma na raz, ale muszą to być proletariusze, a nie network""- mówi Tomasz Tyndyk, biegając po dachu prowizorycznego domu-szafy. Widownia w śmiech. W ogóle na widowni - gdzie, jak wielokrotnie powtarzają aktorzy, siedzą sami kreatywni - jest bardzo wesoło. I nie jest to, co gorsza, śmiech przez łzy ani też śmiech z nutką żalu, choć pewnie wielu z widzów podpisałoby się pod słowami ""Moje życie toczy się od projektu do projektu, a Ty ograniczasz moją dyspozycyjność, bo jesteś projektem na całe życie"". Dlaczego piszę: co gorsza? Bo nasza wielkomiejska, pędząca, chaotyczna opowieść przestała nas uwierać. Za to doskonale nas bawi, jeszcze kilka minut po spektaklu na Marszałkowskiej niesie się śmiech i nucona przez rozradowanych widzów muzyka. Można wierzyć, że tak miało być. A można myśleć też, że przecież miało to być słodko-gorzkie, miało jednak trochę nam doskwierać. Samotność, pustka powierzchownych kontaktów, gwałtownie rosnąca ilość friendsów, których nie widziało się na oczy - pojawiają się tu mimochodem, na marginesie, jak wstydliwa choroba. Świat się kręci wokół kreatywności: ""Musisz być kreatywny, musisz!"". Nie dziwi więc, kiedy po kolejnym takim wyznaniu, Roma Gąsiorowska wpada w histerię i ucieka przed goniącym ją networkiem, który wykrzykuje pochwałę twórczości wszelakiej. Nadmiar szkodzi Wszystko pięknie - mówi Pollesch a za nim aktorzy - można wyśpiewywać hymny na cześć indywidualizmu i inwencji twórczej. Co z tego, skoro z tych wymuskanych słów nie da się zbudować żadnej opowieści? Powtarzana jak mantra historia z chowaniem kochanka/kochanki do szafy rozpada się, zanim mąż zdąży wejść do domu. Nic tu się nie klei, spektakl składa się fragmentów, jest efemeryczną układanką z frazesów. Zdania wypowiadane przez aktorów brzmią jak cytaty z podręczników motywacyjnych lub poradników z cyklu Jak zmienić swoje życie oraz pół świata w ciągu 5 minut? Nawet próba powrotu do tego, co wydaje się pierwsze, a więc do ciała, nie przynosi rezultatów. Ciało zostaje zagadane, ""znika"" pod kolejną lawiną słów. Przecież aktor jest tylko nośnikiem znaczeń - megafonem, przez który przenosi się słowo, użytecznym ciałem, które wykrzykuje sensy, niczym więcej. Właściwie nie ma winnych tego stanu rzeczy, nie padają tu żadne oskarżenia. Co prawda aktorzy próbują wziąć na siebie odpowiedzialność za kult przedsiębiorczości, kreatywności i indywidualizmu, ale deklaracje te nie brzmią szczególnie autentycznie. Łatwiej dopatrzyć się w tym przewrotnej ironii, bo co biedny artysta ma zrobić w świecie, gdzie każdy jest dyrektorem kreatywnym albo specem od pięknego opakowywania rzeczywistości? No, może trochę winny jest Pollock - podobno od czasu jego akcji z malowaniem uwaga przeniosła się z dzieła na artystę i, jakkolwiek podniośle to nie zabrzmi, ""artysta stał się dziełem sztuki"". Właściwie, można powiedzieć to jeszcze bardziej radykalnie: sam proces twórczy stał się dziełem sztuki, co skrzętnie wykorzystuje Pollesch, przez blisko godzinę pokazując proces (nie)powstawania spektaklu. Widownia nadal świetnie się bawi. Bez rewolucji Co z tego, że bez historii i bez bohaterów? Bawiliśmy się nieźle i miło było. Wychodzimy z teatru w centrum Warszawy w pogodny, niedzielny wieczór, jutro większość z nas ubierze marynarki i szpilki, by opracowywać kolejne strategie promocyjne. Pewnie nie ma nad czym się rozczulać, teatr w społeczeństwach późnej nowoczesności nie ma raczej mocy wywoływania społecznych rewolucji (choć czy kiedykolwiek tak naprawdę ją miał?). Nie ma nad czym się zatrzymywać, dopóki teatr - tak jak teatr Pollescha - nie podejmuje się krytyki współczesności. W spektaklu prezentowanym w TR Warszawa nie ma co prawda agresywnego ataku na kapitalizm, nie jest to nawet otwarta wojna z mieszczańskim widzem - to raczej przedrzeźnianie rzeczywistości, droczenie się z kapitalistyczną i liberalną nowomową. Zabawa ta nie podmienia jednak sensów, powtarzane i przetwarzane zbitki frazesów nie powodują, że język osuwa się spod nóg, po wyjściu z teatru nie panuje milczenie, lecz raczej szampański nastrój. Tak, nasz język nie ma sensu. Tak, nasz świat nie ma sensu. Bawmy się i tańczmy kankana na pędzącej karuzeli gospodarki. Ten polityczny kontekst uwidacznia się szczególnie w przywołanym na początku podobieństwie do programu wyborczego PO. Siedząc w teatrze, miałam wrażenie, że ktoś przeniósł założenia programu (bez jakiejkolwiek żenady!) na scenę. Może nie budziłoby więc mojego zdumienia rozbawienie widowni, gdyby nie świadomość, że to nie jest już przestrzeń artystyczna, odseparowana od świata. To jest rzeczywistość, w której jesteśmy zanurzeni po uszy: ""efektywnego państwo"", ""digitalizacja dziedzictwa"", ""konieczność skoku cywilizacyjnego""… Prawda i metoda Właściwie to szerszy problem niż tylko teatr: w jaki sposób mówić o rzeczywistości, w której żyjemy, by język opisu i krytyki nie stał się jej częścią? Jakich kategorii używać do epoki ""końca historii""? Marksistowskich? Heglowskich? A może w ogóle trzeba wyjść z obszaru filozofii i nie próbować rozumieć systemów ekonomicznych w kategorii poznawalnych bytów, które można umieścić w racjonalnym układzie odniesienia? Odrobinę ironizuję, choć wydaje mi się, że poczucie zaanektowania języka krytyki przez kapitalizm nie jest jedynie moim wymysłem. Czy jest wyjście z tego labiryntu? Pollesch proponuje zderzanie zdań i słów do granic absurdu. Używanie korporacyjnej nowomowy na scenie tak długo aż straci ona swoją grozę i będzie można zaśpiewać ""Moje życie toczy się od projektu do projektu"". Na tym - zdaje się - polega metoda pracy Pollescha. Kolaż, pastisz, cięcie, parodia. Trochę jednak szkoda, że wśród ogólnej wesołości giną zdania, które brzmią prawdziwie, które są tęsknotą za jakimś rodzajem autentycznego bycia w świecie. Możliwe, że już nieosiągalnym.",Materiały promocyjne TR Warszawa,
https://wiadomosci.onet.pl/swiat/wladze-rosji-boja-sie-aktywnosci-obywateli/p4sc6,Władze Rosji boją się aktywności obywateli,"Policja zatrzymała około 30 aktywistów radykalnych ugrupowań opozycyjnych, którzy dziś wieczorem próbowali zorganizować antyrządową manifestację na Placu Teatralnym w centrum Moskwy.","W akcji uczestniczyli stronnicy Frontu Lewicowego Siergieja Udalcowa i Innej Rosji Eduarda Limonowa. Organizatorzy nie mieli zgody stołecznych władz na tę demonstrację. Przeciwko aresztowaniu opozycjonistów zaprotestowała już Moskiewska Grupa Helsińska, która oświadczyła, że władze Rosji boją się wszelkich przejawów aktywności obywateli. Front Lewicowy organizuje swoją manifestację w 12. dniu każdego miesiąca. Akcję nazywa Dniem Gniewu. Przy poprzednim burmistrzu Moskwy Juriju Łużkowie stronnicy tej organizacji nie uzyskiwali zezwolenia na swoje demonstracje i byli brutalnie rozpędzani przez siły porządkowe. Pod rządami Siergieja Sobianina kilkakrotnie otrzymali już zgodę na manifestację. Tym razem zezwolenia jednak nie dostali, gdyż zapowiedzieli, iż z Placu Teatralnego udadzą się na pobliski Stary Plac, gdzie znajduje się siedziba Administracji (Kancelarii) prezydenta Rosji. Zamierzali tam zażądać m.in. przeprowadzenia uczciwych wyborów parlamentarnych i prezydenckich. Wśród zatrzymanych jest żona Udalcowa, Anastazja, i drugi z liderów Frontu Lewicowego - Konstantin Kosiakin. Sam Udalcow odsiaduje już karę 15 dni aresztu za udział w innej nielegalnej manifestacji radykalnej opozycji - 31 lipca w Moskwie. Przedwczoraj Amnesty International, międzynarodowa organizacja broniąca praw człowieka, uznała Udalcowa za więźnia sumienia i zażądała jego natychmiastowego uwolnienia.","Moskwa, zatrzymania wśród protestujących, fot. AFP",
https://wiadomosci.onet.pl/swiat/usa-lewica-wsciekla-na-obame/xzj3k,USA: lewica wściekła na Obamę,"Ustępstwa prezydenta Baracka Obamy wobec Republikanów wywołują rosnącą frustrację i gniew amerykańskiej lewicy. Udzieliła ona Obamie masowego poparcia w wyborach w 2008 r., ale jest rozczarowana jego polityką.","Biały Dom poparł plan podniesienia ustawowego limitu zadłużenia USA i redukcji deficytu przedstawiony przez lidera demokratycznej większości w Senacie Harry'ego Reida; w planie nie przewiduje się podwyżek podatków od najzamożniejszych Amerykanów. Obama obiecywał, że przeforsuje takie podwyżki. Najnowsze ustępstwo spotkało się z krytycznymi komentarzami w telewizji MSNBC, która jest trybuną lewicowych Demokratów. Niezależny senator z Vermont Bernie Sanders, który zwykle głosuje z Demokratami i uważa się za socjalistę, powiedział, że lewica powinna wystawić własnego kandydata na prezydenta w wyborach w 2012 r. - Byłoby dobrze dla tego kraju, gdyby ludzie zaczęli myśleć o kandydatach proponujących postępowe programy, a nie to, co robi Obama - oświadczył senator w wywiadzie telewizyjnym. Lewica ma pretensje do prezydenta także o kontynuowanie wojny w Afganistanie, niezamknięcie więzienia dla podejrzanych o terroryzm w Guantanamo oraz wahania w kwestii poparcia praw homoseksualistów do jawnej służby w armii i zawierania małżeństw.","Barack Obama, fot. Reuters",
https://wiadomosci.onet.pl/kraj/lewica-chce-zmian-w-prawie-aborcyjnym/qr1ph,Lewica chce zmian w prawie aborcyjnym,"Środowiska lewicowe, w tym SLD, UP, Zieloni 2004, Partia Kobiet, Federacja na Rzecz Kobiet i Planowania Rodziny oraz Kampania przeciw Homofobii upomniały się dzisiaj o liberalizację prawa aborcyjnego. Klub SLD zorganizował przed Sejmem wystawę na ten temat.","Klub Sojuszu chciał, by wystawa odbyła się w gmachu Sejmu, jednak na to nie wyraził zgody marszałek Sejmu Grzegorz Schetyna (PO). Pytany we wtorek o tę sprawę przez dziennikarzy Schetyna powiedział, że ""najlepszym miejsce dla wystaw są centra wystawiennicze, a nie budynek parlamentu"". Wystawa SLD stanęła więc wzdłuż przylegającej do Sejmu ulicy Pięknej. W środę ma zostać przeniesiona do siedziby SLD przy ul. Rozbrat. - Po 18 latach funkcjonowania w Polsce niezwykle restrykcyjnych przepisów antyaborcyjnych czas jest poważnie porozmawiać o skutkach tej ustawy. Ta wystawa jest właśnie pokazaniem rzeczywistych skutków ustawy antyaborcyjnej, uzupełnieniem corocznych sprawozdań Rady Ministrów. Na tej wystawie pokazujemy, co się dzieje z podziemiem aborcyjnym w Polsce, dlaczego Polki muszą korzystać i korzystają z turystyki aborcyjnej i to ma być jedne wielkie wołanie o zmianę stanu prawnego - mówił podczas otwarcia wystawy b. minister zdrowia Marek Balicki (SLD). Jego zdaniem, ustawa z 1993 roku o planowaniu rodziny, ochronie płodu ludzkiego i warunkach dopuszczalności przerywania ciąży nie osiągnęła zamierzonych celów - nie zlikwidowała zjawiska przerywania ciąży, a jedynie zepchnęła je do podziemia. Balicki poinformował jednocześnie, że tuż po jesiennych wyborach parlamentarnych klub SLD złoży w Sejmie projekt ustawy liberalizującej obecne przepisy aborcyjne. Ma on dopuszczać aborcję do 12. tygodnia ciąży. Szefowa Federacji na rzecz Kobiet i Planowania Rodziny Wanda Nowicka przekonywała z kolei, że ustawa z 1993 roku nie ograniczyła i nie zmniejszyła liczby aborcji. - Ona tylko powoduje to, że aborcje przenoszą się do podziemia, stają się niebezpieczne dla kobiet, są dostępne tylko dla tych kobiet, które mogą sobie na to pozwolić finansowo, natomiast ogromna część kobiet, których nie stać na płatne zabiegi aborcyjne za 3 tys. złotych lub nawet więcej, jest w dramatycznej sytuacji - mówiła Nowicka. Według niej, obecna tzw. ustawa antyaborcyjna jest w praktyce jeszcze bardziej restrykcyjna niż ""na papierze"". - Kobiety, mimo iż mają prawo do legalnego przerywania ciąży, w Polsce nie są tego prawa w żaden sposób w stanie wyegzekwować. Tak naprawdę, w praktyce, mamy już w Polsce do czynienia z całkowitym zakazem aborcji - uważa Nowicka. Wystawa, przygotowana przez SLD i Federację na rzecz Kobiet i Planowania Rodziny, składa się z kilkunastu tablic i ma charakter informacyjny. Przytoczono na niej treść art. 30 konstytucji (mówi, że ""godność człowieka stanowi źródło wolności i praw człowieka i obywatela, jest ona nienaruszalna, a jej poszanowanie i ochrona jest obowiązkiem władz publicznych""), a także art. 47, zgodnie z którym ""każdy ma prawo do ochrony prawnej życia prywatnego, rodzinnego, czci i dobrego imienia oraz do decydowania o swoim życiu osobistym"". Są też fragmenty ustawy z 1993 roku, opisujące warunki dopuszczalności w Polsce przerywania ciąży (można jej dokonać, gdy ciąża zagraża zdrowiu i życiu kobiety, jest skutkiem czynu zabronionego - np. gwałtu lub kazirodztwa lub gdy płód jest trwale i nieodwracalnie uszkodzony). Przepisy ustawy zestawiono z krótkimi historiami kobiet, którym odmówiono w Polsce prawa do legalnej aborcji, m.in. obecnej na otwarciu wystawy Alicji Tysiąc (w 2007 roku Trybunał Praw Człowieka w Strasburgu przyznał jej 25 tys. euro odszkodowania za to, że szpitale w Polsce odmówiły jej prawa do legalnej aborcji ze względu na ryzyko pogorszenia stanu zdrowia). Wystawa Sojuszu i Federacji na rzecz Kobiet przedstawia też ""mapę aborcyjną świata"". Oznaczono na niej dwoma kolorami kraje, gdzie aborcja jest dopuszczalna (kolor zielony) i te, gdzie panuje częściowy lub całkowity jej zakaz (czerwony). Polskę - jako jedyny obok Irlandii kraj w Europie - oznaczono kolorem czerwonym. Po drugiej stronie ulicy Pięknej zebrała się z kolei kilkunastoosobowa grupka zwolenników ochrony życia z ""Fundacji Pro - Prawo do Życia"". Działacze Fundacji mieli ze sobą transparenty prezentujące fotografie zakrwawionych płodów ludzkich. Jedną z nich zestawiono z fotografią Adolfa Hitlera i podpisem: ""aborcja - zalegalizowana przez Hitlera 9.03.1943"".",,
https://wiadomosci.onet.pl/swiat/hiszpania-socjalisci-mysla-nad-wczesniejszymi-wyborami/nfl1c,Hiszpania: socjaliści myślą nad wcześniejszymi wyborami,"Kryzys gospodarczy i niestabilność w parlamencie mogą przekonać rządzących w Hiszpanii socjalistów do przeprowadzenia w listopadzie przedterminowych wyborów parlamentarnych - piszą w dzienniki ""El Pais"" i ""El Mundo"".","Politycy z Hiszpańskiej Socjalistycznej Partii Robotniczej (PSOE) i członkowie rządu premiera Jose Luisa Rodrigueza Zapatero pracują nad takim scenariuszem - twierdzą źródła w partii, cytowane przez obie gazety. Zgodnie z kalendarzem wybory parlamentarne powinny odbyć się w Hiszpanii w marcu 2012 roku. Ostateczna decyzja o terminie elekcji będzie należała do premiera Zapatero - pisze ""El Mundo"". Szef rządu od kilku miesięcy powtarza, że nie planuje przedterminowych wyborów, ponieważ chce dokończyć trwające reformy. Jednak postępujący kryzys gospodarczy, niestabilność w parlamencie, klimat społeczny i spadek poparcia dla Zapatero mogą sprawić, że premier podejmie inną decyzję - zauważa ""El Pais"". O wcześniejsze rozpisanie wyborów wielokrotnie apelowała do rządu prawicowa Partia Ludowa (PP), która odniosła przytłaczające zwycięstwo w wyborach lokalnych i regionalnych z 22 maja. Do końca września bezrobocie w Hiszpanii będzie spadać na skutek utworzonych latem sezonowych miejsc pracy. Dla socjalistów, którzy według sondaży przegrają przyszłe wybory parlamentarne, jesień byłaby dobrym czasem na przeprowadzenie głosowania, by osiągnąć najlepszy wynik - piszą ""El Pais"" i ""El Mundo"". Z kolei wśród argumentów za utrzymaniem marcowej daty głosowania ""El Pais"" wymienia zakończenie reform oraz odsunięcie w czasie wyborów parlamentarnych od klęski w wyborach samorządowych z 22 maja.",,
https://wiadomosci.onet.pl/kraj/zdrojewski-rezygnuje-z-bycia-szefem-polskiej-lewicy/5rhlf,Zdrojewski rezygnuje z bycia szefem Polskiej Lewicy,"Dotychczasowy szef Polskiej Lewicy Jacek Zdrojewski, zatrzymany przez CBA w związku z przetargiem na wagony metra, zrezygnował z kierowania partią i zawiesił swoje członkostwo w ugrupowaniu. Jednocześnie zapewnił, że jako wiceprezydent stolicy nigdy od nikogo nie brał łapówek.","Jacek Zdrojewski został zatrzymany w środę przez CBA w związku ze śledztwem dotyczącym nieprawidłowości przy przetargach na wagony warszawskiego metra. Według Prokuratury Apelacyjnej we Wrocławiu, przyjął on łapówkę w wysokości 400 tys. funtów brytyjskich od przedstawiciela firmy Alstom. B. wiceprezydentowi Warszawy grozi do 12 lat więzienia. Dzisiaj Zdrojewski poinformował na konferencji prasowej w Warszawie, że został zwolniony za kaucją po złożeniu wyjaśnień we wrocławskiej prokuraturze. - Nigdy od nikogo nie brałem żadnych łapówek. Jestem niewinny i takie oświadczenie złożyłem w prokuraturze. Śledztwo trwa i jestem przekonany, że sprawa zostanie wyjaśniona, a zarzuty mi postawione zostaną oddalone - oświadczył. Jak dodał, fakt zatrzymania przez CBA jest dla niego trudny, ponieważ w opinii publicznej może to przekreślić jego dotychczasowe zasługi dla Warszawy. - Moje zatrzymanie może stworzyć obraz osoby podejrzanej i niewiarygodnej, co jest dla mnie krzywdzące. Dlatego rezygnuję z przewodniczenia w PL i na czas postępowania zawieszam swoje członkostwo w tej partii - podkreślił Zdrojewski. Poinformował, że do czasu wyłonienia nowego przewodniczącego, jego obowiązki przejmie sekretarz generalny Andrzej Łaszczyk. Zdrojewski odniósł się także do samego zatrzymania przez CBA. Jego zdaniem postępowanie służb spełniało wszystkie najwyższe standardy. - Funkcjonariusze zachowywali się taktownie i z szacunkiem w stosunku do mnie - mówił. Zdrojewski był wiceprezydentem Warszawy w latach 1999-2002. Wcześniej był radnym Warszawy, a od listopada 2003 r. do stycznia 2004 r. podsekretarzem stanu w Ministerstwie Infrastruktury. Był też posłem SLD i Samoobrony. Do tej pory Prokuratura Apelacyjna we Wrocławiu, w związku ze śledztwem dotyczącym nieprawidłowości przy przetargach na wagony warszawskiego metra, postawiła zarzuty dwóm osobom.",,
https://wiadomosci.onet.pl/kraj/prezydent-sie-przestraszyl-to-jest-skandal/8xrt2,"Prezydent się przestraszył? ""To jest skandal""","Leszek Miller (SLD) nazwał ""skandalem"" decyzję Bronisława Komorowskiego, który postanowił nie zapraszać gen. Wojciecha Jaruzelskiego do prezydenckiego samolotu lecącego na beatyfikację Jana Pawła II. - Uważam, że prezydent przestraszył się fali krytyki, która spotkała go po zaproszeniu Jaruzelskiego do Rady Bezpieczeństwa Narodowego - mówił były premier w porannym programie Radia Zet.","- Jeszcze niedawno Komorowski mówił, że nie będzie zmieniał historii Polski. Rozumując w ten sposób, można by dojść do wniosku, że rząd Mazowieckiego był nielegalny, bo był zatwierdzony przez Jaruzelskiego - stwierdził Miller. Według Leszka Millera ""IV Rzeczpospolita fabrykowała przestępców"". Były premier odniósł się w ten sposób do niedawnego wyroku Sądu Najwyższego uniewinniającego znanego lekarza, prof. Jana Podgórskiego, który został postawiony w stan oskarżenia za rządów PiS. - Rządy Kaczyńskiego to byłoby nieszczęście dla Polski - mówił Miller. - Kaczyński był już premierem i ze skutkami tego nieszczęścia mamy do czynienia do dzisiaj. Dopiero niedawno Sąd Najwyższy zakończył postępowanie wobec znanego lekarza i wykazał, że fabrykowano przeciwko niemu dowody. IV Rzeczpospolita fabrykowała przestępców - mówił Miller. Miller stwierdził też, że Donald Tusk ""nie wypalił się"". - Przepowiednie o upadku Tuska są przesadzone. Myślę, że premier wierzy, że wygra, tylko ma obawy, że nie wygra z taką przewagą, która pozwoli mu samodzielnie rządzić - stwierdził polityk SLD. Mówiąc o swoich rządach, były premier powiedział, że bał się walki z Kościołem. - Obawiałem się, że otwieranie frontu walki z Kościołem byłoby dysfunkcjonalne, w perspektywie referendum przed wejściem do UE - podkreślił, dodając, że mimo poparcia Jana Pawła II dla integracji Polski z Unią ""w takim dniu (referendum - red.) nie decyduje papież, który był na tak, tylko wiejski proboszcz, który był na nie"". W tym kontekście Miller wspomniał epizod, kiedy startował do parlamentu z list Samoobrony. - Samoobrona była dla mnie nadzieją, że zostanę parlamentarzystą. Ale nieziszczoną - powiedział Miller w Radiu Zet.","Leszek Miller, fot. Wojciech Olkuśnik / Agencja Gazeta",
https://wiadomosci.onet.pl/kraj/wlodzimierz-cimoszewicz-oto-slabosc-polskiej-lewicy/rq5n3,Włodzimierz Cimoszewicz: oto słabość polskiej lewicy,"- To jest autentyczny problem lewicy, nie ma ona ludzi doświadczonych, wykształconych - stwierdził były premier w programie TVN24 ""Fakty po Faktach"". Podczas rozmowy Cimoszewicz komentował także wczorajsze wpadki prezydenta Komorowskiego podczas spotkania przedstawicieli Trójkąta Weimarskiego oraz konflikt pomiędzy kluczowymi politykami PO.","Mówiąc o możliwości rozpisania przedterminowych wyborów Cimoszewicz powiedział, że tylko gdyby rząd spodziewał się pogorszenia sytuacji finansowej, to premier Tusk zdecydowałby się na wcześniejsze wybory. - PO nie ma żadnego interesu żeby przyspieszać wybory - stwierdził Cimoszewicz. Komentując konflikt w PO były premier stwierdził, że Tusk i Schetyna kontynuując spór dowiedliby że nie są profesjonalistami. - Marszałek Schetyna uległ presji, pewnej atmosferze - stwierdził Cimoszewicz. O sytuacji polskiej lewicy Cimoszewicz powiedział, że jedną z jej słabości jest brak ludzi dostatecznie przygotowanych. W opinii senatora zbytnia pewność siebie PO może być ukarana przez wyborców. Jednak paradoksalnie, zdaniem Cimoszewicza, im sondaże będą dla PO gorsze tym większa ilość wyborców Platformy będzie zdyscyplinowana i pójdzie do wyborów. Według słów byłego premiera, rząd Tuska stracił w sondażach, ponieważ założeniem jego polityki w ostatnich miesiącach było dotrwanie do wyborów, a nie przeprowadzenie koniecznych reform. Cimoszewicz nie wykluczył powstania koalicji PO-SLD po wyborach. - O wszystkim będzie decydowała arytmetyka wyborcza - zaznaczył senator. - Sporą niezręcznością było nie przewidzenie tego, że trzy osoby nie zmieszczą się pod jeden parasol - stwierdził Cimoszewicz komentując wczorajszą wpadkę Bronisława Komorowskiego. Zdaniem byłego premiera prezydent mógł się przesunąć i ustąpić miejsca przywódcom Niemiec i Francji. Na koniec Cimoszewicz przyznał, że wystartuje do senatu jako polityk niezależny.","Włodzimierz Cimoszewicz, Fot. Sławomir Kamiński / Agencja Gazeta",
https://wiadomosci.onet.pl/kiosk/ludzie-mi-mowia-pan-jest-utopista/t9rbp,Ludzie mi mówią: pan jest utopistą,"Nie twierdzę, że ludzkości zostały jeszcze dwa lata, nie jestem do tego stopnia szalony. Jestem za to przekonany, że dochodzimy do punktu zerowego w historii - mówi filozof Slavoj Žižek.","Newsweek: Jakie zjawisko będzie miało największy wpływ na politykę w Europie w najbliższej przyszłości? Slavoj Žižek: Śmierć lewicy. Myślę, że nie zrozumieliśmy jeszcze rozmiaru porażki lewicy we wszystkich jej postaciach. Nie chodzi o to, że jest ona coraz słabsza, ale o jej koniec. Europejska lewica umierała dwa razy, po raz pierwszy jako lewica komunistyczna w roku 1989. Socjaldemokraci byli z tego bardzo zadowoleni, mówili: ""Wreszcie pozbyliśmy się totalitarnego partnera. Teraz mamy całe pole do zagospodarowania"". Cóż, okazało się, że tak nie jest. Zamiast zagospodarować całe pole, znikają z pola widzenia. Kto zajmie ich miejsce? Nowy podział już się dokonał. Zamiast tradycyjnej dwubiegunowości, podziału na partię centrolewicową i centroprawicową, które zmieniają się u władzy, mamy dziś do czynienia z jedną formacją w centrum sceny politycznej: partią liberalnego kapitalizmu. Z obyczajowego punktu widzenia jest postępowa, opowiada się za legalizacją aborcji, za prawami dla homoseksualistów itd. Główną jej opozycją staje się prawica populistyczna. Populistyczna prawica zajmuje miejsce dawnej lewicy. Tak. To widać w wielu krajach postkomunistycznych, w Rumunii czy na Węgrzech, ale także w tych krajach zachodnich, które do niedawna były uważane za ucieleśnienie ideałów demokracji: w Holandii, Szwecji, Norwegii. Niektórzy mówią: ""Nie przesadzajmy, to nie jest powtórka z lat 30. Ta populistyczna prawica nigdy nie zdobędzie władzy"". Pewnie nie zdobędzie, ale problem polega na czymś innym. Centroprawica stawia na immobilizm (Polska wydaje mi się modelowa pod tym względem, dominuje liberalne centrum, które obawia się zbyt silnych zobowiązań, a polityka Platformy Obywatelskiej sprowadza się do ograniczania ryzyka). A jedynym ugrupowaniem, które jest dziś w stanie zagospodarować społeczne emocje, jest populistyczna prawica, podsycająca strach przed imigrantami i obcymi. To smutne, że tylko strach jest w stanie zmobilizować społeczeństwo, że nie mamy poza tym żadnej idei. To pozbawia pola działania partie lewicowe, które dawniej były postrzegane jako partie sprzeciwu. Tydzień temu obejrzałem w Nowym Jorku wywiad z reżyserem Michaelem Moore’em, idolem radykalnej lewicy. Powiedział bardzo ciekawą rzecz: że coraz większą admiracją darzy skrajnych republikanów z Tea Party. Bo wciąż mają w sobie wiarę, pasję, agresję. A Obama go nudzi: jest zbyt miękki, chce rozmów, dialogu, boi się działać, tak jakby sam nie wierzył we własne słowa. Lewica miała obsesję, że zostanie uznana za archaiczną, dlatego do znudzenia powtarzała: ""Nie, my nie jesteśmy przedstawicielami klasy robotniczej w dawnym stylu, nie mamy nic wspólnego ze związkami zawodowymi. Jesteśmy za postnowoczesnym kapitalizmem cyfrowym"". Oni wręcz brzydzili się tak zwanym ludem, nie chcieli go. I pojawili się prawicowi politycy, którzy bez trudu lud im odebrali. Dziś tylko populistyczna prawica jest w stanie nawiązać kontakt ze zwykłymi ludźmi. Przywołał pan Polskę jako sytuację modelową. Ale na razie immobilizm PO znacznie lepiej działa niż silne emocje wywoływane bez trudu przez PiS. Panu jako lewicowcowi bardzo się podoba idea, że polityka ma służyć wyrażaniu konfliktów społecznych. Nie mamy jednak żadnej pewności, że tego chcą społeczeństwa. A mnie nie podoba się ten immobilizm, który stał się dominującą ideologią partii centrowych. Kiedy mówię, że chcę jakichś zmian w funkcjonowaniu społeczeństw, od razu się dowiaduję, że to niemożliwe. Czy pan zauważył, że słowo ""niemożliwe"" nie ma żadnego zastosowania w sferze technologii czy osobistych przyjemności? Tam wszystko jest możliwe. Możemy podróżować po kosmosie za odpowiednią cenę, będziemy mogli żyć wiecznie albo przynajmniej 200 lat, nasze mózgi będą niebawem zgrywane na komputery. Możemy cieszyć się seksem we wszystkich możliwych perwersyjnych formach. W Nowym Jorku są kliniki chirurgiczne, gdzie przeprowadza się zabieg rozcięcia penisa, po którym mężczyzna ma dwa prącia, jedno obok drugiego. Co prawda powoduje to pewne problemy z oddawaniem moczu, ale w obliczu takiego ulepszenia to sprawa drugorzędna... Co za wspaniałe społeczeństwo - możemy się nawet pieprzyć z dwiema kobietami naraz! Ale gdy przychodzi do polityki gospodarczej, sytuacja kompletnie się zmienia i nagle wszystko okazuje się niemożliwe. Dwa penisy - proszę bardzo; państwo dobrobytu - nigdy. Jedyna swoboda wyboru szefa firmy dotyczy dziś tego, czy zwolnić pracownika A, czy B, poza tym nic mu nie wolno. To jest zasadniczy - i jednocześnie fałszywy - wniosek, jaki wyciągnęliśmy z upadku socjalizmu: że wszystko, co przeszkadza w funkcjonowaniu rynku, jest niemożliwe. Myślimy, że możemy żyć bez wielkich ideologii, funkcjonować jedynie dzięki wolnorynkowym mechanizmom. To dowód na to, że w dzisiejszych czasach ideologia ma się bardzo dobrze. Dla mnie ideologia to nie są wielkie marzenia, walka klas. Rola ideologii jest zupełnie inna: ona wyznacza strukturę naszej przestrzeni, rozstrzyga za nas - to jest możliwe, a to absolutnie nie. Wydaje mi się, że powinniśmy nieco przearanżować możliwe i niemożliwe: zaakceptować skończoność w dziedzinie seksualnej i technologicznej, a zarazem stworzyć swobodę manewru na poziomie społeczno-politycznym. W jaki sposób? Zapowiadając, że koniec świata jest bliski, jak robi pan w ostatniej książce ""Living in the End Times""? Chodzi o to, aby w ironiczny sposób nawiązać do przepowiedni, zgodnie z którymi w roku 2012 ma nastąpić koniec świata. Oczywiście, nie twierdzę, że ludzkości zostały jeszcze dwa lata, nie jestem do tego stopnia szalony. Jestem za to przekonany, że dochodzimy do punktu zerowego w historii. Ludzie mi mówią: ""Pan jest utopistą"". Na co odpowiadam z pełnym przekonaniem: ""Nie, jedyna utopia polega dziś na tym, że wszyscy wierzą, że uda się zachować status quo"". Tymczasem jedna rzecz jest oczywista - po czasach państwa dobrobytu, kiedy cięciom zawsze towarzyszyła obietnica powrotu do lepszych czasów, wchodzimy w erę, w której gospodarczy stan wyjątkowy jest normalnością, a kryzys stał się nowym sposobem na życie. Cięcia będą coraz poważniejsze, publiczna służba zdrowia i edukacja zaczną zanikać, coraz mniej ludzi będzie mogło liczyć na stałą pracę. Tylko niesłychanie naiwni mogą liczyć na to, że obecny kryzys przyjmie ograniczoną postać, a europejski kapitalizm będzie w stanie zagwarantować relatywnie wysoki poziom życia. To kompletny nonsens. Nawet neoliberałowie zaczynają być podobnego zdania. Zapytałem Guya Sormana, którego pan tak nie znosi, o perspektywy wzrostu gospodarczego w USA w roku 2011. Odpowiedział mi, że są one bardzo dobre, ale to nie rozwiązuje problemu bezrobocia, które osiągnęło w Ameryce szczytowe rozmiary, ponieważ ludzie z marnym wykształceniem będą w przyszłości coraz bardziej nieprzydatni. Nawet Sorman, ucieleśnienie neoliberalnej ideologii, to zrozumiał... Tymczasem ludzie wierzą w zachowanie status quo, ponieważ są podzieleni: z jednej strony wiedzą, że nastąpi katastrofa, z drugiej - nieustannie jej zaprzeczają. Kiedy w roku 2008 rozpętał się kryzys, ze wszystkich stron słyszeliśmy: ""Nikt się tego nie spodziewał"". A ostrzeżeń było bez liku, nie tylko ze strony oszalałych lewaków. Ale co to na dobrą sprawę zmienia? Paul Krugman miał bez wątpienia rację, kiedy napisał, że jeśli moglibyśmy dzięki maszynie czasu cofnąć się do roku 2004 i po raz kolejny dokonać wyboru, czy należy zachować ostrożność i tym samym uniknąć kryzysu, czy też podążać za stadem, wiedząc, czym to się skończy, absolutna większość podążyłaby za stadem. To pokazuje skuteczność kapitalizmu: nawet gdy wiemy, jak to wszystko się skończy, działamy opierając się na założeniach, których fałsz jest dla nas oczywisty. Krótko mówiąc, niemożliwe staje się nagle możliwe bez najmniejszego udziału ze strony naszej świadomości. Właśnie. Weźmy ekologię. Doskonale wiemy, że katastrofa ekologiczna jest czymś prawdopodobnym, a mimo to zawsze zakładamy, że do niej nie dojdzie. A gdy w końcu dojdzie, wszyscy zaczniemy ją traktować jako naturalny bieg rzeczy. Kiedy po raz pierwszy ogłoszono, że w bliskiej przyszłości lód na biegunie północnym może stopnieć, widziano w tym niemal zapowiedź apokalipsy. Ale szybko ta katastroficzna wizja została zastąpiona przez bardziej ""zrównoważoną"": to prawda, że zmiany klimatyczne przyniosą wielkie powodzie, gigantyczny głód, wojny o coraz rzadsze surowce czy dostęp do wody. Jednak trzeba także pamiętać, że skryte dotąd przed ludźmi pod gigantyczną warstwą lodu zasoby naturalne staną się dla nas dostępne. To, co jeszcze niedawno wydawało się końcem świata, stało się czymś niemal banalnym. Albo inne przykłady - kto jeszcze 10 lat temu zakładał, że tortury w USA zostaną zalegalizowane, partie neofaszystowskie będą miały udział w europejskich rządach, a te za fundament swej polityki uznają obronę przed emigrantami? Przecież do niedawna te ""normalne"" zjawiska uchodziły za etyczną katastrofę. Czego właściwie pan oczekuje? Obawy przed imigrantami dominują w polityce europejskiej, ponieważ jest kryzys. Świat zewnętrzny jest postrzegany jako zagrożenie, bo przez długie lata w ogóle nie zadawano sobie pytania, co należy robić z imigrantami. Zgoda. Nie należy od razu oburzać się na wszelką dyskusję na ten temat, ogłaszać, że to pachnie neofaszyzmem. Trzeba uznać, że mamy do czynienia z pewnym autentycznym niezadowoleniem. W Słowenii powstał problem z niewielką społecznością romską zamieszkującą przedmieścia Lublany. Mieszkańcy zorganizowali demonstracje, domagając się przeniesienia Romów w inne miejsce. Lewicowi liberałowie gwałtownie zaprotestowali i skwitowali to oskarżeniami o faszyzm, nietolerancję itd. Pewien człowiek zakpił sobie z nich, proponując, aby sami zamieszkali w sąsiedztwie Romów. Oczywiście nie spotkało się to z entuzjastycznym odbiorem. Nie znoszę tej ślepoty liberalnych elit. Nie dostrzegają  rzeczywistych problemów. Rozumiem, że to prowokacja. Jaki z niej wniosek? Że prawie nikt nie chce mieszkać z Romami i należy się ich pozbyć?     Chcę raczej powiedzieć, że ""tolerancja"" to puste słowo, które w ustach polityka ma sugerować, że działa on w imię wolności. Tyle że bardzo łatwo jest tolerować innych, gdy chodzi o tańce folklorystyczne. Ale co zrobić, gdy część kultury innych stanowi np. bicie kobiet albo handel kradzionymi samochodami? Jeśli problem stawiany jest wyłącznie w sensie negatywnym, w sensie tolerancji, od razu pojawia się nieśmiertelne pytanie, do jakiego momentu jesteśmy w stanie tolerować innego. Ostatnio jestem nazywany neofaszystą, ponieważ stwierdziłem, że Angela Merkel ma rację, gdy mówi, że dotychczasowa polityka wobec tureckich imigrantów w Niemczech zawiodła. I że potrzebujemy Leitkultur, czyli kultury podzielanej przez wszystkich. Jestem okropnym tradycjonalistą. Uważam, że dziedzictwo europejskie: równość, demokracja, prawa człowieka, uniwersalizm, jest ważniejsze niż kiedykolwiek. Musimy stworzyć agresywny dyskurs europejskiej emancypacji. Musimy być agresywni jak islam. I przestać powtarzać: jesteśmy okropni, przynieśliśmy światu cierpienia. Nie, niemało też zaoferowaliśmy - wszystkie tradycje demokratyczne wzięły się stąd. Liberalni lewicowcy są bardzo zadowoleni, gdy mogą się czuć winni. Czas z tym skończyć. Europa to oświecenie, rewolucja francuska. Mój Boże, czemu odmawiać sobie dumy z tego wszystkiego? A dziedzictwo chrześcijaństwa? Co pan o nim powie jako wojujący ateista? Chrześcijaństwo jest dobrym sposobem na obalenie wszystkich ostatecznych autorytetów. Dostojewski świetnie rozumiał, w jaki sposób Bóg daje nam wolność. To nie jest dobrotliwy władca, zapewniający nam bezpieczeństwo, ale ten, kto nieustannie przypomina nam, że wszystko zależy od nas. To jest właśnie Bóg, którego potrzebujemy - Bóg, który w pełni stał się człowiekiem, został ukrzyżowany w towarzystwie dwóch wyrzutków i akceptuje własne zniknięcie. To Bóg ze starego sowieckiego dowcipu o partyjnym propagandziście, który znalazł się po śmierci w piekle, ale przekonał strażników, aby wpuścili go do nieba. Kiedy szatan zauważa jego nieobecność, składa wizytę Bogu i prosi o zwrot piekielnej własności. Gdy tylko zaczyna mówić do Boga, zaczynając od słów: ""Mój Panie"", Bóg mu przerywa: ""Po pierwsze, nie jestem panem, tylko towarzyszem. Po drugie, jesteś chyba wariatem, bo rozmawiasz z kimś, kto nie istnieje. A po trzecie, streszczaj się, bo się spóźnię na zebranie mojej komórki partyjnej!"". Jedynym momentem, w którym dyskusja na temat europejskiej tożsamości miała jakieś znaczenie, były chwile strachu przed islamem po zamachu na Twin Towers i debata nad konstytucją europejską. Jasne, że dzisiaj ludzi to niewiele obchodzi. Ale właśnie dlatego, że większość ma to gdzieś, pojawiają się antyimigranckie ugrupowania, których głównym sensem jest bardzo często wyrażanie własnej paniki. Wystarczy przypomnieć kłótnię o burki we Francji. Nie chodzi o to, że mam sympatię do kobiet z zakrytymi twarzami. Nie rozumiem tylko, dlaczego Francuzi czują się zagrożeni przez dwa tysiące kobiet z burką. I zachowują się tak, jakby to oni, a nie te kobiety byli wykluczeni z dominującej wspólnoty. Jeśli nasza kultura jest silna, to podobne zagadnienia niewiele nas obchodzą. Po Francuzach spodziewałbym się trochę więcej wiary we własną kulturę. Jedynym, co może uratować Europę, jest wiara w nią samą. Ale zamiast tego widzimy coraz więcej nienawiści do Europy ze strony Europejczyków. Wszyscy się zastanawiają, czy Grecja wyjdzie z Unii. Albo czy system euro się zawali. Tak jakby sobie tego życzyli.","Slavoj Žižek, fot. Tomasz Wiech/Agencja Gazeta",
https://wiadomosci.onet.pl/kraj/europejscy-socjalisci-spotkaja-sie-w-warszawie/ecl8w,Europejscy socjaliści spotkają się w Warszawie,"Europoseł SLD Bogusław Liberadzki zapowiedział, że na rozpoczynającym się pojutrze w Warszawie posiedzeniu Rady Partii Europejskich Socjalistów, jej liderzy przedstawią propozycje wyjścia z kryzysu ekonomicznego.","W czwartek do Warszawy na coroczne posiedzenie Rady PES przyjadą liderzy lewicowych partii z całej Europy, w tym premierzy Grecji - Jeorjos Papandreu i Słowenii - Borut Pahor. Mają podsumować roczną działalność PES i jej partii członkowskich, określić działalność na 2011 rok, a także przyjąć nowe dokumenty programowe. Jak mówił na konferencji prasowej Liberadzki, obecnie w 500-milionowej Europie, 23 miliony ludzi jest bez pracy, a 120 milionów żyje na granicy ubóstwa. Przekonywał, że PES ma propozycje na wyjście z kryzysu. - Chcemy złożyć propozycje dotyczące polityki zatrudnienia i polityki płacowej. Chcemy złożyć też propozycje dotyczące wyjścia z marazmu, a pójścia w kierunku rozwoju - zaznaczył Liberadzki, przewodniczący delegacji polskiej w grupie Socjalistów i Demokratów, w skład, której wchodzą też europosłowie z partii współtworzących PES. Jak mówił europoseł SLD, PES popiera zgłoszony przed kilkoma miesiącami przez premiera Belgii Yvesa Leterme'a pomysł utworzenia Europejskiej Agencji ds. Długu, która wydawałaby europejskie obligacje i gromadziła środki na takie cele, jak zwiększenie spójności europejskiej i podejmowanie europejskiego programu wyjścia z kryzysu. Oprócz tego - dodał - PES postuluje wprowadzenie w Europie 0,05-procentowego podatku od transakcji finansowych, dzięki któremu można byłoby uzyskać w skali roku ponad 200 miliardów euro rocznie. Europejscy socjaliści mają też przedstawić swe propozycje dotyczące ochrony środowiska, a także zająć się kwestiami równouprawnienia. - Będziemy opowiadać się za dalszym, konsekwentnym równouprawnieniem kobiet i mężczyzn, czyli taka sama płaca za taką samą pracę i podział obowiązków w rodzinie między partnerami - powiedział Liberadzki. Jak dodał, chciałby, aby postulaty PES ""w dużej mierze spotkały się"" z priorytetami przypadającej na II półrocze przyszłego roku prezydencji polskiej w UE. Sekretarz generalny PES, francuski polityk Philip Cordery podkreślił, że hasłem tegorocznego posiedzenia Rady PES jest odnowa. - Chcemy jednej Europy, innej Europy, musimy odnowić naszą polityką. Musimy też odnowić naszą rodzinę polityczną, bo jesteśmy partią nowoczesną, która chce wprowadzić nowe idee do politycznej debaty, dlatego też zorganizowaliśmy to spotkanie pod hasłem odnowy - mówił Cordery. PES zrzesza ugrupowania socjalistyczne i socjaldemokratyczne z państw UE oraz krajów z nią stowarzyszonych, takich jak: Turcja, Albania czy kraje bałkańskie. Jest ona obecnie drugą, co do wielkości, po centroprawicowej Europejskiej Partii Ludowej (EPP), siłą w europarlamencie. W Polsce, oprócz SLD, należy do niej też Unia Pracy.","Premier Grecji i przewodniczący Partii Europejskich Socjalistów, fot. Reuters/ Thierry Roge",
https://wiadomosci.onet.pl/kraj/krytyczna-analiza-lewicy-przez-lewice/pmvw4,Krytyczna analiza lewicy przez lewicę,"Wywiady z politykami SLD, lewicowe spojrzenie na Okrągły Stół oraz analiza dorobku lewicy w minionym dwudziestoleciu - to niektóre tematy czterotomowego wydawnictwa ""Lewica w III RP"", przygotowanego m.in. przez polityków Sojuszu, którego prezentacja odbyła się w Sejmie.","W spotkaniu wzięło udział wielu polityków lewicy. Obecni byli m.in.: Danuta Waniek, Krzysztof Janik, Lech Nikolski, Krystyna Łybacka, Marek Borowski, Marek Wikiński, Jerzy Urban, Jerzy Wenderlich. Na serię złożyły się cztery pozycje: ""Okrągły stół. Drogi do niepodległości"", ""Lewica w praktyce rządzenia"", ""Instytucjonalizacja i otoczenie"" oraz ""Liderzy"". Waniek, która redagowała tom zatytułowany ""Lewica w praktyce rządzenia"", poinformowała, że na całość wydawnictwa złożyły się artykuły 26 autorów, w większości polityków SLD. Jak powiedziała, przedsięwzięcie jest sponsorowane przez Fundację im. Róży Luksemburg oraz Fundację Aleksandra Kwaśniewskiego ""Amicus Europae"". - Od początku miało to być wydawnictwo o wszystkich cechach charakterystycznych dla warsztatu naukowego. Wiedzieliśmy, że inne podejście narazi nas na łatwy zarzut przygotowania książek o charakterze czysto propagandowym a nie o to nam chodziło - powiedziała Waniek. Podkreśliła, że autorom zależało na ""rzetelnej analizie i krytycznej ocenie sukcesów i słabości SLD"". Jak podkreśliła, inicjatorom serii zależy, by znalazła się ona w bibliotekach naukowych. - W ten sposób dotrzemy do studentów oraz ludzi nauki, którzy otrzymają od nas rodzaj autentycznej wykładni minionych dziejów i wydarzeń - powiedziała. Waniek powiedziała, że w tomie dotyczącym Okrągłego Stołu - redagowanym przez prof. Janusza Reykowskiego - znalazły się ""głosy i opinie osób, które do tej pory wypowiadały się rzadziej na temat wydarzeń już dawno minionych a są krytykowane do dzisiaj właściwie każdego dnia przez prawą stronę"". W tomie można znaleźć wypowiedzi m.in.: Jerzego Urbana, Stanisława Cioska, Alfreda Miodowicza, Wojciecha Jaruzelskiego i Aleksandra Kwaśniewskiego. W tomie ""Liderzy"" zawarto kilkanaście wywiadów z czołowymi politykami Socjaldemokracji Rzeczypospolitej Polskiej i SLD m.in.: Aleksandrem Kwaśniewskim, Jolantą Szymanek-Deresz, Izabelą Jarugą-Nowacką, Jerzym Szmajdzińskim, Markiem Belką, Józefem Oleksym, Leszkiem Millerem i Włodzimierzem Cimoszewiczem. Tom ""Lewica w praktyce rządzenia"" zawiera 11 opracowań poświęconych m.in. prezydenturze Kwaśniewskiego i wkładowi SLD w przygotowanie konstytucji z 1997 r. W publikacji znalazła się także analiza politycznych skutków tzw. afery Rywina.","Kandydat SLD na prezydenta Warszawy Wojciech Olejniczak podczas wieczoru wyborczego SLD zorganizowanego w siedzibie partii w Warszawie, fot. PAP/Bartłomiej Zborowski",
https://wiadomosci.onet.pl/kraj/cimoszewicz-o-pjn-raczej-nic-z-tego-nie-bedzie/bx5d7,Cimoszewicz o PJN: raczej nic z tego nie będzie,"- Raczej nic z tego nie będzie - ocenił w Tok FM Włodzimierz Cimoszewicz inicjatywę Joanny Kluzik-Rostkowskiej. - Zadziała logika kamieni młyńskich, które będą się ścierały. Nie ma przestrzeni wolnej pomiędzy PiS i PO - mówił były wicepremier o klubie parlamentarnym Polska Jest Najważniejsza.","Według niezależniego senatora inicjatywa tworzona między innymi przez Joannę Kluzik-Rosktkowską będzie musiała skłaniać się ku jednej z dwóch partii - Prawie i Sprawiedliwości i Platformie Obywatelskiej. Cimoszewicz przy okazji komentował wybory samorządowe. Jak przyznał wynik, jaki uzyskało PSL był dla niego zaskakujący. - To jest symboliczny zwycięzca, partia, która odniosła sukces. Mam wrażenie, że to jest najlepszy wynik PSL w ostatnich 20 latach - powiedział Cimoszewicz. - Wynik SLD jest mniej więcej taki, jak w ostatnich trzech latach. Ocena zależy od definicji celów - powiedział Cimoszewicz dodając, że ""nie rozumie, dlaczego Olejniczak gotów był zmienić pracę"". - Myślę, że dla części wyborców także to było zastanawiające. W jego przypadku raczej nie ma zaskoczenia - powiedział o wyniku Wojciecha Olejniczaka po walce o fotel prezydenta Warszawy. - Notowania zależą także od błędów przeciwników. Polska polityka charakteryzuje się raczej błędami, niż osiągnięciami. Mnie się wydaje, że błędem było zradykalizowanie komunikatu SLD, ku ludziom o bardziej liberalnych poglądach. To jest ciągle pozycja ugrupowania raczej skrajnego - powiedział senator.",,
https://wiadomosci.onet.pl/kraj/borowski-pilnie-zajac-sie-komisja-majatkowa/7mcls,Borowski: pilnie zająć się Komisją Majątkową,"Marek Borowski (SdPl) zaapelował o pilne rozpoczęcie prac nad nowelizacją ustawy regulującej działalność rządowo-kościelnej Komisji Majątkowej. Podkreślił, że projekt w tej sprawie SdPl złożyła u marszałka Sejmu już w styczniu br. i od tego czasu ""ślad po nim zaginął"".","- Nasz projekt od stycznia br. leży w sejmowej Komisji Spraw Wewnętrznych i Administracji i nikt nim w ogóle się nie zajmuje. (....) Czarę goryczy przelał fakt, że w planie prac komisji na ten rok nie ma noweli zgłoszonej przez posłów SdPl - powiedział Borowski na konferencji prasowej w Sejmie. Poinformował, że w tej sprawie wystosował list zarówno do szefa komisji Marka Biernackiego (PO), jak i do szefa SLD Grzegorza Napieralskiego. - Mam nadzieję, że nasz dzisiejszy apel spowoduje, że prace nad nowelizacją ruszą z miejsca. Apeluję o to do wszystkich posłów - powiedział Borowski. W jego ocenie, Komisja Majątkowa funkcjonuje źle i przyszedł najwyższy czas, aby dokonać koniecznych zmian. - Nagromadzenie przez Komisję Majątkową różnych grzechów, które w każdym innym przypadku zdyskwalifikowałyby funkcjonowanie jakiegokolwiek organu administracji publicznej (...) w tym przypadku jednak to funkcjonowało, mimo podnoszenia tu i ówdzie krytyki - argumentował poseł SdPl. Politycy SdPl w styczniu br. opracowali projekt nowelizacji ustawy o stosunku Państwa do Kościoła katolickiego, w którym miałaby zostać uregulowana działalność Komisji Majątkowej. Projekt zakłada, że w postępowaniu przed Komisją Majątkową mieliby prawo uczestniczyć przedstawiciele władz gminy, na której znajduje się nieruchomość będąca przedmiotem tego postępowania. Oprócz tego władzom tym przysługiwałoby prawo odwołania do sądu administracyjnego od orzeczenia Komisji Majątkowej. SdPl chce również, by wnioski kierowane do Komisji Majątkowej o zwrot nieruchomości lub odszkodowanie były jawne, by każdy, kto wystąpi o wgląd do tych dokumentów, miał do tego prawo. Obowiązkowe byłoby również publikowanie w Biuletynie Informacji Publicznej informacji na temat toczących się i zakończonych postępowań przed Komisją. Orzeczenia Komisji Majątkowej miałyby ukazywać się w Monitorze Polskim. W środę Sąd Rejonowy w Gliwicach aresztował na trzy miesiące pełnomocnika instytucji kościelnych w komisji majątkowej przy MSWiA Marka P. Jest podejrzany o korumpowanie osoby pełniącej funkcję publiczną w komisji oraz o wielomilionowe oszustwa. Został w niedzielę zatrzymany przez CBA. Gliwicka prokuratura okręgowa postawiła mu cztery zarzuty. Jeden dotyczy korumpowania osoby pełniącej funkcję publiczną w komisji majątkowej, trzy pozostałe - oszustwa na szkodę dwóch osób fizycznych i jednej instytucji na łączną sumę ok. 10 mln zł.","Marek Borowski , fot. PAP/Jacek Turczyk",
https://wiadomosci.onet.pl/kraj/lewica-chce-zmiany-zasad-przyznawania-swiadczen-pielegnacyjnych/b0m64,Lewica chce zmiany zasad przyznawania świadczeń pielęgnacyjnych,"Zgodnie z obowiązującymi przepisami świadczenie pielęgnacyjne nie przysługuje opiekunowi osoby niepełnosprawnej, jeżeli pozostaje ona w związku małżeńskim. Lewica chce, by także tacy opiekunowie mieli prawo do zasiłku.","- Jest to zapis, który pozbawia prawa do świadczeń pielęgnacyjnych osoby sprawujące opiekę nad osobami niepełnosprawnymi żyjącymi w związku małżeńskim, potrzebującymi opieki osoby trzeciej - tłumaczyła Anna Bańkowska (Lewica), przedstawiając na posiedzeniu sejmowej komisji polityki społecznej i rodziny projekt nowelizacji ustawy o świadczeniach rodzinnych. Podkreśliła, że obecnie obowiązujący zapis pozbawiony jest logiki, gdyż rozwód małżonków i dalsze życie we wspólnym gospodarstwie domowym dają prawo do świadczeń pielęgnacyjnych i eliminują ten ustawowy warunek. Autorzy projektu proponują dodanie zapisu umożliwiającego uprawnienie do świadczeń osobom sprawującym opiekę i rezygnującym z pracy zarobkowej, jeżeli opieka sprawowana jest nad osobami wymagającymi opieki żyjącymi w związku małżeńskim. Zdaniem wiceministra pracy i polityki społecznej Marka Buciora proponowana zmiana jest uzasadniona, resort ma jednak pewne wątpliwości co do projektu proponowanego przez Lewicę. Zwrócił uwagę, że w ostatnim czasie liczba osób uprawnionych do świadczenia pielęgnacyjnego znacznie wzrosła - w końcu minionego półrocza było ich 108 tys., szacuje się, że w przyszłym roku będzie 134 tys. uprawnionych. Bucior zaznaczył, że nie wiadomo, ilu osób dotyczyłaby proponowana zmiana, ale MPiPS nie zgadza się z wyliczeniem kosztów przedstawionym w projekcie - ok. 50 tys. zł w skali roku. - Szacujemy, że koszt byłby znacznie większy, zważywszy, że jest ok. 66 tys. małżeństw z osobą niepełnosprawną - mówił Bucior. Zwrócił też uwagę, że brakuje instrumentów kontroli nad tym, kto pobiera świadczenie i czy rzeczywiście sprawuje opiekę nad osobą niepełnosprawną. Jak poinformował, w MPiPS trwają prace nad racjonalizacją przyznawania świadczeń pielęgnacyjnych. - Na pewnym etapie się te dwa projekty zetkną - zapowiedział. Projekt został skierowany do dalszych prac w podkomisji.","Sejm RP, fot. PAP/Leszek Szymański",
https://wiadomosci.onet.pl/kraj/posel-lewicy-pazernosc-kosciola-przekroczyla-wszelkie-granice/yh7q1,Poseł Lewicy: pazerność Kościoła przekroczyła wszelkie granice,"Według posła Lewicy Sławomira Kopycińskiego, Komisja Majątkowa od początku działalności przekazała już Kościołowi ponad 500 nieruchomości za ponad 24 mld zł i grunty rolne o powierzchni 76 tys. ha. - Pazerność Kościoła przekroczyła już wszelkie granice - powiedział.","Kopyciński i lider SLD Grzegorz Napieralski zaapelowali do Trybunału Konstytucyjnego, by najszybciej jak to jest możliwe rozpatrzył wniosek Lewicy dotyczący działalności Komisji Majątkowej. - Pazerność Kościoła katolickiego przekroczyła już wszelkie granice. Nie są to tylko słowa skromnego posła opozycji, ale są to fakty mające potwierdzenie w dokumentach podpisanych przez przedstawicieli Komisji Majątkowej, jak również przez poszczególnych ministrów rządu Donalda Tuska - mówił Kopyciński na konferencji prasowej. Poseł powołał się na dwa dokumenty, które otrzymał od współprzewodniczącego Komisji Majątkowej ze strony rządowej, Józefa Różańskiego i od prezesa Agencji Nieruchomości Rolnych. Według niego, wynika z nich, że Komisja od początku swej działalności przekazała Kościołowi ponad 500 nieruchomości. - Kilkadziesiąt przedszkoli, szkół podstawowych, ponadpodstawowych, Domów Dziecka, Domów Pomocy Społecznej, 19 szpitali, obiektów służby zdrowia, czyli tzw. ZOZ-y, muzea, teatry. Nawet trafiają się takie rodzynki, jak budynek prokuratury, budynek sądu rejonowego, budynek operetki, a nawet Kościół katolicki sięgnął po browar - wymieniał Kopyciński. Jak dodał, łączna powierzchnia tych nieruchomości to około 60 tysięcy ha. - Dla formalności powiem, że jest to powierzchnia miasta stołecznego Warszawy i chyba trzeba by do tego dodać jeszcze Kielce - zaznaczył Kopyciński. Wartość tych nieruchomości - mówił poseł Lewicy - Komisja wyceniła na kwotę ponad 24 miliardów złotych. - Wszyscy zdajemy sobie sprawę z tego, że jest to wycena zaniżona, dziś właśnie w tym przedmiocie toczą się postępowania w prokuraturze - powiedział Kopyciński. Z kolei z dokumentów Agencji Nieruchomości Rolnych Skarbu Państwa - według niego - wynika, że Komisja przekazała Kościołowi katolickiemu i kościelnym osobom prawnym nieruchomości o powierzchni 76 tysięcy ha. W opinii polityka Lewicy, jeśli w toku śledztwa prokuratury okaże się, że wartość majątku, który Komisja przekazała Kościołowi, została zaniżona, wówczas ministrowie: skarbu i rolnictwa powinni wszcząć procedurę restytucji tego majątku na rzecz Skarbu Państwa. Napieralski przypomniał, że Lewica już ponad półtora temu złożyła do TK wniosek w sprawie zbadania zgodności z konstytucją ustawy o stosunku państwa do Kościoła katolickiego, zwłaszcza tych przepisów, które dotyczą działalności Komisji Majątkowej. Wątpliwości autorów wniosku budzi zwłaszcza fakt, iż nie ma możliwości odwołania się do sądu od decyzji Komisji. Poinformował, że niedawno, w związku z tym, że w katastrofie smoleńskiej zginęła trójka posłów Lewicy, którzy podpisali się pod wnioskiem, Trybunał zwrócił go klubowi z prośbą o uzupełnienie podpisów. Napieralski zapowiedział, że wkrótce wniosek ponownie trafi do TK i zaapelował o jak najszybsze rozpatrzenie go. Komisja działająca przy resorcie spraw wewnętrznych i administracji na mocy ustawy z 1989 r., dotyczącej stosunków państwa i Kościoła, zajmuje się m.in. roszczeniami strony kościelnej ws. dóbr kościelnych bezprawnie zagarniętych przez państwo w okresie PRL. W zamian kościelne instytucje otrzymują rekompensaty, np. grunty. Komisja zajmuje się zwrotem majątków, które zgodnie z ustawą z 1950 r. nie podlegały nacjonalizacji, gdyż nie przekraczały 50 ha. Często jednak je odbierano, nie wystawiając żadnych pokwitowań. W środę Sąd Rejonowy w Gliwicach aresztował na trzy miesiące pełnomocnika instytucji kościelnych w komisji majątkowej przy MSWiA Marka P. Jest podejrzany o korumpowanie osoby pełniącej funkcję publiczną w komisji oraz o wielomilionowe oszustwa. Został w niedzielę zatrzymany przez CBA. Gliwicka prokuratura okręgowa postawiła mu cztery zarzuty. Jeden dotyczy korumpowania osoby pełniącej funkcję publiczną w komisji majątkowej, trzy pozostałe - oszustwa na szkodę dwóch osób fizycznych i jednej instytucji na łączną sumę ok. 10 mln zł. Postępowanie ws. nieprawidłowości w komisji majątkowej gliwiccy śledczy prowadzą od połowy 2008 r. Marek P. to już piąta osoba, która usłyszała zarzuty w śledztwie.","Sławomir Kopyciński, fot. PAP/Leszek Szymański",
https://wiadomosci.onet.pl/kraj/skarga-na-homofobiczna-minister/kjjgd,"Skarga na ""homofobiczną"" minister","Młodzieżówka SLD - Federacja Młodych Socjaldemokratów - złożyła do rzecznika praw obywatelskich skargę na pełnomocnik rządu ds. równego traktowania Elżbietę Radziszewską. Jak napisali w uzasadnieniu skargi, chodzi o ""homofobiczne"" wypowiedzi minister.","Chodzi o słowa Radziszewskiej, które padły w wywiadzie dla tygodnika ""Gość Niedzielny"". Pełnomocnik rządu ds. równego traktowania, zapytana, czy szkoła katolicka może zostać pozwana do sądu za to, że odmówiła zatrudnienia ""zdeklarowanej lesbijki"", powiedziała: ""Oczywiście nie. I właśnie nowa ustawa precyzuje takie sytuacje (wcześniej nie było to uregulowane). Szkoły katolickie czy wyznaniowe mogą się kierować własnymi wartościami i zasadami, i mają prawo odmówić pracy takiej osobie"". - Wnosimy do Rzecznika Praw Obywatelskich, żeby zainterweniował w sprawie naruszenia konstytucyjnych praw osób homoseksualnych. Wypowiedź pani Radziszewskiej w ""Gościu Niedzielnym"", o tym, że można odmówić lesbijce bycia nauczycielką w szkole katolickiej, jest dla nas bulwersująca. W konstytucji mamy zapis o przyrodzonej godności każdego człowieka, o zakazie dyskryminacji. Mamy nadzieję, że nowo wybrana pani rzecznik, Irena Lipowicz stanie na straży konstytucji - powiedziała szefowa FMS, Paulina Piechna. Jak wskazali w uzasadnieniu swej skargi młodzi politycy, Radziszewska swymi wypowiedziami naruszyła prawa i wolności obywatelskie wynikające z konstytucji, prawa powszechnie obowiązującego, prawa i dyrektywy UE oraz zawarte przez Polskę umowy międzynarodowe. W związku z tym FMS chce m.in., by RPO zbadała, czy pełnomocnik rządu ds. równości naruszyła prawa i wolności człowieka, czy przekroczyła swoje uprawnienia i czy jej słowa mogą mieć podłoże homofobiczne i dyskryminujące. Wnoszą ponadto o ewentualne podjęcie czynności zmierzających do ukarania minister. Działacze Federacji Młodych Socjaldemokratów oprócz fragmentu wywiadu Radziszewskiej dla ""Gościa Niedzielnego"", dołączyli też inne jej wypowiedzi w których miała ona stwierdzić m.in., że ""małżeństwa homoseksualne są nieakceptowane społecznie"". Według Piechny, kopie skargi DO RPO FMS przekaże premierowi Donaldowi Tuskowi i Klubowi Parlamentarnemu PO.","Elżbieta Radziszewska, fot. PAP/Radek Pietruszka",
https://wiadomosci.onet.pl/kraj/lewica-bedzie-domagac-sie-odwolania-minister-radziszewskiej/wgzfb,Lewica będzie domagać się odwołania minister Radziszewskiej,"Klub Lewicy w najbliższych dniach zamierza skierować do premiera Donalda Tuska list, w którym będzie domagać się odwołania pełnomocnik rządu ds. równego traktowania Elżbiety Radziszewskiej - poinformował PAP rzecznik SLD Tomasz Kalita.","Lewica od dawna domaga się odwołania Radziszewskiej, zarzuca jej przede wszystkim niekompetencję. Tym razem politykom SLD chodzi m.in. o słowa minister, które padły w wywiadzie dla tygodnika ""Gość Niedzielny"". Radziszewska zapytana, czy szkoła katolicka może zostać pozwana do sądu za to, że odmówiła zatrudnienia ""zdeklarowanej lesbijki"", powiedziała: - Oczywiście nie. I właśnie nowa ustawa precyzuje takie sytuacje (wcześniej nie było to uregulowane). Szkoły katolickie czy wyznaniowe mogą się kierować własnymi wartościami i zasadami, i mają prawo odmówić pracy takiej osobie. Według wiceszefowej SLD Katarzyny Piekarskiej minister Radziszewska ""tym wywiadem przekroczyła już nawet nie cienką, ale grubą krechę własnej niekompetencji"". - Nie rozumie, na czym powinna polegać jej działalność, nie zna i nie rozumie unijnych dyrektyw. Nie ma się więc co dziwić po przeczytaniu zarówno tego wywiadu, jak i różnych wcześniejszych wypowiedzi pani minister, że Polska w tej chwili tak naprawdę nie prowadzi polityki równościowej - oceniła w rozmowie z PAP Piekarska. Jej zdaniem, jeśli Radziszewska twierdzi, że szkoła katolicka może odmówić nauczycielowi zatrudnienia ze względu na to, że jest on osobą homoseksualną, to znaczy, że nie zna odpowiednich dyrektyw UE i polskiego ustawodawstwa. - To, czy ktoś dobrze naucza na przykład matematyki, nie ma nic wspólnego z tym, czy jest osobą homo- czy heteroseksualną - podkreśla Piekarska. W jej opinii, ze słów Radziszewskiej wynika też, że ma ona bardzo prawicowe i katolickie poglądy, a innych w ogóle nie dopuszcza. - Myślę, że osoba, która pełni taką funkcję, powinna swoje poglądy schować do kieszeni, a kierować się unijnymi dyrektywami - zaznaczyła. - Zastanawiam się, dlaczego premier to toleruje. To nie jest pierwszy kompromitujący dla pani minister wywiad, demaskujący jej niekompetencję. Sygnały w tej sprawie dochodzą do niego nie tylko ze środowisk politycznych, ale również ze środowisk feministycznych, organizacji pozarządowych, które zajmują się prawami człowieka, prawami osób homoseksualnych - dodała wiceszefowa SLD.","Elżbieta Radziszewska, fot. PAP/Radek Pietruszka",
https://wiadomosci.onet.pl/kraj/lewica-chce-sejmowej-debaty-na-temat-skutkow-powodzi/zj33z,Lewica chce sejmowej debaty na temat skutków powodzi,"Klub Lewicy złożył w Sejmie wniosek o debatę w sprawie działań rządu dotyczących usuwania skutków tegorocznych powodzi, w tym zwłaszcza pomocy poszkodowanym przez żywioł.","Jak podkreślili we wniosku posłowie Lewicy, ""mijają już cztery miesiące od czasu, kiedy katastrofalne w skutkach powodzie zaczęły pustoszyć niektóre regiony naszego kraju"". - Powodzie spowodowały ogromne straty w mieniu prywatnym oraz dokonały wielu zniszczeń w infrastrukturze. Ucierpiało w nich kilkadziesiąt tysięcy osób, na terenie setek gmin - czytamy we wniosku. Jego autorzy zwrócili ponadto uwagę, że ""członkowie rządu, w czasie powodzi i bezpośrednio po niej, składali szereg deklaracji w zakresie pomocy poszkodowanym"". - Wnosimy zatem o przedstawienie Sejmowi informacji o pomocy udzielonej powodzianom, usuwaniu skutków powodzi, rozmiarach szacowanych strat, harmonogramie procesu naprawiania szkód powodziowych - podkreślili posłowie Lewicy. Lewica chce ponadto, by rząd przedstawił ""długofalowy plan działań, którego realizacja pozwoli ograniczyć w przyszłości skutki i rozmiary tego rodzaju klęsk żywiołowych"". Wiceszef klubu Lewicy Leszek Aleksandrzak przypomniał na wtorkowej konferencji prasowej, że SLD pracuje nad specjalnym raportem na temat skutków tegorocznych powodzi. Tereny dotknięte kataklizmem odwiedzał m.in. szef Sojuszu Grzegorz Napieralski. - Przeanalizowaliśmy wszystkie regiony, mamy przygotowane wszystkie miejsca, gdzie powódź dotknęła naszych obywateli, i jak jest realizowana ta pomoc. Chcemy od rządu to usłyszeć i podebatować na ten temat, aby wspomóc tych, którym jest bardzo potrzebna pomoc - zaznaczył Aleksandrzak.",Powódź w Brzesku,
https://wiadomosci.onet.pl/kraj/powstaje-lewicowa-otwarta-polska/2094n,"Powstaje lewicowa ""Otwarta Polska""","W najbliższych dniach kilku związanych z lewicą polityków, w tym posłowie Jan Widacki i Zdzisława Janowska, ma zarejestrować w Warszawie nowe stowarzyszenie - ""Otwarta Polska"". Stowarzyszenie, choć samo nie będzie ruchem politycznym, ma stanowić zaplecze eksperckie dla partii, głównie lewicowych.","Wśród założycieli ""Otwartej Polski"", oprócz Widackiego (do Sejmu kandydował z listy LiD - SLD+SdPl+UP+PD, a teraz zasiada w kole Stronnictwa Demokratycznego) i Janowskiej (koło SdPl) znaleźli się również: inna posłanka Socjaldemokracji Jolanta Banach i warszawska radna tej partii Mirosława Kątna, a także była minister w Kancelarii Aleksandra Kwaśniewskiego i b. szefowa KRRiT, Danuta Waniek. Jak przypomniał w rozmowie z PAP Widacki, idea powołania stowarzyszenia zrodziła się dwa lata temu podczas krakowskiej konferencji zatytułowanej ""Otwarta Polska"", w której wzięli udział m.in.: b. premier Włodzimierz Cimoszewicz, b. szef MSZ Dariusz Rosati, oraz politycy SLD: Ryszard Kalisz i Wojciech Olejniczak. Wówczas to jej uczestnicy zapowiadali stworzenie nowego, centrolewicowego ruchu politycznego. Stowarzyszenie, które - według Widackiego - ma zostać zarejestrowane w Warszawie w ciągu kilku najbliższych dni, nie będzie miało jednak charakteru partii politycznej, ale zaplecza eksperckiego. - Stowarzyszenie ma być czymś ponadpartyjnym - grupuje ludzi, którzy wyrażają obywatelską troskę o państwo, o rozwój demokracji, rozwój społeczeństwa obywatelskiego, państwa prawa, świeckość państwa - podkreślił poseł SD. Założyciele ""Otwartej Polski"" chcą współpracować głównie z partiami lewicowymi, choć Widacki nie wyklucza też współdziałania z PO. - Zakładamy, że będziemy współpracować z tymi wszystkimi siłami, które będą zainteresowane rozwojem społeczeństwa obywatelskiego, umacnianiem zasad państwa prawa; tymi, które mieszczą się w jakimś cywilizowanym standardzie. Z góry mogę powiedzieć, że nie wyobrażam sobie współpracy z PiS, ale z Platformą Obywatelską jak najbardziej - zaznaczył poseł SD. Stowarzyszenie ma m.in. organizować konferencje i seminaria naukowe, spotkania, wystawy. - Naszym celem jest działalność edukacyjna, dyskusyjna, społeczno-polityczna. Mamy ekspertów z dziedziny polityki społecznej, prawa, politologii. Będzie to nowoczesna grupa polityków i działaczy społecznych otwartych na różnorodność kulturową, tolerancję. Chcemy też zwrócić uwagę na sprawy wykluczonych społecznie, czyli na te wszystkie aspekty, które są ważne dla państwa XXI wieku - zaznaczyła Janowska. Zdaniem Widackiego, Stowarzyszenie mogłoby się zająć takimi zagadnieniami jak budowa społeczeństwa obywatelskiego czy demokracja wewnątrzpartyjna. - Trzeba poprawić pewien mechanizm - żeby demokracja mogła funkcjonować, to musi istnieć społeczeństwo obywatelskie, które tę demokrację egzekwuje i wymusza respektowanie jej podstawowych zasad - uważa poseł SD. - Mamy szereg pomysłów na naprawę państwa polskiego i polskiej demokracji. U nas model partii politycznej jest taki, że w zasadzie pełnię władzy ma jej szef. Gdyby na przykład ordynacja wyborcza wymuszała prawybory - do samorządu, parlamentu wewnątrz partii, wówczas władza przewodniczącego, który praktycznie sam ustala listy wyborcze, byłaby mniejsza. Gdyby partie były bardziej demokratyczne, wówczas bardziej demokratyczne byłoby też państwo - dodał Widacki. Jego zdaniem, naprawy wymaga też wymiar sprawiedliwości i funkcjonowanie organów ścigania. - U nas czasem drobne sprawy ciągną się po osiem lat i nikt tak naprawdę nie ma pomysłu na reformę - ocenił Widacki. Pierwsza konferencja ""Otwartej Polski"" miałaby się odbyć późną jesienią, zaraz po wyborach samorządowych. - Nie chcemy, by ta inicjatywa była łączona z wyborami - zaznaczył poseł SD.","Jan Widacki, fot. PAP/Leszek Szymański",
https://wiadomosci.onet.pl/kraj/platforma-nie-przyjmie-do-siebie-migalskiego/tqqvq,Platforma nie przyjmie do siebie Migalskiego,"Małgorzata Kidawa - Błońska (PO) w wywiadzie dla radia TOK FM powiedziała, że decyzja klubu PiS, dotycząca wykluczenia Marka Migalskiego z delegacji partii w Parlamencie Europejskim, nie jest dla niej żadnym zaskoczeniem. - To typowe działanie dla tej partii. Jeżeli przypomnimy sobie historię PiS-u w każdej kadencji, a nawet tej, to jasno wynika, że każda osoba, która ośmieli się mówić co innego niż to co Jarosław Kaczyński natychmiast zostaje sprowadzona na margines życia partii lub zostaje z niej wykluczona.","- Tam można tylko chwalić prezesa i mówić, że jest świetnym politykiem - dodała. Jednocześnie po ujawnieniu tej informacji pojawiły się spekulacje co do tego, czy Migalski mógłby zasilić szeregi Platformy Obywatelskiej. Kidawa - Błońska wyklucza taką możliwość. - To nie jest tak, że tylko z niechęci do Jarosława Kaczyńskiego można znaleźć się w Platformie. Mamy własny program, cele. A przypomnę, że Marek Migalski krytykował nasz program. Jedyne co nas łączy to to, że nie zgadzamy się z polityką prezesa PiS - powiedziała w radiu TOK FM.",Marek Migalski,
http://wiadomosci.onet.pl/tylko-w-onecie/troche-lewicy-prawicy-kosciola/jk30p,"""Trochę lewicy, prawicy, Kościoła""","Bronisław Komorowski kompletując swoją Kancelarię, postawił na ludzi związanych z lewicą. - W kampanii wyborczej Bronisław Komorowski był ulepiony z różnych kawałeczków. Było tam trochę lewicy, prawicy, Kościoła. Ci, którzy jednak obserwowali scenę polityczną wiedzieli, że jego zainteresowanie będzie koncentrowało się na lewicy - powiedział eurodeputowany PiS Paweł Kowal w wywiadzie dla Onet.pl.",,,
http://wiadomosci.onet.pl/tylko-w-onecie/gest-prezydenta-w-strone-lewicy/pyt4b,Gest prezydenta w stronę lewicy,"Bronisław Komorowski kompletując swoją Kancelarię, postawił na ludzi związanych z lewicą. - Każdy krok prezydenta w kierunku otwarcia się na środowiska innych partii będzie pozytywnie odczytany - uważa Piotr Tymochowicz, specjalista ds. wizerunku politycznego. Czy taka polityka okaże się skuteczna?",,,
http://wiadomosci.onet.pl/tylko-w-onecie/kowal-to-przedszkole-dla-lewicy/lb5qc,Kowal: to przedszkole dla lewicy,"Bronisław Komorowski kompletując swoją Kancelarię, postawił na ludzi związanych z lewicą. - Jest dla mnie oczywiste, że wokół Bronisława Komorowskiego będzie powstawało przedszkole dla przyszłej lewicy - powiedział eurodeputowany PiS Paweł Kowal w wywiadzie dla Onet.pl. - Ona na razie raczkuje, ale ten parasol Pałacu Prezydenckiego, te kaszki, kleiki, które tam będą szykowane za kilka lat, dadzą efekt w postaci silnej lewicy z wątkiem klerykalnym - uważa Kowal.",,,
http://wiadomosci.onet.pl/tylko-w-onecie/troche-lewicy-prawicy-kosciola/dfb8f,"""Trochę lewicy, prawicy, Kościoła""","Bronisław Komorowski kompletując swoją Kancelarię, postawił na ludzi związanych z lewicą. - W kampanii wyborczej Bronisław Komorowski był ulepiony z różnych kawałeczków. Było tam trochę lewicy, prawicy, Kościoła. Ci, którzy jednak obserwowali scenę polityczną wiedzieli, że jego zainteresowanie będzie koncentrowało się na lewicy - powiedział eurodeputowany PiS Paweł Kowal w wywiadzie dla Onet.pl. (np)",,,
http://wiadomosci.onet.pl/tylko-w-onecie/gest-prezydenta-w-strone-lewicy/ve17f,Gest prezydenta w stronę lewicy,"Bronisław Komorowski kompletując swoją Kancelarię, postawił na ludzi związanych z lewicą. - Każdy krok prezydenta w kierunku otwarcia się na środowiska innych partii będzie pozytywnie odczytany - uważa Piotr Tymochowicz, specjalista ds. wizerunku politycznego. Czy taka polityka okaże się skuteczna? (np)",,,
http://wiadomosci.onet.pl/tylko-w-onecie/kowal-to-przedszkole-dla-lewicy/9mrjv,Kowal: to przedszkole dla lewicy,"Bronisław Komorowski kompletując swoją Kancelarię, postawił na ludzi związanych z lewicą. - Jest dla mnie oczywiste, że wokół Bronisława Komorowskiego będzie powstawało przedszkole dla przyszłej lewicy - powiedział eurodeputowany PiS Paweł Kowal w wywiadzie dla Onet.pl. - Ona na razie raczkuje, ale ten parasol Pałacu Prezydenckiego, te kaszki, kleiki, które tam będą szykowane za kilka lat, dadzą efekt w postaci silnej lewicy z wątkiem klerykalnym - uważa Kowal. (np)",,,
https://wiadomosci.onet.pl/kraj/arlukowicz-wokol-raportu-toczy-sie-jakas-gra/mm3vk,Arłukowicz: wokół raportu toczy się jakaś gra,"- Wokół tej sprawy toczy się jakaś gra. Obserwujemy gwałtowne przyspieszenie - najpierw dokument pani Pitery, a potem projekt przewodniczącego Sekuły przychodzący w nocy na maila. To jest rzecz kuriozalna. Przewodniczący traktuje ten raport jak ""Plastusiowy pamiętnik"", który może mi przesłać na maila - mówił o kolejnym projekcie raportu z prac hazardowej komisji śledczej na antenie radia TOK FM Bartosz Arłukowicz.","Poseł Lewicy podkreślił, że jego zdaniem przewodniczący hazardowej komisji śledczej próbuje przeforsować na siłę raport z jej prac. - Takie zachowanie go kompromituje. Próbuje ten raport docisnąć kolanem. Albo się spieszy na wakacje, albo do wyborów samorządowych, czego nie kryje - mówił. Arłukowicz dodał, że liczy na to, iż nowy projekt raportu autorstwa Mirosława Sekuły będzie dokumentem całościowym i wreszcie zgodnym z prawem, a posłowie zasiadający w komisji będą jednak mogli nad nim spokojnie popracować i zgłaszać poprawki. - Przestrzegam go przed łamaniem prawa. Ten dokument trafi przecież do prokuratury, a przewodniczący zdaje się o tym nie pamiętać i naciąga procedury - powiedział. Poseł Lewicy zapowiedział, że wszelkie decyzje dotyczące jego przyszłości politycznej podejmie dopiero po zakończeniu prac sejmowej komisji śledczej. - Nie wolno upolityczniać prac komisji śledczej, co czyni przewodniczący Sekuła. To jest jawne prowadzenie kampanii z wykorzystaniem narzędzi, które daje komisja - apelował na antenie TOK FM Bartosz Arłukowicz.",,
https://wiadomosci.onet.pl/kraj/zelazna-dyscyplina-w-po-pomylki-drogo-kosztuja/dlf9n,Żelazna dyscyplina w PO. Pomyłki drogo kosztują,"Władze Platformy Obywatelskiej nie pobłażają swoim parlamentarzystom i każą im płacić za złamanie partyjnej dyscypliny, a nawet za pomyłkę podczas głosowania - ustaliła ""Rzeczpospolita"".","Posłom PO grozi upomnienie, kara finansowa, a nawet zawieszenie w prawach członka. - Stawki są różne, nawet do tysiąca złotych - mówi Mirosława Nykiel, zajmująca się w partii dyscypliną, dodając, że obecnie rzadko sięga się po takie sankcje, bo ""dyscyplina wzrosła"". Inne kluby parlamentarne są zaskoczone finansowymi karami w PO. - Zdarzało mi się pomylić w głosowaniu, ale nigdy nie musiałam płacić kary - zastrzega posłanka Prawa i Sprawiedliwości Beata Kempa. Najwyższą w historii PiS grzywnę, 1 tys. złotych, zapłacił w 2006 roku ówczesny marszałek Sejmu Marek Jurek, który złamał dyscyplinę partyjną przy głosowaniu budżetu. Podobną sumę do partyjnej kasy musiał oddać w 2007 roku obecny rzecznik rządu Paweł Graś, który zagłosował wbrew swojemu ugrupowaniu za jedną z poprawek do ustawy budżetowej. Pozostałe kluby parlamentarne, PSL i Lewicy, zdecydowanie odżegnują się do nakładania kar finansowych za głosowanie sprzeczne z dyscypliną. W PSL na przykład preferują ""rozmowy wychowawcze"". - Najsurowsza kara, jaką zastosowałem, polegała na niepostawieniu piwa posłowi - mówi Stanisław Żelichowski, szef Klubu PSL.",WARSZAWA GRAŚ BRIEFING,
https://wiadomosci.onet.pl/swiat/nyt-o-mlodej-polskiej-lewicy-pija-piwo-pod-portretem-stalina/mww66,"""NYT"" o młodej polskiej lewicy: piją piwo pod portretem Stalina","Amerykański dziennik ""New York Times"" zamieszcza w weekendowym wydaniu obszerny artykuł o młodej polskiej lewicy spod znaku ""Krytyki politycznej"".","""NYT"" zwraca uwagę, że w ""konserwatywnej Polsce, gdzie Ronald Reagan i niewidzialna ręka rynku są wciąż ikonami, założony przez młodych lewicowców klub Nowy wspaniały świat stał się jednym z najmodniejszych miejsc stolicy"". Wypomina jednocześnie, że we Wrocławiu w Klubie PRL młodzi Polacy ""piją radośnie piwo pod portretem Stalina"". - To chyba znak czasów - konstatuje autor artykułu. - My nie nosimy koszulek z Che Guevarą - broni się w artykule Maciej Gdula, jeden z założycieli Krytyki Politycznej. - Ale wielu z nas jest rozczarowanych niespełnionymi obietnicami kapitalizmu. Obiecano nam świat konsumpcji, stabilności i wolności. Zamiast tego mamy całe pokolenie Polaków, którzy wyemigrowali, aby myć naczynia. Chcemy pokazać, że wiara w redystrybucję bogactwa i przeciwstawienie się przestarzałym ideom Kościoła nie muszą być w Polsce uważane za dziwactwo - mówi Gdula. - Dwadzieścia lat po upadku komunizmu, próba odmłodzenia lewicy jest w pełnym rozkwicie - opisuje ""New York Times"". Przywołuje jednak także głosy przeciwników ruchu w postaci Stefana Niesiołowskiego. - To pasożyty, a prawica wyprowadziła Polskę z finansowego kryzysu - mówi w artykule wicemarszałek Sejmu. Niesiołowski krytykuje także ""zbyt łatwe zapominanie o zbrodniach komunizmu"". Właśnie w tym kontekście przywołany jest wrocławski ""Klub PRL"" z portretem Stalina. ""NYT"" przyznaje, że dla Lewicy nastały w Polsce ciężkie czasy, ponieważ scena polityczna została zdominowana przez wojnę dwóch prawicowych ugrupowań - PO i PiS. Gazeta przytacza także amerykańskie badania Pew Research Center w Waszyngtonie, które pokazują, że ""47 procent Polaków twierdzi, że mają dziś lepiej niż w komunizmie, 35 procent twierdzi natomiast, że są w gorszej sytuacji"". Wskazuje także na fakt, że czołowi przedstawiciele europejskiej prawicy: Nicolas Sarkozy, Angela Merkel i David Cameron, a także Donald Tusk, przejęli część lewicowych postulatów.",GEORGIA STALIN BIRTHDAY,
https://wiadomosci.onet.pl/kraj/kwasniewski-wskazuje-kandydatow-na-prezydenta-rosati-majchrowski/k2jc8,"Kwaśniewski wskazuje kandydatów na prezydenta: Rosati, Majchrowski","- Lewica musi mieć kandydata na prezydenta. Kandydatów lewicowych trzeba szukać wśród osób znanych, które żyją, które mają około 50 lat. Do nich należy Jerzy Szmajdziński, Dariusz Rosati, Jacek Majchrowski - prezydent Krakowa, z kobiet Jolanta Szymanek-Deresz. Lewica, jeśli chce przetrzymać trudny czas musi mieć wspólnego kandydata na prezydenta - mówił w programie TVN24 ""Piaskiem po oczach"" Aleksander Kwaśniewski.","Były prezydent komentował wyniki eurowyborów pod kątem ugrupowań lewicowych i ich sytuacji na przyszłość. - Wynik wyborczy Lewicy jest przyzwoity. W jakimś sensie nie ma przegranych, poza tymi, którzy nie przekroczyli 5%. Gdyby zliczyć razem Lewicę i Centrolewicę, to jest jakieś 15%, co się nie zmieniło od 2005 roku - mówił Aleksander Kwaśniewski. - Ja się czuję związany z lewicą, ja lewicy pomogę. Mam nadzieję, że młodzi politycy jak Wojciech Olejniczak i Grzegorz Napieralski pokażą więcej niż pokazują - mówił Kwaśniewski. Były prezydent mówił także o swojej roli w kształtowaniu polskiej lewicy. - Mamy zespół programowy, pod przewodnictwem prof. Janusza Reykowskiego, my pracujemy merytorycznie. Ale jest coś co musi zrobić młode pokolenie. Jednak mój czas jakiś formalnych ról już minął. Pomocy, dobrego serca nie odmówię - mówił. - Ja mam kontakty i Olejniczakiem i z Napieralskim. Teraz każdy lider jest na wagę złota. Ciężka praca jest do wykonania. Partię buduję się twardym, programowym kontaktem z wyborcami, nie PR-em - dodał. O Buzku, o Huebner - Dziś jest 70% szans dla Buzka. Lubię się zakładać, więc założyłbym się z Sikorskim, ale za dużo nie płacą - żartował były prezydent o szansach Jerzego Buzka w walce o fotel przewodniczącego PE. - Rozgrywamy także szefa RE - przypominał Kwaśniewski (jednym z kandydatów jest Włodzimierz Cimoszewicz - red.). - Dobrze, że to robimy, to wzbogacenie polskiej polityki zagranicznej. To na początek, kilka stanowisk jest jeszcze dla nas niedostępnych. Jesteśmy jeszcze świeży w Unii. Gdzie wchodzi w grę interes brytyjski, niemiecki, francuski, włoski, to dla nas może już nie być miejsca - mówił były prezydent.",KWASNIEWSKI,
https://wiadomosci.onet.pl/kraj/kondrat-dementuje-nie-bede-twarza-lewicy/njhzs,"Kondrat dementuje: nie będę ""twarzą lewicy""","Marek Kondrat zdementował doniesienia jakoby miałby być twarzą nowego centrolewicowego ugrupowania. - Nikt się do mnie z tym tematem nie zwracał, a nawet jeśli, to bym odmówił - powiedział portalowi Gazeta.pl.","O tym, że znany aktor ma być twarzą nowego ruchu lewicowego poinformowała sobotnia ""Rzeczpospolita"". - Jestem od 11 lat twarzą instytucji finansowej i tylko ona mi za to płaci. Nie mam najmniejszych ambicji politycznych - powiedział Marek Kondrat portalowi gazeta.pl. Centrolewica ma być koalicją partii i organizacji społecznych, między innymi Socjaldemokracji Polskiej, Partii Demokratycznej i Zielonych 2004.",MAREK KONDRAT,
