"Bernadeta Krynicka chce być dyrektorem szpitala. ""Uważam, że sobie poradzę""","Choć nie została powtórnie wybrana do Sejmu, radzi sobie całkiem nieźle. Bernadeta Krynicka z PiS po wyborach wróciła do pracy w szpitalu w Łomży, ale już nie jako pielęgniarka, lecz na stanowisko kierownicze. Teraz okazuje się, że marzy jej się fotel dyrektora placówki. - Złożyłam swoją ofertę konkursową. Uważam, że poradzę sobie na tym stanowisku - mówi Onetowi była posłanka PiS.","Bernadeta Krynicka była posłanką przez jedną kadencję. W październiku 2019 r. ubiegała się o reelekcję, startując z 8. miejsca na liście PiS w Białymstoku. Zdobyła ponad dziewięć tys. głosów, ale okazało się, że to za mało, by ponownie dostać się do Sejmu. - Zrobiłam bardzo dobry wynik, naprawdę świetny, z czego się cieszę. Życie nie kończy się na byciu posłem - komentowała w rozmowie z dziennikarzami. Krynicka już w grudniu ubiegłego roku znalazła nowe zajęcie. Wróciła do Szpitala Wojewódzkiego w Łomży, gdzie przed pójściem do polityki pracowała jako pielęgniarka. Dostała jednak nowe stanowisko - kierownika Działu Kontraktowania i Nadzoru Świadczeń Medycznych. Okazuje się jednak, że to nie zaspokoiło jej zawodowych marzeń. Była posłanka PiS chciałaby zostać dyrektorem łomżyńskiego szpitala. Zwłaszcza, że nadarza się ku temu idealna okazja - miesiąc temu dotychczasowy szef placówki, Mariusz Obrycki, zrezygnował z tej funkcji z powodów osobistych, jak sam poinformował. Jako pierwszy o planach Bernadety Krynickiej napisał portal 4lomza.pl. Udało nam się potwierdzić te informacje w rozmowie z byłą posłanką PiS. - Tak, przyznaję, złożyłam ofertę konkursową. Uważam, że poradzę sobie na tym stanowisku. Mam duże doświadczenie - byłam oddziałową przez 16 lat, a w szpitalu pracowałam w sumie przez 24 lata. Plus doświadczenie samorządowe i parlamentarne oraz stosowne wykształcenie, bo oprócz pielęgniarskiego mam też skończone MBA (Master of Business Administration, studia podyplomowe dla osób aspirujących do piastowania kierowniczych lub menedżerskich stanowisk - red.). Spełniam wszystkie wymogi, formalne i nieformalne - przekonuje w rozmowie z Onetem Bernadeta Krynicka. Jakie to wymogi? Zgodnie z konkursem, ogłoszonym przez Urząd Marszałkowski Województwa Podlaskiego, kandydaci na to stanowisko muszą mieć wyższe wykształcenie, wiedzę i doświadczenie ""dające rękojmię prawidłowego wykonywania obowiązków dyrektora"", co najmniej pięcioletni staż pracy na stanowisku kierowniczym albo ukończone studia podyplomowe na kierunku zarządzanie i co najmniej trzyletni staż pracy. Choć nie są to wyśrubowane warunki, zainteresowanie objęciem tego stanowiska nie jest duże. - W konkursie na dyrektora Szpitala Wojewódzkiego w Łomży złożone zostały tylko dwie oferty. Ich otwarcie nastąpi w najbliższym czasie, może jeszcze w styczniu, najpóźniej w lutym - poinformowała nas Izabela Smaczna-Jórczykowska, rzeczniczka Urzędu Marszałkowskiego w Białymstoku. - Nie wiem, kto jest tą drugą osobą, z którą będę rywalizować, ale sam pani widzi, że chętnych na to stanowisko nie ma zbyt wielu. Dlaczego? Bo to ciężka i odpowiedzialna praca. Zarządzanie każdym jednym szpitalem to ogromne wyzwanie. Ale jestem gotowa je podjąć - zapewnia Bernadeta Krynicka. Zapytaliśmy, jaki ma pomysł, by poprawić sytuację łomżyńskiego szpitala, który nie jest w najlepszej kondycji, targają nim protesty personelu, a w sporze zbiorowym z dyrekcją są cztery spośród siedmiu związków zawodowych. - Zdaję sobie sprawę, że sytuacja szpitala jest trudna, ale jeżeli nie miałabym takiej perspektywy i jeżeli nie wierzyłabym, że nie da się wyprowadzić szpitala na prostą, to bym nie startowała na dyrektora. Tego, jak zamierzam to zrobić, to temat na dłuższą rozmowę, a teraz nie mam na to czasu - stwierdziła była posłanka PiS w rozmowie z nami. Nieco więcej rąbka tajemnicy na temat swego programu Krynicka uchyliła w rozmowie z portalem 4lomza.pl. - Potrzebne są ogromne środki finansowe dla szpitala, na początek 50 mln zł na inwestycje - stwierdziła, wymieniając modernizację kuchni i adaptację pomieszczeń dla oddziału onkologicznego jako te inwestycje, które powinny zostać przeprowadzone w pierwszej kolejności, nie mówiąc jednak, skąd weźmie na to pieniądze. Jej zdaniem, spory płacowe pracowników z dyrekcją szpitala zostały już zażegnane. - Pielęgniarki są otwarte na rozmowy, zdjęły plakaty o sporze zbiorowym, chcą pomóc szpitalowi i nowemu dyrektorowi – mówi Krynicka na łamach 4lomza.pl. Problemów w łomżyńskim szpitalu jest jednak więcej. - To przede wszystkim problemy kadrowe. Brakuje lekarzy właściwie większości specjalizacji, ale przede wszystkim anestezjologów, kardiologów czy psychiatrów. Są także problemy finansowe. Choć na koniec 2019 roku udało się zachować płynność finansową placówki, przyniosła ona ok. siedmiu milionów strat. W tym roku koszty jej funkcjonowania na pewno wzrosną, więc będzie jeszcze trudniej - mówi Onetowi Mariusz Obrycki, ustępujący dyrektor łomżyńskiego Szpitala Wojewódzkiego. O skomentowanie startu w konkursie posłanki PiS poprosiliśmy Andrzeja Dudę, przewodniczącego Rady Społecznej Szpitala Wojewódzkiego w Łomży (na co dzień burmistrza Kolna). - Nie do mnie należy ocena kompetencji kandydatów na stanowisko dyrektora szpitala. Nie można na pewno odmówić jej doświadczenia - przez wiele lat pracowała w tym szpitalu. Doceniam też jej dotychczasową działalność parlamentarną, na pewno była aktywną posłanką - powiedział nam. - Nie jestem w stanie ocenić, czy pani Bernadetta Krynicka jest dobrą kandydatką na to stanowisko, bo pracowałem z nią zaledwie miesiąc - mówi z kolei Mariusz Obrycki. - Mam nadzieję, że moja następczyni czy też następca będzie dobrze zarządzał szpitalem, bo sam jestem jego pacjentem - dodaje. Bernadeta Krynicka jest absolwentką Studium Medycznego w Łomży, ukończyła też studia z zakresu pedagogiki opiekuńczo-wychowawczej, uzyskując magisterium na Uniwersytecie w Białymstoku. Ma też licencjat z pielęgniarstwa w Wyższej Szkole Agrobiznesu w Łomży. W szpitalu w Łomży pracuje od 1991 roku. Osiem lat później została pielęgniarką oddziałową oddziału dziecięcego. W pewnym momencie zaangażowała się w działalność polityczną. Dwukrotnie była wybierana radną Łomży z ramienia PiS, była też przewodniczącą tej rady. W 2015 roku została wybrana posłanką na Sejm. Działała w Komisji Polityki Społecznej i Rodziny oraz Komisji Zdrowia. Reelekcji nie uzyskała. Bernadeta Krynicka podczas poprzedniej kadencji Sejmu zasłynęła kontrowersyjnymi wypowiedziami dotyczącymi protestu niepełnosprawnych w 2018 roku. Dużą popularność zdobył kadr z materiału TVN24, gdy posłanka obrócona jest tyłem do protestujących i ich rodzin. Uchwycono moment, gdy Iwona Hartwich, ówczesna liderka protestu w Sejmie, wraz z synem i w otoczeniu dziennikarzy, idzie za posłanką PiS, która z kolei nie chciała się zatrzymać. Kadr był wielokrotnie udostępniany w sieci.",Bernadeta Krynicka,
PiS odwołuje Magdalenę Biejat. Rzeczniczka Razem: ugięli się pod presją Konfederacji,"- Presja środowiska skrajnie prawicowego i prawicowych mediów okazała się istotniejsza niż jakieś parlamentarne ustalenia - mówi w rozmowie z Onetem rzeczniczka Razem Dorota Olko. Jej zdaniem, argumenty PiS za odwołaniem lewicowej przewodniczącej Komisji Polityki Społecznej i Rodziny są ""absurdalne i śmieszne"".","Komisja Polityki Społecznej i Rodziny odwołała dziś przewodniczącą Magdalenę Biejat, po 63 dniach sprawowania tej funkcji. Wniosek o odwołanie lewicowej posłanki złożono już w połowie grudnia. Powołanie Biejat na przewodniczącą sejmowej komisji, również głosami posłów PiS, od początku wywołało poruszenie środowisk prawicowych, ze względu m.in. na jej stanowisko ws. aborcji. Posłowie koalicji rządzącej wprost nazywali ją np. ""skrajną lewaczką"" (Sebastian Kaleta w programie Moniki Olejnik ""Kropka nad i""). Nową przewodniczą została posłanka PiS Urszula Rusecka. Katarzyna Barczyk, Onet: Rzeczniczka PiS Anita Czerwińska powiedziała po głosowaniu ws. odwołania Magdaleny Biejat z funkcji przewodniczącej Komisji Polityki Społecznej i Rodziny, że ta ""nie udźwignęła funkcji"". Posłowie PiS argumentowali, że komisja spotykała się rzadko, a sama Biejat nie ma doświadczenia. Dorota Olko, rzeczniczka partii Razem: Te komentarze są kuriozalne, bo wniosek Prawo I Sprawiedliwość zapowiadało jeszcze podczas pierwszego posiedzenia Sejmu. Czyli nie może to być prawdziwa przyczyna. Zwłaszcza, że to jest 5. najbardziej pracowita komisja w Sejmie. Dzisiejsze posiedzenie było 10. w tej kadencji. Argumenty, że ""komisja jest bezczynna"", są śmieszne. Podobnie jak zarzut, że przewodnicząca miała czelność zwołać posiedzenie w piątek o 15. Sprawa jest więc jasna. Zgodnie z parlamentarnym obyczajem część funkcji w prezydiach obejmują posłowie opozycji. PiS kolejny raz złamał sejmowy obyczaj i swoje wcześniejsze zobowiązania. Prawda jest taka, że to osoba merytorycznie przygotowana do tej funkcji i otwarta na dialog. Dbała o to, by na posiedzeniach komisji pojawiali się eksperci, strona społeczna. Widocznie do PiS-owi się nie podoba. Trudno tu znaleźć inne argumenty. Przedstawiciele koalicji rządzącej wprost wskazywali, że problemem dla nich jest lewicowy światopogląd Biejat. Znali go jednak, gdy poparli jej kandydaturę na przewodniczącą komisji. To oczywiście dosyć zaskakujące. Wiadomo, że Magda Biejat ma lewicowe poglądy. Oprócz tego jest żoną, matką dwójki dzieci, Polką taką, jak miliony Polek. Rozumie problemy ludzi, jest badaczką społeczną, do roli przewodniczącej komisji była naprawdę dobrze przygotowana. Jeśli chodzi zaś o brak doświadczenia, to przypomnę, że poprzednia przewodnicząca też go nie miała. Ale była z PiS. Zapewne nie popierała liberalizacji prawa aborcyjnego. Walka o prawa kobiet nie powinna dziwić u przedstawicielek Lewicy. Jest też oczywiste, że nie kłóci się to z troską o rodzinę. Ale prawda jest taka, że PiS ugiął się przed presją skrajnie prawicowych środowisk, Konfederacji. Wcześniej jednak PiS poparł Biejat przeciwko Grzegorzowi Braunowi. A później widać presja środowiska prawicowego i prawicowych mediów okazała się istotniejsza niż jakieś parlamentarne ustalenia. To smutne i zaskakujące, że PiS odwołuje prospołeczną posłankę, która wczoraj zwołała posiedzenie, by procedować projekt złożony przez Lewicę o emeryturze minimalnej 1600zł. Posłowie PiS projekt odrzucili. PiS wzmocnił dziś swoją pozycję w prezydium komisji - wybrał przewodniczącą Urszulę Rusecką i wprowadził kolejnego posła Roberta Warwasę na funkcję wiceprzewodniczącego. Jak Lewica wyobraża sobie dalsze działanie komisji? Uważamy, że to jedna z najważniejszych komisji, w oczywisty sposób ważna dla Lewicy. Nasi posłowie będą dalej rzetelnie pracować. Martwi to, że PiS wzmacnia swoją pozycję w prezydium zamiast dbać o to, by to prezydium było różnorodne. Widać, że słowa choćby z expose premiera Morawieckiego, słowa prezesa Kaczyńskiego o tym, że są otwarci na współpracę, były po prostu nieprawdziwe. Czy projekt emerytury minimalnej powróci? Na pewno emeryturami będziemy jeszcze zajmować. Jest to temat na tyle istotny, że na pewno go nie zostawimy. A co z projektem liberalizacji prawa aborcyjnego? To jedna z naszych obietnic złożonych wyborcom, dlatego ten projekt na pewno się w tej kadencji pojawi. Polki powinny mieć w tej kwestii takie same prawa jak mieszkanki większości krajów Europy.",Rzeczniczka partii Razem Dorota Olko,
Kidawa-Błońska chce utworzenia parlamentarnej Rady Bezpieczeństwa Narodowego,Kandydatka Platformy Obywatelskiej na prezydenta bezskutecznie apelowała do Andrzeja Dudy o zwołanie Rady Bezpieczeństwa Narodowego. Teraz chce utworzenia takiego grona na szczeblu parlamentu. - W tej sprawie musimy być razem - stwierdziła.,"- W chwilach zagrożenia Polacy powinni widzieć, że głowa państwa organizuje wszystkich bez wyjątku do wspólnego działania. To umiejętność jednoczenia się decyduje o sile narodu. W obliczu napięcia w relacjach z Rosją i kryzysu na Bliskim Wschodzie, prezydent Duda spotkał się tylko ze swoim partyjnym zapleczem - mówi Kidawa-Błońska w opublikowanym klipie, odnosząc się do ubiegłotygodniowej Rady Gabinetowej. - Eksperci twierdzą, że [Andrzej Duda - red.] wstydził się przyznać przed opozycją, że nikt ze świata z nim się nie kontaktował - stwierdziła. Jednocześnie dodała, że nie zamierza w tej chwili oceniać efektów działań prezydenta. Kidawa-Błońska spotkała się w środę z zespołem ekspertów. Wśród nich znalazł się b. szef SWW gen. Radosław Kujawa, b. szef Sztabu Generalnego gen. Mieczysław Cieniuch, poseł KO i b. europoseł Paweł Zalewski, b. wiceszef MON i poseł Czesław Mroczek, poseł i b. wiceszef MSZ Paweł Kowal, b. ambasador Ryszard Schnepf, poseł i dawny szef MSZ Dariusz Rosati, b. minister nauki prof. Lena Kolarska-Bobińska i b. szef MON Tomasz Siemoniak. W zespole jest też nieobecny na środowym spotkaniu b. szef MSZ Andrzej Olechowski. Kandydatka na prezydenta zapewniała, że zespół nie ma nic wspólnego z jej sztabem wyborczym, który jeszcze nie rozpoczął pracy, bo marszałek Sejmu nie ogłosiła terminu wyborów prezydenckich. To jedynie zespół, mówiła, który jest stworzony na potrzeby posłów, którzy chcą mieć wiedzę na temat bezpieczeństwa. Źródło: Twitter, PAP",Małgorzata Kidawa-Błońska na spotkaniu z ekspertami,
"MSZ Rosji komentuje uchwałę Sejmu. ""Ideologia zwycięża nad prawdą""","Rzeczniczka rosyjskiego MSZ Maria Zacharowa stwierdziła w czwartek, że uchwała polskiego Sejmu ws. wypowiedzi władz Rosji na temat II wojny światowej tworzy wrażenie, że ""jak w czasach inkwizycji"" naukę uznano za herezję.","""Powstaje wrażenie, że - jak w czasach inkwizycji - nauka została przez polski Sejm ogłoszona herezją, a zwolenników faktów historycznych Sejm oskarżył o czary. Właśnie tak ideologia zwycięża nad prawdą"" - napisała Zacharowa w czwartek wieczorem na swoim koncie na Facebooku. Przedstawicielka MSZ Rosji dodała, że ""prawda została utrwalona przez trybunał w Norymberdze"". - Jeśli polski Sejm wątpi w jego decyzje, to trzeba to zadeklarować. Istnieje kwalifikacja dla tego rodzaju podejścia: jest to rewizja rezultatów II wojny światowej - oznajmiła rzeczniczka. Sejm przyjął w czwartek uchwałę, w której potępił ""prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej"". W dokumencie, przyjętym przez aklamację posłowie wskazali, że ""wielkości narodu oraz stosunków między państwami nie można budować na kłamstwie i fałszowaniu historii, dlatego Sejm Rzeczypospolitej Polskiej jest zobowiązany przypomnieć, że do wybuchu II wojny światowej doprowadziły dwa ówczesne mocarstwa totalitarne: hitlerowskie Niemcy i stalinowski Związek Sowiecki"". Uchwała przypomina, że po zawarciu 23 sierpnia 1939 r. w Moskwie ""haniebnego paktu Ribbentrop-Mołotow"" pierwszymi ofiarami obu totalitaryzmów były Polska i państwa Europy Środkowo-Wschodniej. ""Nie kwestionuje się, że narody Związku Sowieckiego poniosły ofiary w walce z III Rzeszą, niestety nie przyniosło to państwom Europy Środkowo-Wschodniej niepodległości i suwerenności, a ich mieszkańcom - poszanowania praw człowieka"" - głosi dokument. Przed świętami Bożego Narodzenia prezydent Rosji Władimir Putin skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też, że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Do słów prezydenta Rosji odniósł się pod koniec roku premier Mateusz Morawiecki. ""Prezydent Putin wielokrotnie kłamał na temat Polski. Zawsze robił to w pełni świadomie. Zwykle dzieje się to w sytuacji, gdy władza w Moskwie czuje międzynarodową presję związaną ze swoimi działaniami. I to presję nie na historycznej, a na jak najbardziej współczesnej scenie geopolitycznej"" - napisał w oświadczeniu szef polskiego rządu.",Maria Zacharowa,
Opozycja próbowała zerwać kworum w Sejmie. Nie udało się przez dwie posłanki,"Podczas głosowania nad ustawą o rekompensacie dla mediów publicznych PiS nie miał na sali wystarczającej do kworum liczby posłów (230). Chciała to wykorzystać opozycja, solidarnie nie biorąc udziału w głosowaniu. Wyłamały się jednak dwie parlamentarzystki z KO - Iwona Śledzińska-Katarasińska i Małgorzata Tracz.","Dziś w Sejmie odbywało się głosowanie nad sprawozdaniem komisji na temat nowelizacji ustawy o opłatach abonamentowych. Zgłoszony przez posłów PiS projekt umożliwia przyznanie mediom publicznym w 2020 r. finansowej rekompensaty z budżetu państwa w związku z utraconymi wpływami z abonamentu. Jej wysokość może wynieść maksymalnie 1 mld 950 mln zł. W momencie gdy sprawozdanie komisji na temat nowelizacji zostało poddane pod głosowanie Sejmu, Prawo i Sprawiedliwość nie miało na sali wystarczającej do kworum liczby posłów. Aby głosowanie było ważne, musi w nim wziąć udział co najmniej połowa ich ustawowej liczby, a więc 230 (w sumie jest ich 460). PiS miał ich tylko 228 (siedmiu było nieobecnych). Sytuację tę próbowała wykorzystać opozycja, która niemal w całości nie wzięła udziału w głosowaniu. Niemal, bo wyłamały się dwie posłanki z Koalicji Obywatelskiej - Iwona Śledzińska-Katarasińska i Małgorzata Tracz. Obie opowiedziały się przeciw przyjęciu sprawozdania, jednak sam fakt, że zagłosowały, sprawił, że kworum zostało uzyskane, a sprawozdanie przyjęte. Pytany przez nas o tę sytuację szef klubu KO Borys Budka nie chciał jej komentować, odpowiadając, by ""pytać tych posłanek"". Małgorzata Tracz zabrała głos w tej sprawie. Posłanka napisała na Facebooku, że ""nie zauważyła"" możliwości zablokowania ustawy przez brak uczestnictwa w głosowaniu"". Nieudana próba zerwania kworum wywoła już reakcje części polityków, zarówno z PiS-u, jak i opozycji. ""To nie było głosowanie nad porządkiem obrad tylko głosowanie ustawy o dwóch miliardach zł na TVP. Szkoda. Ale my też mogliśmy się pomylić"" - napisał szef SLD Włodzimierz Czarzasty. ""Tak. Próbowaliśmy zerwać kworum. I trzeba próbować. I trzeba walczyć"" - stwierdził poseł PO Cezary Tomczyk.",Iwona Śledzińska-Katarasińska na posiedzeniu Sejmu,
"""Trzynastka"" dla emerytów. Sejm uchwalił ustawę","Sejm uchwalił ustawę o dodatkowym rocznym świadczeniu pieniężnym dla emerytów i rencistów. Większość ""trzynastek"" zostanie wypłacona w kwietniu. W tym roku dodatkowe świadczenia wyniosą 1200 zł brutto. Uchwalono również nowelizację ws. waloryzacji rent i emerytur.","Za ustawą o dodatkowym rocznym świadczeniu pieniężnym dla emerytów i rencistów głosowało 432 posłów, przeciw był poseł Jakub Kulesza (Konfederacja), dziewięciu posłów wstrzymało się od głosu. Wcześniej posłowie nie zgodzili się na poprawki zgłoszone przez opozycję. Przewidywały one, że trzynaste emerytury nie mogłyby być finansowane z Funduszu Solidarnościowego i nie byłyby wypłacane osobom pobierającym najwyższe emerytury. Zgodnie z ustawą ""trzynastki"" będą wypłacane w wysokości najniższej emerytury obowiązującej od 1 marca roku, w którym wypłacane jest dodatkowe świadczenie. W 2020 r. będzie to 1200 zł brutto. Dodatkowe świadczenia będą wypłacane z urzędu. Większość osób otrzyma je wraz z kwietniową emeryturą lub rentą. Z kwoty świadczenia nie będą dokonywane potrącenia i egzekucje, nie będzie też ona wliczana do dochodu. ""Trzynastki"" otrzymają osoby pobierające emerytury i renty w systemie powszechnym, emerytury i renty rolników, służb mundurowych, emerytury pomostowe, świadczenia i zasiłki przedemerytalne, renty socjalne i strukturalne, nauczycielskie świadczenia kompensacyjne, rodzicielskie świadczenia uzupełniające oraz renty inwalidów wojennych i wojskowych. Źródłem finansowania ""trzynastek"" mają być pieniądze Funduszu Solidarnościowego (dawniej: Solidarnościowego Funduszu Wsparcia Osób Niepełnosprawnych) i z budżetu państwa. Z danych MRPiPS wynika, że dodatkowe roczne świadczenie pieniężne w 2020 r. zostanie wypłacone dla ok. 9,8 mln osób, w tym 285 tys. rencistów socjalnych i ok. 19 tys. osób pobierających rodzicielskie świadczenie uzupełniające. W 2020 r. ma to kosztować ok. 11,75 mld zł, a w roku 2021 – ok. 22,7 mld zł. Po raz pierwszy ""trzynastki"", w kwocie 1100 zł brutto, zostały wypłacone w 2019 r. Wsparcie trafiło wówczas do 9,8 mln osób. W 2021 r. rząd planuje także wypłatę czternastej emerytury. Od marca emerytury i renty wzrosną o co najmniej 70 zł brutto. Najniższe wyniosą 1200 zł brutto – tak przewiduje nowelizacja ustawy, którą w czwartek uchwalił Sejm. W związku z nią wzrośnie z 1600 zł do 1700 zł także próg dochodowy przy świadczeniu dla osób niesamodzielnych. Za przyjęciem nowelizacji ustawy o emeryturach i rentach z Funduszu Ubezpieczeń Społecznych oraz niektórych innych ustaw głosowało 444 posłów. Jeden był przeciw, dwóch wstrzymało się od głosu. Nowelizacja przewiduje, że od 1 marca wszystkie emerytury i renty wzrosną o 3,24 proc., jednak nie mniej niż o 70 zł brutto (35 zł w przypadku emerytury częściowej i 52,50 zł w przypadku renty z tytułu częściowej niezdolności do pracy i renty inwalidzkiej III grupy). Wyższą podwyżkę niż wynikająca z prognozowanego wskaźnika 103,24 proc. otrzyma około 6,2 mln emerytów i rencistów. Są to osoby, których świadczenie nie przekracza 2160,49 zł brutto. Wzrosną także najniższe emerytury, renty z tytułu całkowitej niezdolności do pracy, renty rodzinne i renty socjalne do 1200 zł (wzrost z 1100 zł), a renty z tytułu częściowej niezdolności do pracy – do 900 zł (wzrost z 825 zł). Dodatki do emerytur i rent zostaną podwyższone procentowym wskaźnikiem waloryzacji. W związku z nowelizacją podwyższony został także próg uprawniający do wypłaty świadczenia dla niesamodzielnych do 1700 zł. Obecnie o świadczenie uzupełniające w kwocie do 500 zł mogą wystąpić osoby, które ukończyły 18 lat i są niezdolne do samodzielnej egzystencji, a suma przysługujących im świadczeń z funduszy publicznych nie przekracza 1600 zł. Przy wypłacie dodatku obowiązuje zasada złotówka za złotówkę. Przykładowo, jeżeli suma obecnie pobieranych świadczeń wynosi 1200 zł, to świadczenie uzupełniające było przyznawane w kwocie 400 zł.",,
Uchwała Sejmu w sprawie wypowiedzi prezydenta Rosji,Sejm RP potępia prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej - głosi uchwała przyjęta przez Sejm w związku z niedawnymi wypowiedziami prezydenta Rosji.,"Przed świętami Bożego Narodzenia prezydent Rosji Władimir Putin skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej nie był pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". ""Sejm Rzeczpospolitej Polskiej potępia prowokacyjne i niezgodne z prawdą wypowiedzi przedstawicieli najwyższych władz Federacji Rosyjskiej próbujących obciążać Polskę odpowiedzialnością za wybuch II wojny światowej. Wielkości narodu oraz stosunków między państwami nie można budować na kłamstwie i fałszowaniu historii, dlatego Sejm Rzeczypospolitej Polskiej jest zobowiązany przypomnieć, że do wybuchu II wojny światowej doprowadziły dwa ówczesne mocarstwa totalitarne: hitlerowskie Niemcy i stalinowski Związek Sowiecki"" - głosi przyjęta w czwartek przez aklamację uchwała Sejmu. Przypomniano w niej, że po zawarciu 23 sierpnia 1939 roku w Moskwie ""haniebnego paktu Ribbentrop-Mołotow"" pierwszymi ofiarami obu totalitaryzmów były Polska i państwa Europy Środkowo-Wschodniej. ""Wojna spowodowała śmierć dziesiątek milionów ludzi, powstanie w Europie nazistowskich obozów koncentracyjnych i Holocaust - jedną z największych zbrodni w dziejach ludzkości. Nie kwestionuje się, że narody Związku Sowieckiego poniosły ofiary w walce z III Rzeszą, niestety nie przyniosło to państwom Europy środkowo-Wschodniej niepodległości i suwerenności, a ich mieszkańcom - poszanowania praw człowieka"" - czytamy w uchwale. Jak zaznaczono, sowiecki totalitaryzm zwracał się też przeciw własnym obywatelom, wśród których byli Rosjanie. ""Sejm Rzeczypospolitej Polskiej nie godzi się na powrót do imperialnych fałszerstw, które cofają dialog historyczny władz Rosji z innymi narodami. Sejm Rzeczypospolitej Polskiej składa hołd ofiarom nazistowskiego i sowieckiego totalitaryzmu i wyraża pragnienie, żeby historia ich męczeństwa nigdy nie była fałszowana i traktowana instrumentalnie"" - podkreślono w uchwale. ""Sejm Rzeczypospolitej Polskiej apeluje o wspólną refleksję nad zasadami budowania stosunków międzynarodowych, które powinny być podstawą wzajemnego szacunku, partnerstwa i dobrego sąsiedztwa"" - czytamy.",Obrady Sejmu,
Marszałek Sejmu nie spotka się z przedstawicielami Komisji Weneckiej,"Centrum Informacji Sejmu informuje, że ze względu na trwające posiedzenie Sejmu, poświęcone wielu ważnym projektom ustaw, w tym ustawie budżetowej państwa oraz zaplanowane liczne komisje sejmowe, organizacja spotkań Marszałka Sejmu z przedstawicielami Komisji Weneckiej nie będzie możliwa - czytamy w najnowszym komunikacie.","Jak tłumaczy CIS, ""zaplanowane prace nad przedłożonymi projektami ustaw, w tym najważniejszej ustawy dla sprawnego funkcjonowania państwa, wymaga zawsze nadzwyczajnego zaangażowania parlamentarzystów, a także urzędników Kancelarii Sejmu"". W swoim komunikacie kancelaria zapewnia jednak, że ""Sejm Rzeczypospolitej Polskiej jest otwarty na wszelką współpracę z instytucjami i podmiotami, także zagranicznymi. Biorąc pod uwagę procedowane projekty, zaplanowany harmonogram prac, a także wcześniejsze zobowiązania Pani Marszałek, zachodzi pewna niezręczność, z powodu dość niestandardowego trybu złożonej prośby"". Przeszkodą w tym przypadku jest jednak termin spotkania. ""Dokument trafił do Kancelarii Sejmu 8 stycznia w późnych godzinach popołudniowych, zaś spotkania miałyby się odbyć 9 stycznia. Informacja przekazana z kilkunastogodzinnym wyprzedzeniem, wobec powagi tematyki i rangi osób mających uczestniczyć w spotkaniu, wydaje się propozycją niefortunną"" - tłumaczy w komunikacie kancelaria. ""Zarazem wyrażamy przekonanie, że zaplanowana wizyta reprezentantów Komisji Weneckiej w Ministerstwie Sprawiedliwości pozwoli w pełni zapoznać się ze wszystkimi aspektami związanymi z reformą sądownictwa w Polsce"" - czytamy dalej. Nasze wewnętrzne sprawy powinniśmy rozstrzygać w Polsce, nie widzę powodu, by ktokolwiek z zewnątrz ingerował w polskie prawo - powiedziała marszałek Sejmu Elżbieta Witek, komentując wizytę marszałka Senatu Tomasza Grodzkiego w Brukseli. Podczas briefingu przed posiedzeniem Sejmu marszałek Sejmu była pytana o środową wizytę marszałka Senatu w Brukseli, gdzie Grodzki ma się spotkać m.in. z wiceszefową Komisji Europejskiej Vierą Yourovą. Tematem rozmowy ma być uchwalona 20 grudnia ub.r. przez Sejm nowelizacja ustaw sądowych. - Uważam, że sprawy, które są wewnętrznymi polskimi sprawami tutaj powinniśmy rozstrzygać - powiedziała Witek. - Przypomnę, że sprawa dotyczy ustaw sądowych, one są w trakcie procedowania i dla mnie to jest nie do pomyślenia, że sprawy związane z polskim prawem, które są naszą wewnętrzną właściwością, w różnych państwach obowiązują bardzo różne systemy, nie widzę powodu, dla którego ktokolwiek z zewnątrz miałby ingerować w prawo polskie uchwalane w polskim Sejmie - powiedziała. Nowelizacja m.in. w Prawa o ustroju sądów powszechnych i ustawy o Sądzie Najwyższym wprowadza odpowiedzialność dyscyplinarną sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, za działania kwestionujące skuteczność powołania sędziego oraz za ""działalność publiczną niedającą się pogodzić z zasadami niezależności sądów i niezawisłości sędziów"". Nowela wprowadza też zmiany w procedurze wyboru I prezesa SN. Kandydata na to stanowisko będzie mógł zgłosić każdy sędzia SN. W przypadku problemów z wyborem kandydatów ze względu na brak kworum w ostatecznym stopniu planowanej procedury do ważności wyboru wymagana będzie obecność 32 sędziów SN. Źródło: CIS, PAP",Elżbieta Witek,
"Rozpoczęło się posiedzenie ""okrągłego stołu"" ws. ustaw sądowych. Brak przedstawicieli władzy",O godz. 12 rozpoczęło się posiedzenie tzw. okrągłego stołu w sprawie wypracowania ustawy dotyczącej wymiaru sprawiedliwości. Spotkanie zorganizowano w sali im. Wojciecha Trąmpczyńskiego w Sejmie. Zapowiedział je 18 grudnia ub. r. prezes PSL Władysław Kosiniak-Kamysz.,"Według przedstawicieli PSL swoją obecność potwierdzili m.in. reprezentanci klubów parlamentarnych, w tym szef klubu KO Borys Budka, wiceszef klubu Lewicy Krzysztof Śmiszek, z PSL-Kukiz'15 mają się pojawić: Władysław Kosiniak-Kamysz, Paweł Kukiz i wicemarszałek Sejmu Piotr Zgorzelski, a z Konfederacji przewodniczący koła Jakub Kulesza. Na posiedzeniu ""okrągłego stołu"" pojawili się też przedstawiciele świata nauki, dziekani i profesorowie wydziałów prawa, przedstawiciele Naczelnej Rady Adwokackiej, Stowarzyszenia Notariuszy RP, Krajowej Rady Notarialnej, Stowarzyszenia Prokuratorów Lex Super Omnia czy Stowarzyszenia Sędziów Polskich „Iustitia”. PSL zaproponował ""okrągły stół"" w odpowiedzi na projekt nowelizacji przepisów o ustroju sądów i Sądzie Najwyższym, a także o sądach administracyjnych, wojskowych i prokuraturze, który złożyło Prawo i Sprawiedliwość, a który przed świętami Bożego Narodzenia uchwalił Sejm. Nowelizacja ustaw sądowych wprowadza m.in. odpowiedzialność dyscyplinarną sędziów za działania lub zaniechania mogące uniemożliwić lub istotnie utrudnić funkcjonowanie wymiaru sprawiedliwości, za działania kwestionujące skuteczność powołania sędziego oraz za ""działalność publiczną niedającą się pogodzić z zasadami niezależności sądów i niezawisłości sędziów"". Senat zajmie się nowelizacją ustaw sądowych najprawdopodobniej między 15 a 17 stycznia. Jeden z pomysłodawców spotkania, wicemarszałek Sejmu Piotr Zgorzelski, oświadczył, że ""odrzuca argumentację przedstawicieli strony rządowej, z której wynika, że nie jest to dobry czas na rozmowę o uzdrowieniu wymiaru sprawiedliwości"", w sytuacji, gdy według badań ponad 50 proc. Polaków nie ufa sądom. Według niego, jest ""najwyższy czas"" na takie rozmowy. Według niego przy ""okrągłym stole"" powinni zasiąść przedstawiciele wszystkich partii politycznych, pokrzywdzonych przez wymiar sprawiedliwości, eksperci oraz środowiska sędziowskie i przedstawiciele zawodów prawniczych. Poinformował, że pozytywnie odpowiedzieli na zaproszenie przedstawiciele wszystkich tych środowisk, ""z wyjątkiem przedstawicieli partii rządzącej"". Dodał, że otrzymał potwierdzenie od przedstawicieli prezydenta Andrzeja Dudy, że oddelegował on do udziału w ""okrągłym stole"" swoją przedstawicielkę, ""w osobie dyrektor Wydziału Prawnego"" Kancelarii Prezydenta. - Jeżeli istotnie tak będzie, że w miejscu, które wyznaczyliśmy przedstawicielom Prawa i Sprawiedliwości, będą puste krzesła, to te puste krzesła będą swoistym wyrzutem sumienia i na nowo zdefiniują scenę polityczną, że będziemy mogli mówić, że mamy władzę totalną, władzę, która nie chce rozmawiać w konsensusie, i opozycję konstruktywną, która mimo wszystko, mimo wszystkich wzajemnych uprzedzeń, uznała, że trzeba rozmawiać o wymiarze sprawiedliwości - oświadczył Zgorzelski. Jak ocenił osoby, które zdecydowały się na udział w tych obradach ""dają świadectwo, że sprawy wymiaru sprawiedliwości należą do tego katalogu spraw, które łączą, a nie dzielą"". - Stąd jeszcze raz wyrażam nadzieję, że obrady tego ""okrągłego stołu"" zakończą się dużym sukcesem, przyjęciem pakietu konsensualnego, który będzie ""ogromadzał"" sprawy związane z ustrojem sądów powszechnych, Sądu Najwyższego i Krajowej Rady Sądownictwa, z uwzględnieniem sędziów pokoju - oświadczył. Wicemarszałek Sejmu zwrócił uwagę, że wtorkowe obrady są jedynie ""spotkaniem otwierającym"". - Stworzone zostaną trzy zespoły eksperckie, które przygotują trzy projekty ustaw. To będzie poddane wysłuchaniu publicznemu w parlamentarnym Zespole Praworządności, na czele którego stoi pan poseł Piotr Zientarski, a następnie ponownie zbierze się ""okrągły stół"", który przyjmie w konsensusie te trzy projekty ustaw i przedstawimy je po prostu w Sejmie - poinformował Zgorzelski. Dodał, że cały ten proces powinien się zamknąć ""w okresie nie dłuższym, jak miesiąc"".",Piotr Zgorzelski,
Będzie nowe święto państwowe? Jest już projekt ustawy,"Dzień Nauki Polskiej - taką nazwę nosiłoby nowe święto państwowe, które obchodzone byłoby 19 lutego. Data ta nie jest przypadkowa, gdyż wtedy urodził się Mikołaj Kopernik. Odpowiedni projekt złożyła już grupa posłów koalicji rządzącej. Święto państwowe nie oznacza, że będzie to dzień wolny od pracy.","Pod projektem podpisało się 26 posłów klubu PiS. Wśród nich są m.in. Ryszard Terlecki, Marek Suski, Zbigniew Girzyński oraz Joanna Borowiak. Projekt zaprezentuje poseł Porozumienia Michał Wypij. ""Dzień Nauki Polskiej stanie się wyrazem najwyższego uznania dla dokonań rodzimych naukowców w ponad 1000-letniej historii naszego narodu i państwa. Co więcej – ich odkrycia nieraz wywierały przemożny wpływ na bieg dziejów całej ludzkości. Wpisują się także w przyrodzone człowiekowi dążenie do prawdy, dobra i piękna – a tym samym poznania i zrozumienia otaczającego nas świata i siebie samych"" - możemy przeczytać w uzasadnieniu projektu ustawy. Wśród najwybitniejszych polskich naukowców posłowie wymieniają między innymi: Mikołaja Kopernika, Jana Heweliusza, Ignacego Łukasiewicza, Karola Olszewskiego, Zygmunta Wróblewskiego, Marię Skłodowską-Curie, Henryka Arctowskiego, Ludwika Hirszfelda, Jana Czochralskiego oraz Stefana Banacha. ""Teoria heliocentryczna, lampa naftowa czy odkrycie radu i polonu to tylko kilka przykładów licznych osiągnięć Polek i Polaków będących najlepszą wizytówką naszego kraju"" - dodają posłowie. ""Przez stulecia nauka stanowiła kluczowy impuls do rozwoju intelektualnego, społecznego i gospodarczego. Działo się tak również w okolicznościach dla naszego narodu skrajnie trudnych. Podczas niszczących wojen, rozbiorów i okupacji nauka odgrywała istotną rolę w kształtowaniu kolejnych pokoleń polskich elit poczuwających się do odpowiedzialności za los wspólnoty. Trudno też przecenić dydaktyczną i formacyjną misję szkół wyższych – począwszy od ufundowanej w 1364 roku Akademii Krakowskiej"" - uważają autorowie projektu ustawy. Źródło: sejm.gov.pl",Pomnik Mikołaja Kopernika w Toruniu,
Noworoczna ofensywa legislacyjna Andrzeja Dudy,"- W 2020 r. zapowiada się dość duża aktywność legislacyjna prezydenta Andrzeja Dudy - powiedział wiceszef Kancelarii Prezydenta RP Paweł Mucha. On sam chciałby, aby jedną z pierwszych inicjatyw prezydenta, zgłoszoną do Sejmu już w styczniu, był projekt dotyczący Centrów Zdrowia 75+.","- Koncepcja Centrum Zdrowia 75+ dotyczy szczególnej opieki nad osobami starszymi. Eksperci Narodowej Rady Rozwoju wraz z Biurem Prawa i Ustroju Kancelarii Prezydenta RP prowadzą pracę nad tym projektem. Rzecz dotyczy stworzenia sieci oddziałów geriatrycznych oraz Centrów Zdrowia 75+, które byłyby właściwe dla powiatu lub kilku powiatów, w przypadku mniejszych jednostek. Chodzi o budowę sieci w całym kraju – powiedział wiceszef Kancelarii Prezydenta. Jak podkreślił, ma to być odpowiedź na wyzwania demograficzne związane ze starzeniem się społeczeństwa. - Założenia projektu są obecnie przedstawiane stronie samorządowej do konsultacji, trwają rozmowy z ekspertami, a także z rządem. Chciałbym, żeby Centrum Zdrowia 75+ było kolejną - po Centrum Usług Społecznych - dużą, systemową inicjatywą prezydenta, która będzie prawdopodobnie zgłoszona w styczniu – powiedział prezydencki minister. Ustawa o Centrum Usług Społecznych wejdzie w życie w 1 stycznia 2020 roku. Mucha wyjaśnił, że koncepcja Centrum Zdrowia 75+ składa się z dwóch filarów: pierwszy to sieć oddziałów geriatrycznych – jeden oddział na 300-350 tys. mieszkańców; drugi filar to sieć Centrów Zdrowia 75+, prowadzących opiekę ambulatoryjną, dzienną i domową - jedno centrum na 100-120 tys. mieszkańców. Działalność centrów ma być oparta na współpracy z oddziałami geriatrycznymi. Docelowy koszt programu Centrum Zdrowia 75+ to 1 mld 200 mln zł rocznie. Kancelaria Prezydenta pracuje także, w porozumieniu z ekspertami, nad ""ustawą prorodzinną"". - Chodzi o przegląd prawa pod kątem szczegółowych zmian, które pozwalają wesprzeć rodzinę bez dokonywania rewolucji. W tym zakresie współdziałamy z Rzecznikiem Praw Dziecka – powiedział Mucha. Poinformował, że prezydent planuje też aktywność związaną ze wsparciem rodziny - we współpracy z samorządami i organizacjami pozarządowymi. - Jest pomysł, i on jest już na etapie dość zaawansowanej realizacji, że na podobieństwo inicjatywy prezydenta, jaką jest Kongres 590, która się rozwija i dziś jest wydarzeniem o dużej skali, chcemy zorganizować wydarzenie dotyczące rodziny - powiedział prezydencki minister. Poinformował, że partnerem Kancelarii Prezydenta w tej inicjatywie ma być województwo łódzkie, Rzecznik Praw Dziecka, a także Związek Dużych Rodzin 3+. Przy prezydencie działa też Zespół ds. Przeglądu Prawa Samorządowego, w skład którego wschodzą przedstawiciele wszystkich organizacji samorządowych, które skupione są też w Komisji Wspólnej Rządu i Samorządu Terytorialnego. - W połowie grudnia odbyło się kolejne posiedzenie zespołu; rozmowa dotyczyła zmian postulowanych przez stronę samorządową. To są propozycje pewnych szczegółowych kwestii, ale dość istotnych z perspektywy postulatów strony samorządowej. Umówiliśmy się, że taki pakiet zmian w prawie, które ułatwiają funkcjonowanie jednostek samorządu terytorialnego, będzie przygotowywany w Kancelarii Prezydenta i zgłoszony – powiedział wiceszef KPRP. Mucha zaznaczył, że do Kancelarii Prezydenta trafiają też liczne inicjatywy obywatelskie. - Jest dość bogata agenda, jeśli chodzi o inicjatywy, które są nam zgłaszane przez obywateli, jak również o propozycje płynące z samorządów oraz przemyślenia własne KPRP. Myślę, że na tej podstawie zapowiada się dość duża aktywność legislacyjna prezydenta. Niezależnie od tego, że do tej pory mamy już 26 ustaw, które zostały uchwalone z inicjatywy prezydenta – powiedział wiceszef prezydenckiej kancelarii. W tym roku kończy się pięcioletnia kadencja prezydenta Andrzeja Dudy, który został zaprzysiężony 6 sierpnia 2015 roku. Choć nie ogłosił on jeszcze oficjalnie, że wystartuje w przyszłorocznych wyborach prezydenckich, jest niemal pewne, że będzie ubiegał się o reelekcję.",Andrzej Duda,
Sześciu patronów Polski na 2020 r. Wśród nich Jan Paweł II,"Parlamentarzyści w przyjętych uchwałach uhonorowali św. Jana Pawła II, hetmana Stanisława Żółkiewskiego, Romana Ingardena i Leopolda Tyrmanda. Przyszły rok będzie także Rokiem Bitwy Warszawskiej 1920 r. i Rokiem Zaślubin Polski z morzem w Pucku w ich 100. rocznicę.","W mijającym 2019 r. wspominaliśmy Gustawa Herlinga-Grudzińskiego, Annę Walentynowicz i Stanisława Moniuszkę oraz Unię Lubelską i Powstanie Śląskie. W uchwale z czerwca br. ustanawiającej rok 2020, Rokiem Św. Jana Pawła II zwrócono uwagę, że zajmuje on szczególne miejsce w historii Polski i Europy, a jego zdecydowane upominanie się o prawo naszej ojczyzny do wolności wśród narodów Europy, jego praktyczna obrona praw naszego narodu, uczyniły Ojca Świętego najważniejszym z ojców niepodległości Polski. 18 maja 2020 r. będziemy obchodzić stulecie urodzin Karola Wojtyły. Z kolei w uchwale z czerwca br. o Roku hetmana Żółkiewskiego wskazano, że brał on udział we wszystkich wojnach toczonych przez Rzeczpospolitą w drugiej połowie XVI wieku i początkach XVII wieku. ""Najpierw walczył u boku doświadczonego wodza i kanclerza Jana Zamoyskiego, uczestniczył w wyprawach przeciw Habsburgom i Moskwie, na Mołdawię i Wołoszczyznę, później zwyciężał, dowodząc samodzielnie w wielu kampaniach przeciwko Rosji, Szwecji, Kozakom, Turcji i Tatarom"" – zaznaczono. Hetman poległ w październiku 1620 r. podczas odwrotu spod Cecory. W uchwale z kwietnia br. ustanawiającej Rok Tyrmanda napisano, że ""Sejm RP, w uznaniu wielkich zasług Artysty, postanawia oddać Mu hołd"". W dokumencie posłowie podkreślili również, że autor głośnej powieści ""Zły"" i bezkompromisowego ""Dziennika 1954"", był jednym z najbardziej nieszablonowych twórców polskiej literatury drugiej połowy XX wieku, który w najtrudniejszych czasach wykazywał się odwagą i niezależnością intelektualną. W 2020 r. przypada setna rocznica urodzin Tyrmanda oraz minie 35. rocznica jego śmierci. ""Patronem 2020 został również Roman Ingarden - jeden z najwybitniejszych polskich filozofów, który pozostawił po sobie imponujący dorobek: książki, artykuły, przekłady, archiwum rękopisów. Obejmowały one szeroki zakres tematyczny. Od filozofii literatury, przez estetykę, teorię poznania, po ontologię. W 2020 r. przypada 50. rocznica śmierci Ingardena"" – wskazano w komunikacie Sejmu przypominającym o uchwale z czerwca br. Izba podjęła też w czerwcu br. uchwałę ustanawiającą 2020 Rokiem Bitwy Warszawskiej, decydującego starcia wojny polsko-bolszewickiej. ""Bohaterskie Wojsko Polskie na czele z Marszałkiem Józefem Piłsudskim, wspieranym m.in. przez szefa sztabu generalnego – generała Tadeusza Jordan-Rozwadowskiego, obroniło niepodległość Polski. Zwycięstwo przekreśliło też plany rozszerzenia rewolucji bolszewickiej na Europę Zachodnią"" – podkreślono w tekście dokumentu. W październiku br. podjęto też uchwałę ustanawiającą rok 2020 Rokiem Zaślubin Polski z morzem w Pucku. Ma to związek z przypadającą dokładnie 10 lutego przyszłego roku setną rocznicą historycznych zaślubin Polski z morzem dokonanych w Pucku przez gen. Józefa Hallera.",Jan Paweł II,
"Jarosław Kaczyński poparł zmianę, z którą walczył. Być może przez nieobecność ""pani Basi""","Prezes PiS zagłosował odmiennie w stosunku do swoich poglądów w czasie głosowania nad specustawą ws. walki z ASF. Prawdopodobnie zrobił to z niewiedzy lub przez nieobecność w pracy jego sekretarki, zwanej często ""panią Basią"" - informuje ""Rzeczpospolita"".","Podczas ostatniego posiedzenia Sejmu, w piątek 20 grudnia, rozpoczęto cykl głosowań nad specustawą zgłoszoną przez posłów PiS, mającą ułatwić walkę z afrykańskim pomorem świń (ASF). Projekt poparli posłowie PiS, PSL i Konfederacji oraz pojedynczy z Koalicji Obywatelskiej i Lewicy. Ustawę poparł też Kaczyński. Najprawdopodobniej zrobił to z niewiedzy albo został wprowadzony w błąd. Jego decyzja mogła być inna, gdyby nie nieobecność w pracy sekretarki lidera PiS - przekonuje ""Rzeczpospolita"". Jarosław Kaczyński jest przeciwnikiem myśliwych, ale w projekcie, który poparł, znalazł się przepis umożliwiający karanie rokiem więzienia za utrudnianie polowań. Politycy PiS w rozmowie z gazetą twierdzą, że Kaczyński po wyjściu ze szpitala nie śledzi na bieżąco wszystkich prac Sejmu, a ostatnio posłowie są zajęci głównie ustawą dyscyplinującą sędziów. W sprawie myśliwych miała zawieść komunikacja wewnętrzna. Zazwyczaj wysoko postawiony, mający prozwierzęce poglądy sympatyk PiS wysyła e-maile do sekretarki Kaczyńskiego Barbary Skrzypek. Ta drukuje je i przekazuje prezesowi. Przed ubiegłotygodniowym głosowaniem taki mail trafił do sekretarki, ale nie było jej w pracy - czytamy w ""Rzeczpospolitej"". Źródło: Rzeczpospolita",Jarosław Kaczyński,
Sondaż Pollster: poparcie dla PiS nie słabnie,"Według grudniowego badania preferencji partyjnych przeprowadzonego przez Instytut Badań Pollster dla ""Super Expressu"" poparcie dla PiS wynosi 43,45 proc., a dla KO 25,51 proc. ""Jarosław Kaczyński może zacierać ręce"" – pisze gazeta i zwraca uwagę na zabetonowanie sceny politycznej po październikowych wyborach parlamentarnych.","Ostatnie tygodnie w polityce upłynęły pod znakiem afery Banasia, kontrowersyjnych nominacji do Trybunału Konstytucyjnego, a ostatnio ustawy dyscyplinującej sędziów. Tymczasem poparcie dla ugrupowania Jarosława Kaczyńskiego nie ulega znaczącym zmianom. Przypomnijmy, że w wyborach parlamentarnych PiS zdobyło 43,59 proc. głosów. Badanie Pollstera daje partii niemal identyczny wynik – 43,45 proc. Inaczej jest w przypadku Koalicji Obywatelskiej. Formacja zdobywając w sondażu 25,51 proc. poparcia ma o blisko 2 pkt proc. mniej niż w październikowych wyborach (27,4 proc), ale więcej niż w ostatnim pomiarze tej pracowni – pod koniec listopada zdobyła w nim 23,25 proc. Na ostatnim stopniu podium niezmiennie plasuje się Lewica, która cieszy się poparciem 14,39 proc. respondentów. To z kolei prawie o 2 pkt proc. więcej niż w październikowym głosowaniu (12,56 proc.). W Sejmie znaleźliby się także przedstawiciele Polskiego Stronnictwa Ludowego oraz Konfederacji. Ugrupowania mogą liczyć odpowiednio na 8,10 oraz 8,03 proc. poparcia. To drugie poprawia swój rezultat z wyborów 13 października o niemal 1,5 pkt proc.",Jarosław Kaczyński w Sejmie,
"Sondaż IBRiS: PiS stoi w miejscu, PO nieznacznie zyskuje","Według grudniowego badania preferencji partyjnych przeprowadzonego przez IBRiS poparcie dla PiS wynosi 39,8 proc., a dla PO 26,8 – informuje dzisiejsza ""Rzeczpospolita"". Gazeta zaznacza, że konflikt wokół ustawy dyscyplinującej sędziów służy tylko dwóm największym partiom.","Dziennik zwraca uwagę, że wyniki sondażu nie różnią się zbyt od rezultatu październikowych wyborów. ""Także w stosunku do poprzedniego badania z listopada zmiany są niewielkie: PiS stoi w miejscu, a PO nieznacznie zyskuje"" - czytamy w ""Rzeczpospolitej"". ""Zmiana jednak jest i dotyczy Lewicy, która spadła w sondażu, choć zachowuje miejsce na podium. W wyborach wspólna lista trzech bytów lewicowych uzyskała 12,56 proc. W listopadowym sondażu – 12,8 proc. W notowaniu grudniowym to tylko 9,9 proc. Poprawiły się za to lekko notowania PSL–Kukiz'15, czyli Koalicji Polskiej, która tym razem ma 7,5 proc. (w ostatnim notowaniu – 6 proc.), prawie bez zmian pozostaje poparcie dla Konfederacji – 6,1 proc."" – podaje ""Rzeczpospolita"". - Po wyborach zapanował pewien ""klimat na lewicę"" - komentuje szef IBRiS Marcin Duma. - Cykl wyborczy okazuje się dla niej jednak niekorzystny, przede wszystkim, dlatego, że w wyborach prezydenckich wciąż nie ma kandydata - dodaje. - Jedyni, którzy mogliby coś znaczyć w kampanii, czyli Robert Biedroń i Adrian Zandberg, wyraźnie nie mają ochoty startować – zaznacza. Dobry wynik ludowców to, zdaniem gazety, wynik jasnego stanowiska PSL ws. wyborów prezydenckich. Kampania Władysława Kosiniaka-Kamysza ""nie zostawia pola domysłom"".",Sondaż IBRiS: poparcie dla partii politycznych,
"Lewica chce, by sędziowie Trybunału Konstytucyjnego ślubowali przed marszałkiem Sejmu","Lewica złożyła w Sejmie projekt ustawy, która miałaby usprawnić procedury ślubowania sędziów Trybunału Konstytucyjnego. Projekt dotyczy zmiany adresata ślubowania z prezydenta RP na marszałka Sejmu lub w wyjątkowych sytuacjach na marszałka Senatu.","""Do zmienianego art. dodaje się ust. 1 a, stanowiący wyjątek do art. 1. Przewiduje on, że w przypadku niemożności złożenia ślubowania przez osoby wybraną na stanowisko sędziego TK z przyczyn od niej niezależnych, ślubowanie może zostać złożone u Marszałka Senatu. Usprawnia to proces powoływania na stanowisko sędziego TK w jej końcowej fazie i zwiększa pewność złożenia ślubowania przez osobę wybraną na stanowisko sędziego"" - napisano w uzasadnieniu projektu. ""W tym przepisie istotny jest sam fakt złożenia ślubowania, a nie jego adresat"" - podkreślono. Posłanka Anna Maria Żukowska, która jest przedstawicielem wnioskodawców, podkreśla, że projekt jest wywiązaniem się z obietnicy wyborczej Lewicy w ramach ""kalendarza przywracania praworządności"". Posłanka podkreśla, że projektem ustawy Lewica nie chce pomijać marszałka Sejmu, ale jest to opcja, żeby sędziowie, który nie złożyli ślubowania, mogli złożyć takie ślubowanie w Senacie. W kampanii wyborczej kandydatka Lewicy Paulina Piechna-Więckiewicz zapowiedziała, że krokiem do przywrócenia praworządności będzie naprawa sytuacji w Trybunale Konstytucyjnym. - Na drugim posiedzeniu Sejmu chcemy zmienić art. 6 ustęp 5 ustawy o Trybunale Konstytucyjnym i chcemy tym samym wprowadzić możliwość złożenia przez wybranych w 2015 roku sędziów ślubowania przed marszałkiem Sejmu - podkreśliła wówczas. Piechna-Więckiewicz przypominała także, że pod koniec 2019 r. zbliża się koniec kadencji trzech sędziów TK, w których miejsce, weszliby odpowiednio sędziowie: Roman Hauser, Krzysztof Ślebzak i Andrzej Jakubecki. Jak podkreślono w uzasadnieniu projektu Lewicy, w obecnym stanie prawnym osoby wybrane na stanowisko sędziego Trybunału Konstytucyjnego składają ślubowanie przed prezydentem. ""W konsekwencji, gdy Prezydent nie przyjmuje ślubowania osób wybranych na stanowisko sędziego TK, nie mają one możliwości pełnienia swojej funkcji. Wówczas Prezydent RP w praktyce staje się dodatkowym organem wybierającym sędziów, co nie było zamierzeniem ustawodawcy"" - napisano. ""Brak ślubowania może mieć powody zależne lub niezależne od Prezydenta RP. Wnioskodawcy nie rozstrzygają tego problemu, proponują jednak jego systemowe rozwiązania poprzez zmianę i zwiększenie liczby organów uprawnionych do przyjęcia ślubowania przez osoby wybrane na stanowisko sędziego TK. Proponowane zmiany usprawniają proces składania ślubowania przed objęciem stanowiska sędziego TK"" - zaznaczono.",Trybunał Konstytucyjny,
"Zagadka logowań w Sejmie. Login ""p09xxx"", hasło ""Sejm9xxx""","Posłowie ostrzegają, że nowy tryb dostępu do sejmowym komputerów sprzyja inwigilacji i naraża na próby skompromitowania. O sprawie informuje ""Rzeczpospolita"".","Dotąd posłowie mogli korzystać bez logowania z komputerów stojących przykładowo w dolnej palarni. Tą tradycyjną nazwą określany jest obszerny hol, przylegający do kuluarów, w którym zresztą od lat obowiązuje zakaz palenia. Od nowej kadencji, by skorzystać tam z komputera, poseł musi zalogować się na swoje konto. Podobnie jest w pokojach pracy posłów, gdzie do tej pory obowiązywały loginy i hasła, lecz nie były przypisane do parlamentarzystów, a wpisywali je pracownicy klubów - pisze gazeta. Rozmówcy ""Rzeczpospolitej"" widzą dwa zagrożenia związane z obowiązkowym logowaniem. Pierwszym to obawa o inwigilację. – Wydaje się, że Ośrodek Informatyki Kancelarii Sejmu będzie miał możliwość sprawdzenia, co dany poseł robi w internecie – mówi gazecie Tomasz Głogowski. Drugie zagrożenie dotyczy tego, że każdemu posłowi przypisano standardowy login i hasło. Login to „p09xxx"", a hasło: „Sejm9xxx"", gdzie „xxx"" oznacza numer legitymacji poselskiej. Po pierwszym zalogowaniu hasło trzeba zmienić na nowe. Jednak jeśli poseł jeszcze tego nie zrobił, może łatwo utracić dostęp do konta. Czy można zyskać dostęp do wrażliwych systemów, np. poczty sejmowej albo systemu interpelacji poselskich, co mogłoby realnie skompromitować polityka? Centrum Informacyjne Sejmu przekonuje, że nie. Wyjaśnia, że zalogowanie umożliwia tworzenie i zapis dokumentów, drukowanie na drukarkach sieciowych oraz korzystanie z internetu. „Dostęp do innych aplikacji, jak np. poczta elektroniczna, wymaga odrębnego, ponownego uwierzytelnienia się użytkownika, do którego nie wystarcza znajomość numeru legitymacji poselskiej"" – dodaje CIS. Źródło: ""Rzeczpospolita""",Sejm,
"Minister Ziobro broni ustawy dyscyplinującej sędziów. ""Do Viery Jourovej wyślę list""","- W liście do komisarz Viery Jourovej spytam ją, czy wie, jak powoływani są sędziowie w jej kraju. Dowie się, że polski rząd nie zgodzi się, aby Polskę traktować gorzej niż Czechy czy Niemcy - zapowiada szef MS Zbigniew Ziobro po apelu Komisji Europejskiej ws. noweli ustaw sądowych.","Przed uchwaleniem przez Sejm nowelizacji ustaw sądowych w piątek o wstrzymanie prac nad nią zwróciła się, w liście do prezydenta, premiera, marszałków Sejmu i Senatu, Komisja Europejska. W liście wiceszefowa KE Viera Jourova zachęciła polskie władze do skonsultowania z Komisją Wenecką Rady Europy tego projektu i wszystkie organy państwa do wstrzymania prac nad projektem do czasu przeprowadzenia wszystkich niezbędnych konsultacji. Ziobro po uchwaleniu noweli w piątek w Sejmie pytany był przez dziennikarzy, czy rozważane jest wstrzymanie prac nad nowelą. Jak ocenił, istota sporu sprowadza się do kwestii powoływania sędziów. Minister zapowiedział, że napisze list do Jourovej. - Spytam ją, czy ona wie, jak powoływani są sędziowie w jej kraju. Czy ona wie, że w Czechach nie ma rady sądownictwa; czy ona wie, że w Czechach to minister sprawiedliwości przekazuje wniosek o powołanie sędziego - a nie rada sądownictwa, jak w Polsce - zatwierdzony wcześniej przez rząd czeski - mówił Ziobro. Zapyta, jak zapowiada, czy Jourova wie, że w Niemczech sędziów powołuje komisja składająca się z przedstawicieli świata polityki. - Czy wie o tym, że decyzję o powołaniu ostatecznie kogoś do sądu federalnego podejmuje na skutek opinii przegłosowanej w tej komisji minister sprawiedliwości Niemiec - dodał. - Napiszę też do pani komisarz Jourovej, że będę bronił Czech. Będę bronił jej kraju pochodzenia. Będę bronił Niemiec. Jeżeli ktokolwiek zechce w Europie kwestionować zasady, jakie przyjęły te kraje w wyłanianiu sędziów - podkreślił. Powołując się na traktaty europejskie, Ziobro zaznaczył, że regulacja ustroju sądów należy do wewnętrznych atrybutów państw UE. Jeżeli Jourova zechce to przeczytać, dodał minister, ""dowie się też, że polski rząd nigdy nie zgodzi się na to, aby Polskę traktować gorzej niż Czechy czy Niemcy"". - Wszystkie te pytania zadam pani Jourovej, być może w zabieganiu - przy licznych obowiązkach europejskich, które na niej ciążą - nie zorientowała się, jak mechanizm powołania sędziów w poszczególnych krajach europejskich wygląda, i że jest dużo bardziej - używając tego języka - upolityczniony, czy dużo bardziej zaangażowany w udział mechanizmów demokratycznych niż ma to miejsce w tym rozwiązaniu w Polsce - powiedział Ziobro. Zapowiedział także, że zapyta komisarz o wyrok Izby Pracy i Ubezpieczeń Społecznych SN, która - powołując się na orzeczenie Trybunału Sprawiedliwości UE z 19 listopada br. uznała m.in., że polska KRS nie daje wystarczających gwarancji niezależności od organów władzy ustawodawczej i wykonawczej, a Izba Dyscyplinarna SN nie jest sądem w rozumieniu prawa UE i prawa krajowego. - Co ona (Jourova - red.) na to, że interpretacja przyjęta w SN prowadzi do takiego wniosku, iż można kwestionować sędziów powołanych przez radę sądownictwa wybraną przez polski parlament, przez polskiego prezydenta, a nie należy kwestionować sędziów powołanych przez komunistyczną Radę Państwa - powiedział. W tym kontekście pokazał i zapowiedział przesłanie do Jourovej uchwały Rady Państwa dotyczącej obecnych sędziów SN Józefa Iwulskiego i Dariusza Zawistowskiego. - Myślę, że kto jak kto, ale obywatelka Czech, która (...) ma wiedze na temat historii swojego kraju, będzie mogła zadać sobie pytania, które przyniosą też dla niej pewną cenną wiedzę i refleksję, co do jakości mandatu i źródła posiadania władzy sądowniczej w Rzeczpospolitej, wolnym państwie - co do sędziów, którzy byli powoływani przez komunistyczne organa władzy, i co do sędziów, którzy są powoływani przez radę sądownictwa - powiedział. Ziobro zapytany został przez dziennikarzy, czy nie ma kserokopii powołania na sędzię obecnej prezes TK Julii Przyłębskiej. Jak podkreślił, rząd broni sędziów, którzy byli powoływani wcześniej, bo broni stabilności porządku w Polsce. - W Polsce kiedyś niestety podjęto decyzję, że nie dokonano weryfikacji w środowisku sędziowskim, nie dokonano ponownego powołania sędziów, którzy mieliby służyć Rzeczpospolitej, tylko zdecydowano, że nie będzie żadnych rozliczeń - dodał. Ziobro na konferencji prasowej w Sejmie wyraził również satysfakcję z tego, że uchwalona została ustawa, która - jak mówił - ""ma przeciwdziałać chaosowi, anarchii i niejasnościom związanym z kwestionowaniem statutu sędziów"". - Liczę, że Senat nie będzie zwlekał z zajęciem się tą ustawą, bo za jej uchwaleniem przemawia interes polskich obywateli - powiedział minister. - Ta ustawa jest reakcją na próbę wprowadzenia chaosu, na próbę podłożenia ładunku pod filary polskiego sądownictwa - mówił. - Jestem przekonany, że jest ona konieczna i jest właściwym środkiem reakcji na sytuację, jaka miałaby być wprowadzona w intencji niektórych sędziów, którzy zapomnieli, że są sędziami; że ich obowiązkiem jest czynić sprawiedliwość, a nie uprawiać politykę na salach sądowych - podkreślił Ziobro. Według ministra, zgoda na kwestionowanie powołania sędziów wobec wątpliwości co do organów, które uczestniczyły w ich powołaniu, powoduje niepewność prawną, a także ""stan wysoce szkodliwy dla każdego demokratycznego państwa prawa"". Uchwalona przez Sejm w piątek nowelizacja ustaw sądowych przewiduje m.in. zmiany w systemie odpowiedzialności dyscyplinarnej sędziów i modyfikację procedury wyboru I prezesa Sądu Najwyższego. Za przyjęciem nowelizacji głosowało 233 posłów, 205 było przeciw, 10 osób wstrzymało się od głosu; 12 posłów nie wzięło udziału w głosowaniu. Wcześniej Sejm nie zgodził się na odrzucenie projektu noweli w całości.",Zbigniew Ziobro,
Posłanka PiS oburzona ujawnionym nagraniem: to podła manipulacja,"Do sieci trafiły nagrania z obrad komisji sprawiedliwości, na których słychać wypowiedzi posłów koalicji i opozycji. Mikrofony zarejestrowały m.in. rozmowę przewodniczącego Marka Asta z posłanką PiS Anną Milczanowską na temat poprawek do tzw. ustawy represyjnej. - Ludziom nie dawaj, nie dawaj tamtym posłom - miała powiedzieć do przewodniczącego. - Odsłuchałam nagranie i nie mówię tam ani słowa o opozycji - tłumaczy w rozmowie z Wirtualną Polską.","""Kolejna odsłona demokracji a la PiS"" - skomentowała na Twitterze nagrane rozmowy posłanka Lewicy Agnieszka Dziemianowicz-Bąk. – Odsłuchałam nagranie i nie mówię tam ani słowa o opozycji. Oni tym w podły sposób manipulują. Wszystko jest jawne i transparentne. Mówiłam, żeby nie dawać tego ludziom, bo w druku były błędy i trzeba było je poprawić, a tak się złożyło, że mikrofon zebrał tylko urywki rozmowy – mówi w rozmowie z Wirtualną Polską Anna Milczanowska. Włączone mikrofony zarejestrowały urywki dyskusji parlamentarzystów: - Robimy jaja czy nie? - słychać głos. - Skoro wszystko mamy uchylać i nie procedować nad tym, no to bądźmy konsekwentni - mówi parlamentarzysta. - To już takie wiesz, KOD-ziarskie - pada odpowiedź. - Dopóki nie mamy jakiejś innej strategii wspólnej, to trzymajmy się tej, którą mamy. Nie robimy jaj i nie pracujemy nad projektem, bo jesteśmy za odrzuceniem go w całości – odpowiada kobieta. Uwieczniono również słowa kierowane do Kamili Gasiuk-Pihowicz przez Magdalenę Filiks: - Ja zgłaszam wniosek formalny, który był ustalany między sobą, a ty mi piszesz SMS-a, że ja skończyłam dyskusję. Nie Kamila, nie jesteś tu sama! Nie! - mówi. - No bo złożyłaś wniosek o odrzucenie - odpowiada Gasiuk-Pihowicz. - I bardzo dobrze! I go ustalaliśmy, bo jesteśmy tu zespołem. Prawie nam się udało - słyszymy w odpowiedzi. Pierwsze czytanie projektu nowelizacji ustawy Prawo o ustroju sądów powszechnych odbyło się wczoraj. Sejm planuje drugie czytanie projektu na dzisiejszym posiedzeniu. W mediach społecznościowych pojawiają się komentarze, dotyczące przebiegu obrad komisji sprawiedliwości. Nocne posiedzenie miało sprawić, że posłowie przysypiali ze zmęczenia. ""Skrajnie nieodpowiedzialne"" - stwierdza dziennikarz RMF FM Krzysztof Berenda. ""Posłowie ze zmęczenia przysypiali. W takich warunkach nie powinno powstawać prawo, tym bardziej tak ważne"" - napisał Patryk Michalski z RMF FM. ""Jak dobre może być prawo stanowione po 15,5 godzinach ciągłej pracy? Jak złe musi być prawo, że prace odbywają się w środku nocy?"" - zastanawiał się Robert Biedroń.",Anna Milczanowska,
Niemieccy sędziowie o „ustawie kneblującej”: PiS zaostrza konfrontację z UE,"Plany polskiego rządu dotyczące reformy sądownictwa zagrażają podstawowym prawom sędziów w Polsce – uważa Niemiecki Związek Sędziów (DRB). Rząd w Warszawie „próbuje coraz bardziej otwarcie podważać niezależność sądownictwa” i wpływać na sądy – powiedział w rozmowie z AFP dyrektor DRB, Sven Rebehn.","Planowane zmiany są „zagrożeniem podstawowym praw sędziów do wolności wypowiedzi i zrzeszania się oraz ogólnie niezależności sądów” – dodał. Planowana przez PiS reforma sądownictwa przewiduje możliwość odwołania sędziów ze stanowiska, jeżeli angażują się oni w działalność polityczną lub zachowują się w sposób, który mógłby szkodzić funkcjonowaniu systemu sądowego. Rząd w Warszawie chce „najwyraźniej powstrzymać polskich sędziów od tego, by pilnowali, aby wymagane przez Trybunał Sprawiedliwości Unii Europejskiej zasady praworządności były przestrzegane” – uważa Rebehn. W ten sposób rząd doprowadza do eskalacji i zaostrza konfrontację z UE. Rebehn zaapelował, by Komisja Europejska „szybko podjęła niezbędne środki w celu skutecznej ochrony praworządności i niezależności sądów we wszystkich krajach UE”. Sąd Najwyższy w Warszawie ostrzegł już rząd PiS, że planowana przez niego reforma narusza traktaty unijne i dlatego prawdopodobnie doprowadzi do zastosowania przez UE sankcji karnych.",Sebastian Kaleta i Zbigniew Ziobro,
