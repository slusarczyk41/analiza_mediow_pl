"Sondaż IBRiS dla Onetu. Spadają notowania Andrzeja Dudy, rośnie zaufanie do Tomasza Grodzkiego","Prezydent Andrzej Duda cieszy się najwyższym zaufaniem społeczeństwa, ale osiąga najsłabszy wynik od blisko roku. Na kolejnych miejscach rankingu znaleźli się premier Mateusz Morawiecki i wicemarszałek Sejmu Małgorzata Kidawa-Błońska. Duży wzrost zaufania notuje marszałek Senatu Tomasz Grodzki, a nieufności Szymon Hołownia – wynika z sondażu przeprowadzonego przez IBRiS dla Onetu.","Andrzej Duda od wielu miesięcy cieszy się największym zaufaniem Polaków spośród polityków. Ufa mu 41,6 proc. badanych, ale prezydent notuje spadek o 5,1 pkt proc. w porównaniu do ostatniego pomiaru. To najsłabszy wynik głowy państwa od lutego ub.r. (42,1 proc.). Oprócz tego pierwszy raz od tego czasu przeważają o nim opinie negatywne. Brak zaufania wobec Dudy deklaruje 43,6 proc. respondentów (wzrost o 6 pkt proc.). Premierowi Mateuszowi Morawieckiemu ufa 40 proc. badanych. W grudniowym sondażu zaufanie dla szefa rządu deklarowało więcej osób, bo 43,3 proc. W jego przypadku liczba negatywnych ocen pozostała niemal bez zmian (39,8 proc.). Trzecie miejsce w rankingu zaufania zajęła Małgorzata Kidawa-Błońska. Kandydatka Platformy Obywatelskiej na prezydenta cieszy się zaufaniem 34,7 proc. Polaków. Poprzedni sondaż dawał jej zaufanie na poziomie 35,9 proc. Kidawa-Błońska notuje więc spadek o 1,2 pkt proc. Nadal ""nie zna"" jej 8,6 proc. ankietowanych. Tuż za podium znalazł się Donald Tusk. Byłemu premierowi ufa obecnie 33,6 proc. badanych. Nowy ranking IBRiS przynosi wzrost zaufania do polityka o 2,2 pkt proc. Zauważalny jest też spadek negatywnych opinii o nim, w porównaniu do grudnia o 5,3 pkt proc. Na piątym miejscu w tym miesiącu uplasował się Jarosław Kaczyński. Prezes Prawa i Sprawiedliwości od czerwca wyprzedzał w rankingu dawnego szefa PO. Liderowi Zjednoczonej Prawicy ufa 33 proc. W porównaniu do poprzedniego badania oznacza to spadek o 1,2 pkt proc. Na szóstym miejscu w rankingu zaufania znalazł się Władysław Kosiniak-Kamysz. Kandydatowi Polskiego Stronnictwa Ludowego w wyborach prezydenckich ufa 31,9 proc. badanych. W porównaniu z grudniowym pomiarem to spadek o 0,3 pkt proc. Zaufanie do Jarosława Gowina deklaruje 26,2 proc. Dalej znalazł się Zbigniew Ziobro z zaufaniem 25,1 proc. oraz Robert Biedroń (25 proc.) i Adrian Zandberg (23,4 proc.). Największy wzrost zaufania w styczniowym rankingu IBRiS notuje Tomasz Grodzki. Marszałkowi Senatu ufa 23,3 proc. respondentów. W poprzednim badaniu polityk miał dużo niższy wynik, bo 13,2 proc. Wzrost wynosi więc 10,1 pkt proc. Nadal jest nierozpoznawalny dla 34 proc., ale jeszcze miesiąc temu jego nazwisko było nieznane dla 48,7 proc. pytanych. Najwyższy wzrost nieufności w tym miesiącu dotyczy Szymona Hołowni. Dziennikarz, który chce wystartować w wyborach prezydenckich, ma zaufanie 21,4 proc. (wzrost o 1,2 pkt proc.), ale coraz więcej osób wypowiada się o nim negatywnie. W tej chwili to 27 proc., co nadal stanowi jeden z najniższych wskaźników nieufności w rankingu, jednak w poprzednim badaniu było to 13,4 proc. Na kolejnych miejscach w rankingu zaufania znaleźli się: Włodzimierz Czarzasty (18,9 proc.), Paweł Kukiz (17,5 proc.), Grzegorz Schetyna (12,7 proc.) i Janusz Korwin-Mikke (9 proc.). Najsłabiej w rankingu zaufania IBRiS wypada debiutujący w nim Krzysztof Bosak. Liderowi prezydenckich prawyborów w Konfederacji ufa zaledwie 7,2 proc., ale ""nie zna"" go aż 50,2 proc. Polaków. Jeżeli spojrzymy na ranking pod kątem najwyższego braku zaufania do polityków, to jego niechlubnym liderem jest Janusz Korwin-Mikke z wynikiem 71,1 proc. Na kolejnych miejscach podium znajduje się Grzegorz Schetyna - 61,9 proc. oraz Jarosław Kaczyński - 54,7 proc. nieufności. Najmniej negatywnych wskazań notują Adrian Zandberg (23,2 proc.), Szymon Hołownia (27 proc.) oraz Władysław Kosiniak-Kamysz (27,4 proc.). Sondaż zrealizowano metodą telefonicznych, standaryzowanych wywiadów kwestionariuszowych, wspomaganych komputerowo (metoda CATI), na reprezentatywnej grupie 1100 respondentów w dniach 10-11 stycznia 2020 r.","Andrzej Duda, Tomasz Grodzki, Szymon Hołownia",
Bogdan Klich: to wielki strategiczny błąd prezydenta Dudy,"- Decyzja wycofania polskich wojsk z Iraku powinna być przedyskutowana na Radzie Bezpieczeństwa Narodowego. Do tego służy Rada, żeby tego typu strategiczne, kluczowe dla bezpieczeństwa naszego kraju decyzje podejmować także z udziałem opozycji. Prezydent Duda nie chce słuchać głosu opozycji w tej sprawie i unika tego typu spotkań. To jest wielki błąd strategiczny. W ten sposób prezydent bierze na swoje barki odpowiedzialność za wszystko, co się w przyszłości wydarzy z naszymi żołnierzami i pracownikami cywilnymi na Bliskim Wschodzie - mówił Bogdan Klich.","- Głos opozycji jest niezbędny i trzeba go wysłuchać. Polacy muszą mieć świadomość, że uczyniono wszystko, co możliwe, żeby nasi żołnierze na Bliskim Wschodzie byli maksymalnie zabezpieczeni - powiedział Klich. - Nie można powiedzieć tak, jak mówią przedstawiciele PiS-u, że nasi żołnierze są bezpieczni. Oni nie są bezpieczni, ponieważ są w strefie podwyższonego ryzyka, bo tam rozkręca się spirala konfliktu zbrojengo - dodał gość Marcina Zawady.",,
Izraelskie media informują o decyzji prezydenta Dudy ws. udziału w uroczystości w Yad Vashem,"Izraelskie media informują za agencjami prasowymi, że prezydent Andrzej Duda nie weźmie udziału w uroczystości w Yad Vashem z okazji rocznicy wyzwolenia Auschwitz, jeśli nie zostanie poproszony o zabranie głosu, podczas gdy wystąpić ma tam prezydent Rosji Władimir Putin.","Andrzej Duda, którego nie poproszono o wystąpienie podczas uroczystości, postanowił nie wziąć w niej udziału - podają izraelskie media na stronach internetowych. Portal Times of Izrael pisze, że prezydent podjął taką decyzję w okresie, gdy doszło do sporu z Rosją, która oskarża Polskę o współpracę z Berlinem przed wybuchem wojny. ""Pośród gorzkiego sporu rosyjsko-polskiego dotyczącego historii początku II wojny światowej, prezydent Polski Andrzej Duda zamierza pominąć upamiętnienie Holokaustu w Jerozolimie"" - pisze Times of Israel. ""Dyplomaci w Jerozolimie zajęci są szukaniem rozwiązania potencjalnej sprzeczki dyplomatycznej, badając różne alternatywne sposoby zrealizowania żądań Polski"" - kontynuuje portal. Przypomina też, że w historycznym sporze z Rosją stronę polską ""poparli amerykańscy i izraelscy dyplomaci"". Dziennik ""Haarec"" sugeruje, że na decyzji polskiego prezydenta mógł też zaważyć fakt, iż jednym ze współorganizatorów uroczystości w Yad Vashem jest izraelski minister spraw zagranicznych i ds. służb specjalnych Israel Kac, który w ubiegłym roku powiedział, że Polacy ""wysysają antysemityzm z mlekiem matki"". Gazeta przypomina również, że w tym roku w Polsce odbędą się wybory prezydenckie, w których Duda będzie się ubiegał o reelekcję. Izraelskie media wyjaśniają, że strona polska jest oburzona faktem, iż podczas uroczystości, która odbędzie się 23 stycznia, wystąpić ma Władimir Putin, podczas gdy odmówiono głosu Dudzie. W Jerozolimie państwa, które zwyciężyły w II wojnie światowej, reprezentować będą prezydent Francji Emmanuel Macron, książę Walii Karol, Putin oraz najprawdopodobniej wiceprezydent USA Mike Pence. Warszawa nie chce się zgodzić na udział polskiego prezydenta w uroczystości, jeśli strona izraelska zaproponuje jakieś inne rozwiązanie niż zaproszenie Dudy do zabrania głosu - pisze Times of Israel. Portal Ynetnews podaje, że polski prezydent wskazał, że zaproszenie go do wygłoszenia przemówienia i przedstawienia prawdziwych faktów dotyczących początku II wojny światowej jest ""warunkiem koniecznym"", ponieważ niedawno ""powiedziano kłamstwa"" na ten temat. Izraelskie media wskazują na zarzuty, jakie pod adresem Polski wysuwa Putin, począwszy od 24 grudnia, kiedy to oskarżył ją o współpracę z Hitlerem i przedstawił ją jak kraj antysemicki.",Andrzej Duda,
Prezydent RP nie ma wyboru i do Jerozolimy pojechać nie może. Ale w tym potrzasku znalazł się na własne życzenie [KOMENTARZ],"Każdy, kto wie cokolwiek o światowej dyplomacji wie, że Rosjanie w tej grze są jednymi z najlepszych na świecie. Właśnie to udowodnili na naszym przykładzie. Szkoda, że im w tym pomogliśmy.","Prezydent Andrzej Duda miał przed sobą dwa złe wybory. Po pierwsze, mógł do Jerozolimy na Światowe Forum Holocaustu pojechać. Ponieważ nie dostał od organizatorów prawa głosu, mógłby co najwyżej podczas wystąpienia Władimir Putina wstać i wyjść. Po drugie, prezydent mógł do Jerozolimy nie jechać. Nie będąc obecnym w Jerozolimie Polska ryzykuje, że prezydent Putin po raz kolejny uderzy w Polskę i będzie bez żadnych ograniczeń, w obecności liderów wielu państw i przy włączonych kamerach TV z całego świata, snuć kremlowskie teorie na temat tego, kto i dlaczego zaczął II wojnę światową i dlaczego nie był to oczywiście Związek Radziecki. Oba rozwiązania są fatalne, ale prezydent wybrał rozwiązanie mniej fatalne. Mniej fatalne dla powagi jego stanowiska i mniej fatalne dla Polski. Co nie oznacza, że jest to rozwiązanie dobre. Prezydent i polskie władze odpowiadają za to, że znalazły się w takiej sytuacji. Polska dała się ograć rosyjskiej dyplomacji, która za pośrednictwem związanego z Kremlem oligarchy organizuje w Izraelu wydarzenie formalnie nazywane Forum Holocaustu, a faktycznie będące alternatywną uroczystością z okazji 75. rocznicy wyzwolenia obozu Auschwitz w 1945 r. Alternatywną, bo te obchody powinny się odbywać w Polsce, ale tu prezydent Putin nie chce przyjechać. Jedzie więc do Izraela na imprezę organizowaną przez swego znajomego, gdzie przemówi do licznych gości z całego świata, zapewne po raz kolejny w ostatnim czasie rozbijając narrację m.in. Polski o tym, że Rosja jest izolowana z powodu napaści na Ukrainę. Polska powinna zabiegać o to, żeby jedyne obchody rocznicy wyzwolenia obozu, zwłaszcza w roku, gdy jest to okrągła rocznica, odbywały się w Oświęcimiu. To w Polsce powinni przemawiać przywódcy Izraela, Wielkiej Brytanii, USA, a — gdyby Polska chciała uczynić z tego wydarzenie naprawdę istotnie w świecie światowej dyplomacji — to także powinien u nas przemówić przywódca Rosji. Wyobraźmy sobie, że to nie prezydent Polski odmawia wzięcia udziału w obchodach rocznicy wyzwolenia Auschwitz w Izraelu, lecz to prezydent Rosji odmawia przyjazdu do Polski na takie obchody… Wizerunkowo po prostu zamienilibyśmy się z Rosją na miejsca. A tak, dziś do światowych mediów przebija się prosta i fałszywa informacja, że to polski prezydent bojkotuje Forum Holocaustu w Izraelu. Rozwiązanie, w którym to polskie obchody są najważniejsze, nie jest jednak możliwe, bo od kilku lat Polska ma fatalne relacje z Izraelem. Przypomnę, że te relacje pogorszyły się gwałtownie, gdy polski Sejm przyjął koszmarnie złą ustawę o IPN. Dzisiejsza alienacja Polski w obliczu rocznicy wyzwolenia Auschwitz to kolejny efekt przyjęcia tej ustawy. Polski rząd w obliczu tego najnowszego kryzysu wizerunkowego mógł sięgnąć po jeszcze jedno rozwiązanie. Nie jest ono możliwe z powodu nie przyjęcia ustawy o IPN, lecz po prostu z powodu trwającej wojny polsko-polskiej. Tym rozwiązaniem był Lech Wałęsa. Wyobraźmy sobie, że prezydent Andrzej Duda decyduje się nie jechać do Izraela, ale wysyła tam za to, jako swego oficjalnego przedstawiciela, byłego prezydenta Lecha Wałęsę. I to on, bohater „Solidarności” i laureat pokojowej Nagrody Nobla, prosi organizatorów Forum Holocaustu o możliwość wystąpienia w imieniu Polski. Nawet gdyby organizatorzy Forum się na to nie zgodzili, prezydent Wałęsa mógłby się wówczas odwołać do sumienia światowych mediów, zawsze zainteresowanych jego opinią. Wyobraźmy sobie konferencję prasową Lecha Wałęsy pod instytutem Yad Vashem, podczas której były prezydent prostuje kłamstwa Władimira Putina… To oczywiście rozwiązanie niemożliwe, bo dziś nie ma szans na to, żeby prezydenci Duda i Wałęsa choćby podali sobie rękę, nie mówiąc już o jakiejkolwiek poważniejszej współpracy. Cierpi na tym polska racja stanu, ale kto by się tym przejmował.",Władimir Putin,
Jonny Daniels: Obchody 75. rocznicy wyzwolenia Auschwitz w Izraelu finansują Rosjanie. Jerozolima dała się ograć Moskwie,"Rosyjski oligarcha Wiaczesław Mosze Kantor stoi za organizacją 5. Światowego Forum Holokaustu w Izraelu – tłumaczy w rozmowie z Onetem Jonny Daniels, prezes zabiegającej o dialog polsko-żydowski fundacji From the Depths. Obchody 75. rocznicy wyzwolenia obozu koncentracyjnego Auschwitz-Birkenau odbędą się 23 stycznia w Jerozolimie.","Dziś Yad Vashem (izraelski instytut poświęcony żydowskim ofiarom Holocaustu), organizator 5. Światowego Forum Holocaustu, poinformował, że tylko przedstawiciele USA, Rosji, Francji, Wielkiej Brytanii i Niemiec będą przemawiać na uroczystości upamiętniającej wyzwolenie Auschwitz. Zaproszenie do Jerozolimy otrzymał również prezydent Andrzej Duda. Zapowiedział jednak, że przyjedzie do Izraela tylko wtedy, kiedy będzie mógł zabrać głos. Tak się jednak nie stanie. - To jest wielka gra Putina i rosyjskich oligarchów – przekonuje w rozmowie z Onetem Jonny Daniels. Prezes zabiegającej o dialog polsko-żydowski fundacji From the Depths podkreśla, że fundusze na organizację 5. Światowego Forum Holocaustu pochodzą z Rosji. Wydarzenie bowiem finansuje Wiaczesław Mosze Kantor. Kantor jest rosyjskim Żydem, biznesmenem i filantropem na co dzień angażującym się w walkę z rasizmem, antysemityzmem, ksenofobią, neonazizmem i nietolerancją. Pełni również funkcję szefa Europejskiego Kongresu Żydów, jest także przewodniczącym Europejskiej Rady Tolerancji i Pojednania (ECTR), Międzynarodowego Luksemburskiego Forum Zapobiegania Katastrofie Nuklearnej, Fundacji Światowego Forum Holokaustu (WHF), Europejskiego Funduszu Żydowskiego (EJF) i Rady Politycznej Światowego Kongresu Żydów (WJC). - To wielki błąd Yad Vashem. W dobie odradzających się na świecie demonów antysemityzmu mieliśmy okazję pokazać wszystkim światowym liderom zło, które zostało wyrządzone. Mieli szansę uświadomić sobie, że to na ich barkach stoi odpowiedzialność, by już nigdy coś podobnego się nie powtórzyło. Właśnie dlatego obchody powinny odbywać się w Auschwitz, a nie w Jerozolimie – zaznacza Daniels. Prezes fundacji From The Depths przyznaje, że nie wie, czy Yad Vashem zdaje sobie sprawę z powagi sytuacji. - To, co robią, jest nadzwyczajnie złe. Zdecydowali, że przemawiać będą m.in. Emmanuel Macron i Władimir Putin. Pierwszy z nich stoi przecież na czele państwa, które nie przejmowało się losem m.in. Żydów i Polaków, skazanych na śmierć w Auschwitz. Francuzi pili szampana i jedli ślimaki, gdy Polacy walczyli w 1944 r. Dlaczego zatem Macron ma zabrać głos? Dlaczego przemawiać ma również prezydent Rosji, który kłamał na temat udziału Polski w II wojnie światowej? Tuż przed świętami Bożego Narodzenia prezydent Putin skrytykował wrześniową rezolucję Parlamentu Europejskiego dotyczącą wybuchu II wojny światowej. Stwierdził, że przyczyną II wojny światowej nie był pakt Ribbentrop-Mołotow, a pakt monachijski z 1938 r. Jego zdaniem ówczesne polskie władze wykorzystały układ z Monachium do realizacji roszczeń terytorialnych dotyczących Zaolzia. Putin zaznaczył też m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". - To nonsens! Nie wiemy, co powie Putin w Jerozolimie. Może nadal będzie kłamać? Najgorsze jest to, że nikt nie zaoponuje - zastanawia się nasz rozmówca. W ocenie naszego rozmówcy Putin otrzymał platformę do działania ze względu na niepokojącą i stale pogarszającą się sytuację na Bliskim Wschodzie, która zagraża Izraelowi. - Źle się dzieje w Syrii, Libanie czy Iraku i Iranie. W uroczystościach w Jerozolimie udziału nie weźmie Andrzej Duda. - Stanowisko całego polskiego rządu i moje było takie, że albo Polska będzie mogła tam zabrać głos, albo nie będę brał udziału w tym wydarzeniu - powiedział Andrzej Duda. - Nie ma żadnego wytłumaczenia dla Yad Vashem, że prezydent Duda nie otrzyma głosu w Jerozolimie. W obecnej sytuacji prezydent Polski powinien zbojkotować wyjazd do Izraela. Świat powinien dziękować Polsce, bo to w Polsce po II wojnie światowej zaopiekowano się obozami koncentracyjnymi i robiono wszystko, by świat o Holocauście nie zapomniał. W Austrii i Niemczech obozy niszczono – mówi Onetowi Daniels. - Kantor ma niewiarygodnie bliskie związki z Putinem i Kremlem. To i jego nieudane próby biznesowe w Polsce sprawiają, że brak przemówienia ze strony prezydenta Dudy staje się jeszcze poważniejszym problemem – słyszymy. Kantor kieruje notowaną na giełdzie grupą Acron, jednym z głównych producentów i dystrybutorów nawozów mineralnych na świecie. Firma próbowała przejąć większościowe udziały w polskiej Grupy Azoty. W 2018 r. Według Forbesa majątek Kantora wynosi 3,7 mld dol., co czyni go 29. najbogatszym człowiekiem w Rosji i 630. najbogatszym człowiekiem na świecie. Zdaniem prezesa fundacji From The Depths wystąpienie Władimira Putina i obchody w Jerozolimie będą miały negatywny wydźwięk w Polsce. - To wszystko sprawi, że złe relacje polsko-żydowskie mogą się jeszcze pogorszyć. Sytuacja, do której doprowadziła Yad Vashem, jest zupełnie niepotrzebna.",Jonny Daniels,
Prezydent Andrzej Duda nie weźmie udziału w uroczystościach w Jerozolimie,"Prezydent ogłosił, że nie weźmie udziału w obchodach związanych z 75. rocznicą wyzwolenia Auschwitz-Birkenau, które 23 stycznia odbędą się w Jerozolimie. - Stanowisko całego polskiego rządu i moje było takie, że albo Polska będzie mogła tam zabrać głos, albo nie będę brał udziału w tym wydarzeniu - dodał Andrzej Duda.","- Brak możliwości wypowiedzi w Jerozolimie uważam za poniżający dla Rzeczpospolitej - mówił prezydent Andrzej Duda. - Przedstawiłem to na Radzie Gabinetowej, moje stanowisko spotkało się z uznaniem. Nie będę brał udziału w wydarzeniu, jakie będzie miało miejsce w Jerozolimie 23 stycznia - zapowiedział. Zdaniem Andrzeja Dudy brak wystąpienia polskiego prezydenta w trakcie tych uroczystości to ""zakłamywanie historii"". - Nie widzę powodu, dlaczego miałby wystąpić prezydent Rosji, Niemiec, Francji, przedstawiciele Wielkiej Brytanii i USA w takim miejscu z takiej okazji, w związku z tą wielką rocznicą, a nie mógłby się wypowiedzieć prezydent Rzeczpospolitej Polskiej, zwłaszcza w obecnej sytuacji, kiedy to ze strony rosyjskiej, w szczególności ze strony prezydenta Rosji Władimira Putina padają pod adresem Polski oskarżenia, które są sprzeczne całkowicie z prawdą historyczną i które służą próbie poniżenia nas jako społeczeństwa i zakłamywaniu historii - powiedział prezydent. - Prawdziwie najważniejszym dniem, w którym świat obchodzi Światowy Dzień Pamięci Ofiar Holocaustu, jest 27 stycznia - to jest ta data i to miejsce, czyli teren byłego niemieckiego, nazistowskiego obozu koncentracyjnego i zagłady Auschwitz-Birkenau - mówił Andrzej Duda. Duda podkreślił, że są to uroczystości od lat organizowane przez muzeum przy wsparciu polskiego rządu, zaś jego najważniejszymi uczestnikami i gospodarzami są ocaleni z Holokaustu. - Tak też będzie w tym roku. Oni przybędą i tam, wraz z przywódcami z wielu państw świata, w tym z koronowanymi głowami, będziemy obchodzili tę wielką rocznicę i oddamy pamięć wszystkim ofiarom Holokaustu - powiedział prezydent. Zapowiedział, że podczas obchodów oddany zostanie także hołd żołnierzom Armii Czerwonej: żołnierzom rosyjskim i wielu narodów ówczesnego Związku Radzieckiego, którzy walczyli o wyzwolenie tych, którzy w obozie Auschwitz-Birkenau pozostali, a także wszystkim rosyjskim jeńcom zamordowanym w Auschwitz-Birkenau. - To jest wielka ofiara, którą naród rosyjski i inne narody ówczesnego Związku Sowieckiego poniosły - podkreślił Andrzej Duda. - Zostały wydane odpowiednie wskazania dot. zapewnienie bezpieczeństwa uroczystościom w Oświęcimiu 27 stycznia; będą podwyższone środki bezpieczeństwa pod każdym względem, przede wszystkim jeśli chodzi o ochronę antyterrorystyczną - dodał prezydent. Yad Vashem i władze Izraela od co najmniej czterech miesięcy wiedzą o warunkach udziału prezydenta Andrzeja Dudy w uroczystościach w Jerozolimie w związku z 75. rocznicą wyzwolenia Auschwitz-Birkenau - poinformował wcześniej ambasador RP w Izraelu Marek Magierowski. Na Forum głos zabrać ma czterech przywódców reprezentujących zwycięskie kraje II wojny światowej: prezydent Rosji Władimir Putin, prezydent Francji Emmanuel Macron, książę Karol z Wielkiej Brytanii i wysoki przedstawiciel władz Stanów Zjednoczonych, najprawdopodobniej wiceprezydent Mike Pence. W imieniu państw-sprawców głos zabierze prezydent Niemiec Frank-Walter Steinmeier - poinformował rzecznik Instytutu Yad Vashem. Pod koniec grudnia 2019 roku prezydent Rosji Władimir Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 roku. Podkreślił też wykorzystanie przez Polskę układu z Monachium do realizacji roszczeń terytorialnych dotyczących Zaolzia. Przekonywał m.in., że we wrześniu 1939 roku ""niczego Polsce Związek Radziecki w istocie nie odbierał"". Putin sformułował też zarzuty wobec przedwojennego polskiego ambasadora w Niemczech Józefa Lipskiego, który - według rosyjskiego prezydenta - miał obiecywać postawienie w Warszawie pomnika Hitlerowi, jeśli wysłałby on polskich Żydów na zagładę do Afryki. Światowe Forum Holokaustu, zatytułowane „Pamiętając o Holokauście, walcząc z antysemityzmem”, organizowane jest przez Fundację Światowego Forum Holokaustu, we współpracy z Instytutem Pamięci Męczenników i Bohaterów Holokaustu Yad Vashem i pod patronatem prezydenta Izraela. Około 30 przywódców z całego świata potwierdziło swój udział. Prezydent zapewnił, że ""nie ma żadnych symptomów, które wskazywałyby na to, iż dzisiaj dla polskich żołnierzy istnieje bezpośrednie zagrożenie"". - Nie ma żadnych sygnałów o tym, żeby miało być zagrożenie skierowane do polskich żołnierzy - czy to przebywających tam na Bliskim Wschodzie, czy przebywających gdziekolwiek. Nie ma też żadnych sygnałów wskazujących na to, żeby było jakiekolwiek zagrożenie dla Polski czy dla naszych obywateli - oświadczył Andrzej Duda. Prezydent przyznał jednocześnie, że sytuacja na Bliskim Wschodzie jest napięta. - W związku z tym podjęte zostały odpowiednie środki ostrożności. Tam w Iraku nasi żołnierze dzisiaj nie opuszczają bazy, nie prowadzą żadnych działań, które jeszcze do niedawna prowadzili, a były to działania o charakterze szkoleniowym. Są przez żołnierzy zachowywane szczególne środki ostrożności - zaznaczył Duda. Dodał, że takie procedury będą realizowane do odwołania. - Chcę podkreślić, że kwestia bezpieczeństwa i naszych żołnierzy i wszelkich innych naszych obywateli jest na bieżąco monitorowana. Nie ma obecnie niczego takiego, co by wskazywało, że nasi żołnierze, czy to nasi obywatele, czy nasze państwo znajdowało się w jakimkolwiek zagrożeniu, czy niebezpieczeństwie z tytułu tych wydarzeń, które na Bliskim Wschodzie się dzieją - powiedział prezydent Andrzej Duda. - Mamy wspólne stanowisko z prezydentem ws. trudnej sytuacji na Bliskim Wschodzie - powiedział premier Mateusz Morawiecki. Zapewnił, że jest ustalony harmonogram działań na najbliższe tygodnie i miesiące zapewniający spójną politykę ugruntowującą bezpieczeństwo Polski i polskich obywateli. - Dziękuję, że mogliśmy razem podyskutować i mamy wspólne stanowisko dotyczące zapalnej, trudnej, skomplikowanej sytuacji politycznej na Bliskim Wschodzie - powiedział Morawiecki po posiedzeniu Rady Gabinetowej. Zapewnił, że są uzgodnione działania na najbliższe tygodnie i miesiące. Morawiecki podziękował prezydentowi za ""ustalenie harmonogramu działań na najbliższe miesiące zapewniającego spójną politykę ugruntowującą bezpieczeństwo Polski i polskich obywateli, którzy przebywają dzisiaj na Bliskim Wschodzie oraz polskich żołnierzy, którzy służą na misjach pokojowych dla utrzymania stabilności w tym trudnym zakątku świata"".",Andrzej Duda,
Posiedzenie Rady Gabinetowej. Prezydent: trzy kwestie o szczególnym znaczeniu,"O godz. 14 rozpoczęła się Rada Gabinetowa. Biorą w niej udział prezydent Andrzej Duda i członkowie rządu na czele z premierem. Prezydent zaznaczył, że tematyka spotkania będzie dotyczyła ""trzech kwestii o szczególnym znaczeniu"". Duda odniósł się także do ostatnich wypowiedzi prezydenta Władimira Putina dot. Polski. - To zakłamuje prawdę historyczną. Jest neostalinowskim rewizjonizmem - mówił.","Prezydent, otwierając posiedzenie Rady oświadczył, że zdecydował się ją zwołać, kierując się artykułem 141 i ""następnymi konstytucji"". Rada, jak zauważył Duda, zajmie się trzema kwestiami. - Polityki Polski wobec sytuacji na Bliskim Wschodzie, obchodów 75. rocznicy wyzwolenia byłego niemieckiego nazistowskiego obozu koncentracyjnego i zagłady Auschwitz-Birkenau oraz zadań polityki historycznej w kontekście relacji polsko-rosyjskich - wyliczał Duda. Prezydent podkreślił, że jednym z powodów zwołania Rady Gabinetowej jest sytuacja na Bliskim Wschodzie po akcji zbrojnej USA, w wyniku której zginęli irański generał Kasem Sulejmani dowodzący wchodzącymi w skład Strażników Rewolucji brygadami Al-Kuds i dowódca proirańskiej milicji w Iraku Abu Mahdi al-Muhandis. Duda zaznaczył, że sytuacja na Bliskim Wschodzie w sposób oczywisty dotyczy także Polski ze względu na nasze członkostwo w NATO. - W samym Iraku mamy ponad 200 żołnierzy, którzy tam wykonują swoją służbę i w związku z tym w tej sytuacji, która zaistniała, nie mamy żadnych wątpliwości, że znaleźli się w warunkach, które śmiało określić mianem warunków szczególnych - powiedział. Prezydent poinformował, że jednym z tematów obrad Rady Gabinetowej będą obchody 75. rocznicy wyzwolenia obozu zagłady Auschwitz-Birkenau. Duda wskazywał, że dzień tych obchodów - 27 stycznia - jest ustanowionym przez ONZ Światowym Dniem Pamięci Ofiar Holocaustu. - W tej dacie spotykają się tradycyjnie w tym tragicznym, dramatycznym miejscu, jakim jest obóz koncentracyjny Auschwitz-Birkenau, delegacje z całego świata po to, żeby upamiętnić i oddać hołd ofiarom Holocaustu i ofiarom niemieckich, nazistowskich zbrodni. Ale przede wszystkim po to, żeby świat pamiętał i żeby oddać także hołd tym, którzy są jeszcze cały czas między nami, tym którzy przeżyli, tym którzy przetrwali tragedię Holocaustu, którzy przeżyli tragedię obozów zagłady, obozów koncentracyjnych - mówił prezydent. Jak wskazywał Andrzej Duda, w uroczystościach 27 stycznia spodziewany jest udział delegacji z całego świata - prezydentów, premierów i koronowanych głów; przede wszystkim zaś w uroczystościach wezmą udział ocaleni i ocalali. - Oni z całą pewnością będą z jednej strony współgospodarzami, ale z drugiej strony także i najważniejszymi gośćmi tego niezwykłego wydarzenia - dodał. Duda zwracał uwagę, że w tym roku Światowe Forum Holocaustu - fundacja, która ma charakter prywatny - wraz z Yad Vashem zaprasza do Jerozolimy przywódców z całego świta, by oddać pamięć ofiarom Holocaustu. Duda przekazał, że również on dostał zaproszenie na te uroczystości, ale - jak mówił - wynika z zaproszenia, że wystąpienie prezydenta Polski nie jest przewidywane. - Zwróciliśmy się już dawno temu do strony izraelskiej na najróżniejsze sposoby, aby ten głos prezydentowi Rzeczypospolitej jako najważniejszemu przedstawicielowi naszego państwa mógł być tam udzielony - mówił prezydent, dodając, że planowane są tam wystąpienia prezydentów Niemiec, Izraela, Francji, Wielkiej Brytanii oraz Rosji. Duda ocenił, że zabranie głosu przez prezydenta Polski - kraju, którego najwięcej obywateli zostało zamordowanych w Holocauście - jest czymś całkowicie naturalnym i z punktu widzenia prawdy historycznej - czymś koniecznym. - Na to wszystko nałożyły się wypowiedzi prezydenta Federacji Rosyjskiej pana Władimira Putina formułowane w ostatnim czasie przede wszystkim przez niego, ale oczywiście także przez cały szereg polityków rosyjskich i komentatorów mniejszej wagi, które zakłamują w sposób ewidentny prawdę historyczną. Które są niczym innym, tylko jakimś swoistym rewizjonizmem poststalinowskim, bo nie sposób tego inaczej nazwać, które m.in. próbują przerzucić na Polskę odpowiedzialność za wywołanie II wojny światowej, sugerowana jest odpowiedzialność Polaków także za zagładę Żydów, wskazywany jest rzekomy polski antysemityzm z uogólnieniami, które w sposób rażący naruszają nie tylko interes Rzeczypospolitej, ale przede wszystkim ranią i w niesprawiedliwy sposób traktują Polaków, zwłaszcza tych, którzy są Sprawiedliwi Wśród Narodów Świata - oświadczył prezydent. Premier Mateusz Morawiecki wyraził opinię, że dobrze się stało, iż prezydent Andrzej Duda zdecydował się zwołać Radę, gdyż dzisiaj mamy ""splot pewnych okoliczności i sytuację szczególną"". - Zaostrzenie sytuacji na Bliskim Wschodzie, której apogeum mieliśmy kilka dni temu związane z wykonaniem pewnej specjalnej operacji służb amerykańskich, która odbiła się szerokim echem na Bliskim Wschodzie, to tworzy nową sytuację, nowe punkty odniesienia - mówił premier. Jak dodał, na Polsce jako jednym z głównych partnerów NATO, ""który zawsze stara się działać na rzecz uspójnienia stanowiska Paktu Północnoatlantyckiego, a jednocześnie poszukiwania mechanizmów deeskalacji i mechanizmów pokojowego rozwiązania napięć"", ciąży szczególna odpowiedzialność, aby we współpracy z naszymi głównymi partnerami - USA, państwami zachodniej Europy, ""wypracować jak najlepsze podejście do tego konfliktu, który - nie ma co ukrywać - wszedł w kolejną fazę"". Morawiecki dodał, że Polska może odegrać tutaj ogromnie pozytywną rolę, ponieważ jesteśmy bardzo proeuropejscy, cieszymy się z naszego sojuszu z NATO i USA, a jednocześnie mamy również dobre kontakty dyplomatyczne na Bliskim Wschodzie. Morawiecki podkreślił, że Polska absolutnie nie może zgodzić się z ostatnimi wypowiedziami prezydenta Rosji i urzędników wysokiej rangi. - Wypowiedzi, które można nazwać rzeczywiście neostalinowskim rewizjonizmem, coś co w sposób fundamentalny ma zmienić postrzeganie jednego z kluczowych momentów historii świata, czyli momentu wybuchu II wojny światowej - powiedział premier. Jak dodał, właśnie dlatego razem z prezydentem przed kilkoma dniami przygotowane zostało oświadczenie w tej sprawie. - Przedstawiliśmy je opinii publicznej świata, bo rezonans tego oświadczenia sprzed kilku był bardzo pozytywny dla nas, dla naszej wizji historycznej, dla prawdy historycznej, której bronimy - podkreślił szef rządu. - My jesteśmy gotowi, żeby stawić czoła temu neostalinowskiemu rewizjonizmowi, bo jest to w interesie nie tylko dzisiejszej Polski, ale również oczywiście musimy bronić godności Polaków, godności obywateli RP, którzy bronili wtedy wolności Europy - dodał Morawiecki. - Polska będzie broniła nie tylko polityki historycznej w jej kształcie rzeczywistym, prawdziwym, (...) ale chcemy z całą mocą podkreślić, że we współpracy z prezydentem będziemy na całym świecie szerzyć prawdę historyczną - zapewnił premier. Zaznaczył, że prezydent Putin ""próbuje zafałszować historię w taki sposób, żeby świat nie dostrzegał, pomijał zbrodnie sowieckie, zbrodnie sowieckiego komunizmu"". - Na szczęście Polski głos w Europie, polski głos na świecie jest bardzo silny, jest słyszany - powiedział Morawiecki.",Posiedzenie Rady Gabinetowej,
Nowy sędzia Trybunału Konstytucyjnego złożył ślubowanie,Prezydent Andrzej Duda przyjął ślubowanie od nowego sędziego Trybunału Konstytucyjnego Rafała Wojciechowskiego - poinformował prezydencki minister Andrzej Dera.,"20 grudnia 2019 r. Sejm wybrał Rafała Wojciechowskiego na sędziego Trybunału Konstytucyjnego w miejsce sędzi Małgorzaty Pyziak-Szafnickiej, której kadencja skończyła się 5 stycznia 2020 r. Kandydatura Rafała Wojciechowskiego została zgłoszona przez klub PiS. Propozycję kandydowania do TK dostał ze strony Porozumienia Jarosława Gowina. We wtorek o przyjęciu ślubowania przez prezydenta od nowego sędziego TK poinformował na Twitterze także wicepremier, minister nauki i szkolnictwa wyższego Jarosław Gowin. Rafał Wojciechowski urodził się 5 września 1969 r. w Warszawie. Jest doktorem habilitowanym nauk prawnych i profesorem Uniwersytetu Wrocławskiego. W swojej pracy zajmował się m.in. sądownictwem polubownym, któremu poświęcił kilkanaście publikacji. W 1998 r. zdał egzamin radcowski i został wpisany na listę radców prawnych prowadzoną przez Okręgową Izbę Radców Prawnych we Wrocławiu. W 2011 r. został powołany na stanowisko notariusza. Od 2013 r. Wojciechowski zatrudniony jest na stanowisku profesora nadzwyczajnego. Od 2014 r. sprawuje funkcję kierownika Pracowni Europejskiej Kultury Prawnej na Wydziale Prawa, Administracji i Ekonomii Uniwersytetu Wrocławskiego. Wojciechowski jest także redaktorem tematycznym czasopisma ""Folia Iuridica Universitatis Wratislaviensis"" wydawanego przez ten wydział oraz członkiem Polskiego Stowarzyszenia Ekonomicznej Analizy Prawa. W kwietniu 2016 r. Wojciechowski został wybrany na prorektora do spraw studenckich Uniwersytetu Wrocławskiego na kadencję od 1 września 2016 r. do 31 sierpnia 2020 r. W latach 2016-2019 Minister Nauki i Szkolnictwa Wyższego kilkakrotnie powoływał go jako członka zespołów eksperckich. Na posiedzeniu sejmowej komisji sprawiedliwości i praw człowieka, która udzieliła Wojciechowskiemu rekomendacji, odpowiedział na pytania jej członków m.in. o ""polityczne powiązania"". - Myślę, że jestem kandydatem zaskakującym, gdyż takich powiązań nie ma"" - zapewnił. Zaznaczył, że choć rzeczywiście propozycję kandydowania do TK dostał ze strony Porozumienia Jarosława Gowina, to jednak jego kontakt z tą partią nie był natury politycznej, a administracyjnej i miał związek z pełnioną przez niego funkcją prorektora Uniwersytetu Wrocławskiego.",Rafał Wojciechowski,
Narada Andrzeja Dudy w BBN. Soloch: Polska nie jest na pierwszej linii frontu,Prezydent Andrzej Duda odbył we wtorek naradę z ministrem koordynatorem służb specjalnych Mariuszem Kamińskim oraz szefami cywilnych i wojskowych służb wywiadu i kontrwywiadu o możliwych konsekwencjach wydarzeń na Bliskim Wschodzie dla bezpieczeństwa regionu i Europy – poinformowało Biuro Bezpieczeństwa Narodowego.,"""W związku z obecną sytuacją bezpieczeństwa na Bliskim Wschodzie prezydent RP Andrzej Duda dzisiaj w godzinach porannych odbył naradę z koordynatorem służb specjalnych ministrem Mariuszem Kamińskim oraz szefami Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego oraz Służby Wywiadu Wojskowego"" – podało BBN. Jak przekazało Biuro, ""omówiono ewentualne konsekwencje wydarzeń w Iraku dla bezpieczeństwa regionu oraz Europy”. ""Zgodnie z informacjami przedstawionymi podczas spotkania nie obserwuje się obecnie żadnych sygnałów świadczących o wzroście poziomu zagrożenia dla Polski"" – zaznaczono w komunikacie. We wtorek po południu o wydarzeniach na Bliskim Wschodzie i ich możliwych konsekwencjach ma rozmawiać Rada Gabinetowa – prezydent i Rada Ministrów. W piątek prezydent wystąpił o szczegółowe informacje do szefa MSZ, odbył też konsultacje z ekspertami ds. Bliskiego Wschodu. Andrzej Duda zlecił BBN monitorowanie sytuacji w ciągłym kontakcie z MON i MSZ, polskim przedstawicielstwem przy NATO oraz miejscowymi placówkami dyplomatycznymi. O sytuacji na Bliskim Wschodzie mówił w TVP1 szef BBN Paweł Soloch. – Na pewno na chwilę obecną, według informacji, jakie posiadamy, według informacji, jakie dostał pan prezydent, jesteśmy bezpieczni. Polska nie jest na pierwszej linii frontu – zapewnił. – Mamy raczej taki wizerunek państwa neutralnego, które nie ma bezpośrednich interesów w regionie – mówił Soloch. Jego zdaniem organizacja w naszym kraju Konferencji Bliskowschodniej, określanej przez władze w Teheranie ""antyirańską"", nie wpłynęła na ten wizerunek. – Nie sądzę, żeby to odgrywało jakąkolwiek rolę, jeśli chodzi o wzrost, w tej chwili, zagrożenia dla naszego kraju – dodał. Prezydencki minister poinformował, że Andrzej Duda nie zdecydował się na zwołanie Rady Bezpieczeństwa Narodowego, ""ponieważ chodzi tutaj o uzgodnienie i przedyskutowanie pewnych działań w wymiarze związanym z bezpośrednim rządzeniem państwa, w wymiarze technicznym"". Soloch poinformował, że dotychczas prezydent zwoływał RBN wówczas, gdy chciał przedstawić i przedyskutować z opozycją kwestie o wymiarze strategicznym, mające długoletnie skutki dla naszego kraju. Według Solocha, w tym przypadku nie ma tematu do uzgodnień z opozycją.",Andrzej Duda,
Zamieszanie wokół wizyty prezydenta Dudy w Izraelu. Ambasador Magierowski dementuje doniesienia mediów,"Andrzej Duda planował swój udział na Światowym Forum Holokaustu pod warunkiem zabrania głosu. Izraelskie media podają, że polski prezydent nie wystąpi podczas tego wydarzenia. ""The Times of Israel"" twierdzi nawet, że Kancelaria Prezydenta oficjalnie nie wystosowała wniosku o taką możliwość. Na te doniesienia odpowiedział Marek Magierowski, ambasador Polski w Izraelu.","Według dziennika Instytut Jad Waszem, który organizuje wydarzenie, nie otrzymał oficjalnej prośby, ale ma świadomość warunku, jaki stawia prezydent Andrzej Duda. Mówił o nim w rozmowie z TVP Info: – Dla mnie warunkiem koniecznym jest to, abym jako prezydent Polski mógł zabrać tam głos obok innych prezydentów, obok prezydenta Putina, obok prezydenta Steinmeiera, żebym mógł o cierpieniu Polaków, także polskich Żydów, polskich obywateli, mógł tam mówić, o stratach, jakie ponieśliśmy w wyniku II wojny światowej. W programie Światowego Forum Holokaustu nie ma informacji o udziale prezydenta Andrzeja Dudy. Na stronach Jad Waszem widnieje informacja o przemówieniach przywódców Francji, Wielkiej Brytanii, Rosji, USA, Niemiec i Izraela. W Jerozolimie spodziewany jest Emmanuel Macron, książę Karol, Władimir Putin, Mike Pence oraz Frank-Walter Steinmeier. Rzecznik instytutu w rozmowie z ""The Times of Israel"" przekazał, że organizatorom zależało na wystąpieniach ""czterech głównych sił alianckich"". - Obywatelstwa ofiar Auschwitz nie mają wpływu na wybór przywódców, którzy wystąpią na Światowym Forum Holokaustu - dodał. MSZ Izraela odmówiło komentarza, ale z ustaleń gazety wynika, że dyplomaci starali się znaleźć rozwiązanie, badając alternatywne rozwiązania, aby zaspokoić oczekiwania Warszawy. Polska strona miała być jednak nieprzejednana, konsekwentnie domagając się prawa do wystąpienia. Na doniesienia dziennika odpowiedział Marek Magierowski, ambasador Polski w Izraelu. ""Aby rozwiać wszelkie wątpliwości: zarówno Jad Waszem jak i izraelskie władze wiedzą o warunkach udziału Prezydenta Andrzeja Dudy w uroczystościach 23.01 od co najmniej czterech miesięcy"" - napisał na Twitterze. O potwierdzenie odmowy prezydentowi Andrzejowi Dudzie próbowaliśmy zapytać prezydenckich ministrów. Rzecznik Błażej Spychalski odesłał nas do szefa gabinetu Krzysztofa Szczerskiego, który nie odbiera telefonu. Źródło: ""The Times of Israel"", Twitter, Yad Vashem",Andrzej Duda,
Włodzimierz Czarzasty: nikt poza Dudą i Biedroniem nie wypowie się jasno na temat świeckiego państwa,"- Robert Biedroń to jedna z dwóch osób w ramach całej kampanii wyborczej, która będzie odpowiadała na zadawane pytania – powiedział Włodzimierz Czarzasty w ""Onet Rano."", pytany przez Bartosza Węglarczyka o trwającą kampanię prezydencką. Chcesz dowiedzieć się więcej? Kliknij tutaj: vod.pl.","- Gwarantuję, że poza Dudą i Biedroniem, nikt nie wypowie się jasno w kategoriach państwa świeckiego, czy praw kobiet – mówił szef SLD, który niedawno przyznał, że zarekomenduje Roberta Biedronia, jako kandydata na prezydenta RP. - W tej chwili są dwie koncepcje w Polsce. Jedna to koncepcja konserwatywnego państwa dobrobytu. To robi PiS. Druga koncepcja to koncepcja nowoczesnego państwa dobrobytu. To robi Lewica. W jednej i drugiej jest chleb. Tylko w jednej jest wolność – stwierdził Czarzasty. - Biedroń jest utożsamieniem tych marzeń i tego sposobu myślenia w Polsce. Wierzę w to, dlatego SLD za nim stanie – dodał gość Bartosza Węglarczyka w programie ""Onet Rano."".",,
Kosiniak-Kamysz: osamotniony prezydent nie daje gwarancji bezpieczeństwa,"Prezydent powinien być ponad podziałami politycznymi, szczególnie w dbaniu o bezpieczeństwo państwa i obywateli. Po to startuję w wyborach, żeby Polska miała prezydenta, który łączy różne środowiska – ocenił prezes PSL Władysław Kosiniak-Kamysz, który skrytykował Andrzeja Dudę za zwołanie Rady Gabinetowej z udziałem rządu.","Lider ludowców ocenił, że zwołanie Rady Gabinetowej zamiast Rady Bezpieczeństwa Narodowego w obliczu kryzysu na Bliskim Wschodzie ""jest alienacją prezydenta, który alienuje się od dyskusji ze środowiskami opozycji, z innymi formacjami politycznymi"". - To jest alienowanie się prezydenta, a z drugiej strony pokazanie totalnego uzależnienia tylko i wyłącznie od jednego obozu politycznego, od partii władzy, a nie chęć do dyskusji z innymi środowiskami politycznymi, na których też ciąży odpowiedzialność za budowanie siły i pomyślności państwa polskiego - wskazał Kosiniak-Kamysz. Zapowiedział, że jeśli wygra wybory prezydenckie, będzie postępował inaczej. - Ja na pewno będę się konsultował z różnymi środowiskami i będę współpracował ze wszystkimi środowiskami politycznymi, niezależnie czy mnie popierają, czy mają inne zdanie i w wyborach wystawią swoich kandydatów - podkreślił. - Osamotniony prezydent, tylko z jednym obozem politycznym nie daje gwarancji bezpieczeństwa państwa polskiego - ocenił. Rada Gabinetowa zwoływana jest przez prezydenta dla omówienia spraw szczególnie ważnych dla interesu państwa. Radę tworzy Rada Ministrów obradująca pod przewodnictwem prezydenta; Radzie nie przysługują kompetencje rządu. Andrzej Duda ogłosił jej zwołanie na wtorek o czym poinformował w niedzielę na antenie TVP Info. Prezydent zaznaczył, że spotkanie będzie dotyczyć dwóch kwestii. - Z jednej strony tego, co będzie się działo w najbliższym czasie również i w Izraelu w związku z obchodami 75. rocznicy wyzwolenia obozu zagłady Auschwitz-Birkenau, ale z drugiej strony, także i sytuacji na Bliskim Wschodzie, bo - jak doskonale wiemy - Bliski Wschód to także Izrael - podkreślił.",Władysław Kosiniak-Kamysz,
"Tomasz Grodzki reaguje na słowa Andrzeja Dudy. ""To nie jest donoszenie na Polskę""","Uznaję wizytę w Brukseli za naturalną kontynuację dialogu z instytucją, której jesteśmy członkiem, a nie za jakiekolwiek donoszenie na Polskę - stwierdził w stanowisku przesłanym PAP marszałek Senatu Tomasz Grodzki.","Prezydent Andrzej Duda był pytany w niedzielę w TVP Info o planowaną na 8 stycznia wizytę marszałka Senatu Tomasza Grodzkiego w Brukseli i jego zaplanowane rozmowy na temat ustawy sądowej z wiceszefową Komisji Europejskiej Vierą Jourovą. - To jeżdżenie ciągłe na skargi do Brukseli i gdzie się da ze strony polityków opozycyjnych rzeczywiście jest męczące i może być dla niektórych osób nawet irytujące - powiedział prezydent. - Załatwiajmy swoje sprawy na miejscu, szanujmy demokratyczne decyzje, które były podjęte także i przez wyborców - dodał. W poniedziałek Tomasz Grodzki odniósł się do wypowiedzi prezydenta w stanowisku, które przekazał PAP. Marszałek Senatu podkreślił, że jego wizyta w Brukseli ""odbywa się na zaproszenie wiceszefowej KE Viery Jourovej, która w liście do polskich władz wyraziła zaniepokojenie procedowanymi ustawami sądowymi"". - Przypomnę, że jako jedyny adresat odpowiedziałem na list pani komisarz i uznaję tę wizytę za naturalną kontynuację dialogu z instytucją, której jesteśmy członkiem, a nie za jakiekolwiek donoszenie na Polskę. Jeśli pan prezydent określa tak moją wizytę, to jak nazwać wysłuchanie w sprawie rzekomo sfałszowanych wyborów samorządowych z 2014 r., jakie w Parlamencie Europejskim aktywnie współorganizował jako ówczesny europoseł? - stwierdził marszałek Grodzki. Jak zapewnił, ""moja rozmowa z komisarz Jourovą będzie dotyczyła fundamentalnych wartości europejskich, wśród których jest właśnie praworządność, a dialog z KE pozwoli nam w Senacie wypracować takie rozwiązania, które nie będą w sprzeczności z tym, czym kieruje się Unia Europejska"". - To nie donoszenie na Polskę, to troska o nasz kraj, stanowione w nim prawo i o przyszłe środki europejskie, które możemy stracić, jeśli praworządność w naszym kraju będzie zagrożona - podkreślił marszałek Senatu. W TVP Info prezydent Andrzej Duda był też w niedzielę pytany m.in. o zachowanie opozycji po wystąpieniu prezydenta Rosji Władimira Putina, w którym sugerował, że Polska miała wpływ na wybuch II wojny światowej. Prezydent odniósł się też do spotkania marszałka Grodzkiego z ambasadorem Rosji. - Uśmiechają się, robią sobie razem zdjęcia. No, nie da się w ten sposób prowadzić polskiej polityki - argumentował Andrzej Duda. Wicedyrektor Centrum Informacyjnego Senatu Jakub Stefaniak podkreślił, że ""nie jest prawdą, jakoby Marszałek Senatu prof. Tomasz Grodzki spotkał się z ambasadorem Federacji Rosyjskiej po tym, jak prezydent Władimir Putin skierował bezpodstawne oskarżenia wobec Polski"". - Wizyta ambasadora Federacji Rosyjskiej odbyła się 16 grudnia ub. roku i miała charakter kurtuazyjny. Sam fakt spotkania, przebieg, jak i poruszane tematy były uzgodnione z szefem MSZ prof. Jackiem Czaputowiczem, a notatkę ze spotkania można znaleźć na stronie internetowej Senatu (m.in. Marszałek twardo postawił sprawę zwrotu wraku, Ukrainy, otwarcia rynku rosyjskiego dla polskich towarów oraz szukania w rosyjskich archiwach miejsca pochówku żołnierzy zabitych w tzw. obławie Augustowskiej) - poinformował Stefaniak. W poniedziałek na Twitterze wiceszef MSZ Marcin Przydacz poinformował, że marszałek Senatu nie uzgadniał spotkania z pionem wschodnim resortu, tylko poinformował, że zamierza się spotkać z ambasadorem Rosji. Wicedyrektor senackiego centrum informacyjnego zwrócił uwagę, że ""spotkania marszałka Senatu z korpusem dyplomatycznym na prośbę ambasadorów odbywają się regularnie"".",Tomasz Grodzki,
Prezydent Andrzej Duda zwołuje Radę Gabinetową ws. sytuacji na Bliskim Wschodzie,"Spotkanie będzie dotyczyć dwóch kwestii. - Z jednej strony tego, co będzie się działo w najbliższym czasie również i w Izraelu w związku z obchodami 75. rocznicy wyzwolenia obozu zagłady Auschwitz-Birkenau, ale z drugiej strony, także i sytuacji na Bliskim Wschodzie - podkreślił Andrzej Duda w programie ""Gość Wiadomości"" TVP.","Dodał, że są to ważne kwestie, bo dotyczą m.in. ""rosyjskiej polityki, jakiej można się w tym kontekście spodziewać oraz ""tematów gospodarczych"". - Gdyby, co mam nadzieję nie nastąpi, dochodziło do jakiejś eskalacji na Bliskim Wschodzie, to my musimy być na to przygotowani, również gospodarczo i o tym trzeba dyskutować - mówił prezydent. Andrzej Duda poinformował już premiera o tym, że na najbliższy wtorek 7 stycznia na godz. 14 w Pałacu Prezydenckim zwołuje Radę Gabinetową, czyli spotkanie prezydenta RP i rządu. Podkreślił też, że z jednej strony jest to kwestia polityki historycznej, z drugiej kwestia polityki surowcowej, a z trzeciej strony jest to kwestia polityki militarnej. - Generalnie to są bardzo poważne kwestie bezpieczeństwa, które wymagają spotkania władzy wykonawczej. Tak uznałem, żeby nadać temu rzeczywiście poważną rangę Rady Gabinetowej i w takiej formule spotkamy się w najbliższy wtorek i o konkluzjach tego spotkania oczywiście opinia publiczna zostanie poinformowana - powiedział prezydent. Rada Gabinetowa zwoływana jest przez prezydenta dla omówienia spraw szczególnie ważnych dla interesu państwa. Radę tworzy Rada Ministrów obradująca pod przewodnictwem prezydenta; Radzie nie przysługują kompetencje rządu.",,
Kidawa-Błońska: prezydent konsekwentnie wyklucza opozycję,"Prezydent Andrzej Duda chce rozmawiać na temat spraw bezpieczeństwa Polski tylko z rządem, czyli we własnym gronie . Opozycja reprezentująca 10 milionów Polek i Polaków jest konsekwentnie przez prezydenta wykluczana - napisała na Twitterze wicemarszałek Sejmu, kandydatka PO na prezydenta Małgorzata Kidawa-Błońska.","Odniosła się w tych słowach do decyzji o zwołaniu na wtorek Rady Gabinetowej z udziałem rządu. W niedzielę wieczorem w programie ""Gość Wiadomości"" TVP Andrzej Duda powiedział, że podjął decyzję i poinformował już o tym premiera, że na najbliższy wtorek 7 stycznia na godz. 14 w Pałacu Prezydenckim zwołuje Radę Gabinetową, czyli spotkanie prezydenta RP i całego rządu. Zaznaczył też, że spotkanie będzie dotyczyć dwóch kwestii. - Z jednej strony tego, co będzie się działo w najbliższym czasie również i w Izraelu w związku z obchodami 75. rocznicy wyzwolenia obozu zagłady Auschwitz-Birkenau, ale z drugiej strony, także i sytuacji na Bliskim Wschodzie, bo - jak doskonale wiemy - Bliski Wschód to także Izrael - podkreślił prezydent. Rada Gabinetowa zwoływana jest przez prezydenta w celu omówienia spraw szczególnie ważnych dla interesu państwa. Radę tworzy Rada Ministrów obradująca pod przewodnictwem prezydenta; Radzie nie przysługują kompetencje rządu.",Małgorzata Kidawa-Błońska,
Andrzej Duda: sytuacja na Bliskim Wschodzie może eskalować w różnych kierunkach,"Jeżeli władze Iraku nie będą chciały, aby nasz kontyngent był w ich kraju i pomagał, i jak będzie wspólna decyzja w ramach NATO, to oczywiście wycofamy naszych żołnierzy - powiedział prezydent Andrzej Duda na antenie Telewizji Polskiej, komentując ostatnie wydarzenia na Bliskim Wschodzie.","Prezydent w programie ""Gość Wiadomości"" zapewnił, że sytuacja na Bliskim Wschodzie jest ""cały czas bardzo szczegółowo monitorowana"". Jak zaznaczył, po konsultacjach z ekspertami i byłymi polskimi ambasadorami ""jednoznaczny pogląd był taki – Polska nie uczestniczy w tym wydarzeniu"". - Polacy i Polska mają dobrą relację w Iranie. Myśmy w żaden sposób w tym nie wzięli udziału i nie ma żadnych sygnałów, aby było jakiekolwiek niebezpieczeństwo dla Polski czy Polaków wynikające z tego zdarzenia - zwrócił uwagę. Dodał, że sytuacja na Bliskim Wschodzie ""może eskalować w różnych kierunkach"". Głowa państwa podkreśliła, że polscy żołnierze w Iraku ""nie pełnią dziś żadnej misji wojennej"". - To nie jest misja bojowa, to jest misja szkoleniowa, o charakterze stabilizacyjnym, więc można śmiało mówić, że jest to misja realizowana w celach pokojowych. Oczywiście, natychmiast skontaktowaliśmy się z naszym kontyngentem. Rozmawialiśmy z nimi, jak wygląda sytuacja, czy jest zagrożenie. Podjęto decyzję, aby zawiesić na razie działania naszego kontyngentu - powiedział. Prezydent zapowiedział, że jeżeli dzisiejsza decyzja irackiego parlamentu nabierze mocy prawnej, Polska jest gotowa na wycofanie swoich wojsk. - Jesteśmy tam przede wszystkim dla Iraku, żeby przywrócić pokój, spokój, rozwiązać konflikt. Po to służyli nasi żołnierze. Jeżeli władze Iraku nie będą chciały, aby nasz kontyngent był w ich kraju i pomagał, i jak będzie wspólna decyzja w ramach NATO, to oczywiście wycofamy naszych żołnierzy - oświadczył Duda. - Władze Iraku mają prawo do suwerennych decyzji, na razie taką rezolucję podjął iracki parlament, czy i jak będzie ją wykonywał rząd, przekonamy się - dodał prezydent. Jak dodał, dla niego najważniejsze jest bezpieczeństwo Polski i wszystkie działania są temu podporządkowane. Andrzej Duda poinformował też, że nie widzi powodu, by zwoływać Radę Bezpieczeństwa Narodowego. Jak dodał, zwoływał RBN wtedy, gdy były podejmowane strategiczne decyzje o ustanowieniu obecności wojsk NATO na wschodniej flance Sojuszu, również i w Polsce. - To były fundamentalne decyzje na dziesięciolecia - podkreślił. - Dzisiaj takiego problemu o charakterze strategicznym nie ma - ocenił. Jak dodał, w jego opinii mamy dziś dwie kwestie - zagrożenia na Bliskim Wschodzie, które dziś nie ma bezpośredniego oddziaływania na Polskę i polskich obywateli, oraz uroczystości w związku z 75. rocznicą wyzwolenia obozu Auschwitz. Duda wskazał, że również i w tym roku rocznicowe uroczystości odbędą się na terenie byłego obozu. Podczas wywiadu w TVP Info prezydent został zapytany, czy pojedzie do Izraela na 5. World Holocaust Forum, które odbędzie się 22 i 23 stycznia. Gościem wydarzenia ma być prezydent Rosji Władimir Putin. Prezydent Duda powiedział, że sprawa wyjazdu jest nadal rozważana, a on sam jest w kontakcie z władzami Izraela i instytutem Yad Vashem. Zaznaczył, że prywatna fundacja organizuje w Jerozolimie ""Światowe Forum Holocaustu"" - spotkanie, które odbywa się od pięciu lat. Wskazał, że w tym roku będzie obecny prezydent Rosji, przedstawiciele Francji, Niemiec i również on, jako Prezydent RP został zaproszony. Ale zwrócił się do organizatorów z ""jednym zasadniczym oczekiwaniem"". - Że jako przedstawiciel kraju, którego najwięcej obywateli zostało zamordowanych w Auschwitz, będzie mógł tam zabrać głos - podkreślił. Nie ma jednak zgody organizatorów na to, żeby prezydent Polski tam przemawiał i on się z tym nie zgadza. Przed świętami Bożego Narodzenia prezydent Rosji skrytykował wrześniową rezolucję Parlamentu Europejskiego dotyczącą wybuchu II wojny światowej. Putin wyraził m.in. ocenę, że przyczyną II wojny światowej był nie pakt Ribbentrop-Mołotow, a pakt monachijski z 1938 r. Mówił też o wykorzystywaniu przez Polskę układu z Monachium do realizacji roszczeń terytorialnych dotyczących Zaolzia. Przekonywał też m.in., że we wrześniu 1939 r. Armia Czerwona w Brześciu nie walczyła z Polakami i w tym kontekście ""niczego Polsce Związek Radziecki w istocie nie odbierał"". Duda był pytany w Telewizji Polskiej, czy Polska zareagowała adekwatnie do sytuacji. - Oczywiście, że zareagowaliśmy adekwatnie do sytuacji, dlatego, że odczytaliśmy to, i ja, i eksperci, jako prowokację po prostu skierowaną pod naszym adresem, przede wszystkim właśnie przez tymi wielkimi uroczystościami i uznaliśmy w związku z tym, że jakakolwiek gwałtowna reakcja wywołałaby tylko awanturę, która prowadziłaby do nie wiadomo jakich skutków i że skoro prezydent Putin podjął decyzję, żeby w tak drastyczny sposób się wypowiedzieć, to znaczy, że miał w tym swój cel - nie ma tutaj przypadkowych wypowiedzi - ocenił. Prezydent zaznaczył, że Polska nie dała się Rosji sprowokować. - Bardzo dobrze zachowała się światowa opinia publiczna. Było z całego świata bardzo wiele głosów potępiających tę wypowiedź, zaprzeczających tym wypowiedziom - powiedział. - Myśmy się zachowali w sposób bardzo stonowany i wyważony - taka była nasza decyzja. Podjęliśmy decyzję o interwencji MSZ, MSZ wezwało rosyjskiego ambasadora. Następnym krokiem wobec rosyjskich odpowiedzi było oświadczenie premiera - dodał. - Jeżdżenie na skargi do Brukseli ze strony opozycji może być męczące i dla niektórych irytujące. Apeluję o odpowiedzialność. Załatwiajmy nasze sprawy na miejscu. Niech Senat najpierw przeanalizuje ustawę o sędziach i przedstawi swoje rzeczowe argumenty - powiedział prezydent, odnosząc się do decyzji Marszałka Senatu Tomasza Grodzkiego, który poleci do Brukseli na zaproszenie wiceszefowej KE, gdzie ma rozmawiać na temat uchwalonych niedawno ustaw sądowych. - W tej ustawie zastosowane są rozwiązania, które funkcjonują w innych krajach Europy, np. Francji. Cała dyskusja o polskim wymiarze sprawiedliwości opiera się na tym, że pewna grupa sędziów nie może pogodzić się z rozwiązaniami, które będą służyć odbudowaniu dobrego imienia stanu sędziowskiego. Jak czuje się człowiek, kiedy sędzia złapany na kradzieży orzeka w jego sprawie? - bronił ustawy Andrzej Duda. - Nazywanie tego ""ustawą kagańcową"" bardzo mnie zdziwiło. Ta ustawa ma służyć naprawie dobrego imienia polskiego wymiaru sprawiedliwości. Zachowania niektórych sędziów w prosty sposób miały prowadzić do wywołania swoistej anarchii. Obywatele oczekują, że sądy będą im służyć w imieniu Rzeczpospolitej Polskiej - stwierdził prezydent. Andrzej Duda wciąż nie ogłosił swojego startu w tegorocznych wyborach prezydenckich. Zaapelował jednak do kandydatów o odpowiedzialność. - Dla niektórych z kandydatów nie liczy się interes Polski i spokojne działanie, a jedynie okazja do pokazania się w mediach i przeprowadzanie ataku politycznego. Polska nie kończy się na wyborach prezydenckich. Samo uczestnictwo w wyborach jest wielką odpowiedzialnością i apeluję do wszystkich kandydatów, aby zwłaszcza w istotnych kwestiach międzynarodowych nie podejmować działań kampanijnych - powiedział prezydent. - Swoje obowiązki będę realizować do końca z pełną odpowiedzialnością. Póki jest wola polskiego społeczeństwa, póty będę je realizować nadal - zapowiedział.",Andrzej Duda,
Rzecznik prezydenta Dudy o możliwości wycofania polskich żołnierzy z Iraku,"- My mamy swoje sojusze, jesteśmy tam obecni wraz z sojusznikami, więc takie decyzje musiałyby być podejmowane razem z naszymi sojusznikami. I dlatego jesteśmy w ciągłym kontakcie z nimi, tak że tu następuje koordynacja - powiedział na antenie Radia Zet Błażej Spychalski. Rzecznik prezydenta powiedział również, że obecnie nie ma potrzeby zwołania Rady Bezpieczeństwa Narodowego.","Błażej Spychalski zapewnił, że prezydenta otrzymuje na bieżąco pełnie informacji na temat sytuacji w Iraku po zabiciu irańskiego generała Kasema Sulejmaniego. - Więc pamiętajmy, że jesteśmy w określonych sojuszach, mamy określonych sojuszników i to razem z naszymi sojusznikami będziemy podejmowali określone decyzje. Choć oczywiście, jeżeli ktoś nie będzie chciał, nie będzie oczekiwał obecności naszych wojsk w Iraku, no to, wie pani, no to trudno, żebyśmy byli - odpowiedział na pytanie o możliwość wycofania polskich wojsk z Iraku. Spychalski został również zapytany o możliwość zwołania Rady Bezpieczeństwa Narodowego w związku z wydarzeniami na Bliskim Wschodzie. O takie działanie apelowała wczoraj m.in. Małgorzata Kidawa-Błońska. - Przede wszystkim chciałbym przypomnieć zarówno pani marszałek, jak i wszystkim, czym jest Rada Bezpieczeństwa Narodowego. Otóż jest to ciało doradczo-konsultacyjne prezydenta RP. Gdyby pan prezydent oczekiwał konsultacji, doradztwa w jakimś szerszym zakresie, niż to ma dzisiaj miejsce, to Radę Bezpieczeństwa Narodowego by zwołał, ale ponieważ pan prezydent nie oczekuje takich decyzji dzisiaj, no to nie zwołuje Rady Bezpieczeństwa - odpowiedział rzecznik prezydenta. - Wielu polityków opozycji próbuje przekazać, że Rada Bezpieczeństwa Narodowego jest jakimś takim wow, ciałem, na którym się będzie stanowiska wspólnie docierało. A to nie jest prawda. To jest ciało konsultacyjno-doradcze prezydenta RP - dodał. Źródło: Radio Zet",Błażej Spychalski,
Newsletter Onetu. Kamil Dziubka: zapnijcie pasy,"Rok 2020 zaczął się na ostro. Zabójstwo ważnego irańskiego generała, które zlecił amerykański prezydent, otwiera nowy rozdział w bliskowschodniej wojnie. Wojnie niekończącej się. Według kilku źródeł za głowę złapali się po tym zamachu nawet niektórzy członkowie administracji Donalda Trumpa. Jakie będą kroki Teheranu? Wątpliwe, że Iran wejdzie w otwartą konfrontację z USA. To byłoby zbyt wielkie ryzyko dla tego szyickiego kraju. Ale odwet na pewno nastąpi. Na razie kolejny krok zrobili... Amerykanie, którzy ogłosili, że wysyłają na Bliski Wschód 3 tys. dodatkowych żołnierzy. To bardzo źle wróży.","Tak samo jak źle wróży historyczno-dyplomatyczna kanonada, jaką urządził Polsce niedawno prezydent Rosji. Można na razie jedynie snuć spekulacje, o co chodzi. Ale istnieje obawa, że Władimir Putin pod koniec stycznia w Izraelu będzie chciał kolejny raz obciążyć Polskę współodpowiedzialnością za wybuch II Wojny Światowej. W polityce zagranicznej, jak widać, dzieje się. I taki będzie ten rok. A być może i cała dekada. Czy Polska jest na to przygotowana? Szczerze mówiąc, wątpię. W ostatnich latach z MSZ pozbyto się wielu doświadczonych dyplomatów pod pozorem dekomunizacyjnej czystki. Ministrem Spraw Zagranicznych jest człowiek, którego lider partii rządzącej ogłosił ""eksperymentem"". Polska polityka zagraniczna zdaje się być prawie wyłącznie funkcją polityki wewnętrznej. A w tej chodzi głównie o wyeliminowanie przeciwnika. Czy coś dobrego z tego może wyniknąć? Na to pytanie odpowiedzcie sobie sami. A potem zapnijcie pasy. Kamil Dziubka jest autorem Informacyjnego Newslettera Onetu – zapisz się już dziś! Tu znajdziesz formularz. - Sulejmani planował brutalne ataki na amerykańskich dyplomatów oraz personel wojskowy, ale złapaliśmy go w trakcie i zlikwidowaliśmy - oświadczył Donald Trump, uzasadniając morderstwo irańskiego wojskowego. Kim był zabity przez USA generał z Iranu? Zachodnie media przedstawiają go jako wszechpotężnego wojskowego i wręcz drugą osobę w państwie. Ten obraz odkłamuje nieco w rozmowie z Marcinem Terlikiem mieszkający w Teheranie Marcin Krzyżanowski, były konsul RP w Kabulu. Według RMF FM Prezydent Andrzej Duda ma oczekiwać możliwości konfrontacji z Władimirem Putinem w trakcie Światowego Forum Holokaustu, które w trzeciej dekadzie stycznia obędzie się w Izraelu. Ma to być warunek udziału polskiego prezydenta w tym wydarzeniu. Grzegorz Schetyna ogłosił, że nie będzie ubiegał się o szefostwo w Platformie. Wydaje się jednak, że chciałby rządzić z tylnego siedzenia. Tak można interpretować fakt poparcia przez niego kandydatury Tomasza Siemoniaka na funkcję przewodniczącego PO.",,
Prezydent Duda zwrócił się do MSZ o informacje ws. eskalacji konfliktu Iran-USA,"W związku z ostatnimi wydarzeniami w Iraku prezydent Andrzej Duda zwrócił się do szefa MSZ o szczegółowe informacje; prezydent prowadzi też bieżące konsultacje z ekspertami ds. Bliskiego Wschodu – poinformowało Biuro Bezpieczeństwa Narodowego. Jak podkreślono, prezydent wyraża nadzieję na deeskalację konfliktu.","""W związku z ostatnimi wydarzeniami w Iraku Prezydent Rzeczypospolitej Polskiej Andrzej Duda zwrócił się do ministra spraw zagranicznych o udzielenie szczegółowych informacji, a także prowadzi bieżące konsultacje z ekspertami ds. Bliskiego Wschodu"" – czytamy w komunikacie BBN. Jak zaznaczono, prezydent polecił BBN monitorowanie sytuacji w ciągłym kontakcie z MON, MSZ, polskim przedstawicielstwem przy NATO oraz miejscowymi placówkami dyplomatycznymi. ""Prezydent wyraża nadzieję na deeskalację konfliktu, a także utrzymanie jedności euroatlantyckiej, służącej zapewnieniu stabilności w regionie"" - czytamy w komunikacie. BBN podało także, że nie ma sygnałów wskazujących na zagrożenia dla Polski i jej obywateli.",Andrzej Duda,
Nieoficjalnie: Duda chce konfrontacji z Putinem. Stawia warunki w związku z wyjazdem do Izraela,"Wciąż ważą się losy obecności Andrzeja Dudy na Światowym Forum Holokaustu. Prezydent chce od organizatorów gwarancji wystąpienia podczas uroczystości, najlepiej przed lub tuż po Władimirze Putinie - informuje RMF FM.","O tym, że Andrzej Duda nie weźmie udziału w wydarzeniu organizowanym w Izraelu 22 i 23 stycznia informowała dzisiejsza ""Gazeta Wyborcza"". - Jeśli zostaną spełnione nasze oczekiwania, nie ma podstaw, by prezydent nie pojechał do Yad Vashem - przekazał z kolei Krzysztof Szczerski. Jak dodał, ""część tych oczekiwań została już spełniona"". - W ten weekend pan ambasador Magierowski będzie rozmawiał po raz kolejny ze stroną izraelską na temat realizacji naszych oczekiwań. Jeśli one będą spełnione, to nie ma podstaw, żeby pan prezydent w tej uroczystości nie uczestniczył - zapewnił szef gabinetu prezydenta. Podkreślił, że scenariusz, w którym prezydent Rosji Władimir Putin pozostanie głównym mówcą, jest dla Polski nie do zaakceptowania. Światowe Forum Holokaustu traktowane jest jako alternatywne uczczenie 75. rocznicy wyzwolenia obozu koncentracyjnego Auschwitz-Birkenau. Organizuje je Instytut Yad Vashem w Jerozolimie. Więcej o warunkach strony polskiej mówią dziennikarze RMF FM. Z nieoficjalnych ustaleń radia wynika, że Kancelaria Prezydenta ma uzależnić obecność Andrzeja Dudy od prawa zabrania głosu. Powód? Chodzi o prawdę historyczną i walkę z kłamstwami uporczywie powtarzanymi przez prezydenta Rosji. Politycy obawiają się, że Putin wykorzysta okazję do powtórzenia swoich poglądów dot. II wojny światowej. W szeregu grudniowych wypowiedzi stwierdził, że przyczyną konfliktu nie był pakt Ribbentrop-Mołotow, lecz układ monachijski z 1938 r. Prezydent Rosji wskazywał na wykorzystanie go przez Polskę przy roszczeniach terytorialnych dotyczących Zaolzia. Przekonywał m.in., że we wrześniu 1939 r. Armia Czerwona w Brześciu nie walczyła z Polakami, i Związek Radziecki ""niczego Polsce w istocie nie odbierał"". Andrzejowi Dudzie bardzo zależy, żeby tam wystąpić i żeby móc pokazać prawdziwy obraz wojny. Pokazać, kto był ofiarą, a kto współagresorem - podaje RMF FM. Źródło: RMF FM",Andrzej Duda,
