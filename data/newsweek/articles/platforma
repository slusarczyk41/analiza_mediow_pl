"OPINIA
Radykalizm i polityczne błędy PiS konsolidują opozycję",O dalszym współdziałaniu przesądzi wynik wyborów prezydenckich.,"W ostatnich dniach wydarzyło się lub zamajaczyło na horyzoncie parę politycznych zdarzeń, które mogłyby stanowić zagrożenie dla minimalnej choćby jedności antypisowskiej opozycji w Senacie i Sejmie. „Mogłyby”, gdyby nie działania Kaczyńskiego i PiS, których radykalizm paradoksalnie przyczynia się do konsolidacji różnych opozycyjnych nurtów i sprawia, że dzielące je różnice poglądów i politycznych interesów stają się mniej istotne.",,
"„Jestem przekonany, że Biedroń będzie gryzł trawę, by wygrać”. Jaki pomysł ma Lewica na kampanię prezydencką [TYLKO U NAS]",Jedną nogą w Brukseli Robert Biedroń chce walczyć o prezydenturę. Czy wzbudzi taki entuzjazm jak zeszłorocznej Wiosny?,"Po niedzielnej konwencji w Słupsku, na której oficjalnie zostanie ogłoszona kandydatura Roberta Biedronia na prezydenta Polski, można powiedzieć, że Lewica zatoczyła koło i wróciła do sytuacji sprzed pół roku. Szef SLD Włodzimierz Czarzasty ogłosił wtedy, że to Biedroń będzie kandydatem Lewicy na prezydenta. Jednak lider Wiosny, któremu spodobało się bycie europosłem, nie palił się do wyborów. Szanse na wygraną ma raczej niewielkie, a kilkumiesięczna kampania będzie męcząca. Pojawił się zatem pomysł wystawienia w wyborach kobiety, ale gdy Platforma postawiła na Małgorzatę Kidawę-Błońską, politycy Lewicy uznali, że premii za kobiecą kandydatkę nie będzie. Po błyskotliwym kontrexposé Adriana Zandberga padło na lidera partii Razem, ale on woli w przyszłości wejść do rządu. Poza tym jest zbyt radykalnie lewicowy w kwestiach ekonomicznych, co może zniechęcić część wyborców.                          Poza tym nie wiadomo, czy Biedroń zaangażuje się w kampanię na 100 procent, skoro wygrana jest mało prawdopodobna. Powstaje też pytanie, jak pogodzi kampanię z obowiązkami europosła? On sam przypomina, że Andrzej Duda pięć lat temu też startował na prezydenta jako europoseł. – Będę brał udział w kluczowych głosowaniach w Parlamencie Europejskim i w pracach komisji. Zmniejszę swoją aktywność tylko w dodatkowych inicjatywach i działaniach, które prowadziłem w Brukseli – deklaruje Biedroń. W europarlamencie zasiada w komisji praw kobiet i równouprawnienia oraz komisji spraw zagranicznych. Jest także wiceprzewodniczącym delegacji ds. stosunków z Białorusią. Kandydat lewicy zapewnia, że jego kampania będzie bardzo aktywna. – Chcę odwiedzić każdy powiat. Mam dużo energii, nie będę się oszczędzać, schodzę kilka par butów. Mamy świetny sztab i pomysły. Tak jak zaskoczyliśmy w wyborach do parlamentu krajowego, tak zaskoczymy i teraz – podkreśla Biedroń. Włodzimierz Czarzasty jest przekonany, że Biedroń będzie gryzł trawę, by wygrać. Ale dla mniejszych partii stawką w tych wyborach niekoniecznie jest główna wygrana. Jeśli Lewica powtórzy wynik z wyborów parlamentarnych i dostanie 12 procent lub więcej, to będzie sukces. Gorszy wynik może oznaczać dryf. Kampania prezydencka jest dla Lewicy szansą na zaprezentowanie własnej wizji, konsolidację elektoratu i przekonanie do siebie nowych wyborców. Prawdziwą stawką, o którą walczy dziś Lewica, jest współrządzenie krajem po następnych wyborach. Zandberg, Czarzasty i Biedroń liczą na to, że PO będzie słabnąć, a Lewicy uda się przejąć część elektoratu Platformy i zająć jej miejsce. Kampania prezydencka jest szansą na złapanie drugiego oddechu i nowej energii. Pod warunkiem że Robert Biedroń będzie bardziej uważał na słowa – ostatnio zapowiedział, że jak wprowadzi się do pałacu prezydenckiego, to kupi kotkę i to ona będzie pierwszą damą. Zobacz też: Wybór Biedronia na kandydata lewicy na prezydenta to wyborczy walkower [OPINIA]",,
Znany Lekarz miliarderem. Jak młody Polak stworzył największą na świecie wirtualną placówkę medyczną?,"Internetowe start-upy to jego żywioł. Jeden z nich, serwis DocPlanner, jest dziś największą na świecie wirtualną placówką medyczną.","Serwisy, które umożliwiają pacjentom znalezienie lekarza, sprawdzenie opinii o nim i zarezerwowanie wizyty online, działają w większości krajów od lat. Dlaczego więc inwestorzy z całego świata akurat w biznes zarządzany z Warszawy pompują coraz większe pieniądze?                Po dwóch latach ZnanyLekarz.pl miał już prawie połowę udziału w polskim rynku wizyt lekarskich umawianych przez internet. Zwiększono go radykalnie, gdy wprowadzono elektroniczny grafik rezerwacji wizyt. Ale dla niespełna 30-letniego wtedy Gralewskiego jest oczywiste, że sukces w takim biznesie zależy od jego skali globalnej. I jako rasowy start-upowiec skupia się na zdobywaniu kolejnych przyczółków, a nie na zyskach. Pierwsze klony swego serwisu, choć uwzględniające lokalną specyfikę, stworzyli w Czechach i na Słowacji. Już tą wstępną fazą ekspansji warszawski start-up zwrócił uwagę aniołów biznesu i funduszy venture capital, otrzymując od nich milion dolarów. A potem zaczyna się swoiste, biznesowe perpetuum mobile – kolejne podboje zagraniczne, już pod szyldem DocPlanner. Od 2014 r. zdobywa sukcesywnie rynek Francji, Niemiec, Włoch, Szwecji i Rosji, a na koncie lądują następne 3 mln dol. Wielokrotnie większe kwoty pojawiają się, gdy start-up zaczyna kupować podobne, dominujące na swych rynkach serwisy e-medyczne. W 2014 r. ich łupem pada turecki Eniyihekim, pozwalający rezerwować wizyty lekarskie w prawie 70 miastach. Rok później połknęli włoski serwis dentystyczny. Na te inwestycje z nadwyżką starczyło kasy zebranej od inwestorów w trzeciej rundzie (10 mln dol.). Pieniądze z kolejnej, dwa razy większej, przeznaczyli na największy dotąd deal – przejęcie, za ok. 100 mln zł, hiszpańskiego potentata Doctoralia.com, obecnego na trzech kontynentach, mocnego zwłaszcza w Brazylii, Meksyku i Argentynie. Hiszpanie długo się opierali, dość stereotypowo postrzegając polską kulturę biznesu. Dali się przekonać na plaży w Barcelonie, gdzie z ekipą Gralewskiego wypili sporo wina. Wchłonięcie w 2016 r. tej firmy nie tylko otworzyło DocPlanner furtkę na południowoamerykański rynek usług e-medycznych. Od tej pory w środowisku inwestorów DocPlanner jest uznawany za prawdziwie globalnego gracza. Obecnie są już numerem 1 w tym biznesie, choć ich udział w rynku, skrajnie rozdrobnionym między ponad 400 podobnych serwisów, to tylko drobne procenty. Ale głównych rywali – hinduski Practo, francuski Doctolib czy amerykański ZocDoc – coraz wyraźniej dystansują. Mają parokrotnie więcej użytkowników, ok. 17 mln w ponad 30 krajach. W co trzecim są liderem rynku, od Turcji, przez Włochy, Hiszpanię, Czechy po kraje Ameryki Południowej. W Polsce serwis ZnanyLekarz.pl odwiedza miesięcznie ponad 3,5 mln osób. DocPlanner zarabia przede wszystkim na abonamencie opłacanym przez lekarzy, którym za 30-50 euro miesięcznie nie tylko ułatwiają pozyskanie pacjentów, ale też organizują cały system rezerwacji i odwoływania wizyt. Na całym świecie taki abonament opłaca już ponad 30 tys. lekarzy, z czego ok. 40 proc. to polscy specjaliści. Na wizyty u nich umawiają się głównie młodsze pokolenia rodaków, z dużych miast, w zdecydowanej większości aktywne zawodowo kobiety. Rzecz jasna bezpłatnie. Gralewski nie jest pracoholikiem, dużo czasu poświęca rodzinie, ale na laurach nie zamierza spoczywać. Pozyskane w maju 80 mln dol. zamierza wykorzystać na umocnienie pozycji na głównych rynkach, technologiczne i informatyczne doskonalenie serwisu i globalny marketing. Ale w głowie ma też rzadko jeszcze na świecie stosowaną formę usług e-medycznych w postaci konsultacji online pacjentów z lekarzami. Nie bez powodu DocPlanner zainwestował w warszawski start-up Telmedi.co, najbardziej zaawansowany w tej dziedzinie. 35-letni biznesmen liczy, że za rok, góra dwa grupa, którą zarządza, będzie miała około 100 mln dol. rocznych przychodów. W tym biznesie to na tyle dużo, że DocPlanner jest głównym kandydatem na pierwszego polskiego „jednorożca”, jak na rynku określa się technologiczne start-upy o wartości przynajmniej miliarda dolarów. Dołączyłby tym samym do internetowej elity z Doliny Krzemowej.",,
Trolle eksportowe. Jak Polacy rozsiewają dezinformację we Francji,"Strona France Libre 24 rozsiewa we francuskim internecie dezinformację, publikuje antyislamskie i antyrządowe treści – wynika ze śledztwa serwisu POLITICO. Jej działalność finansują inwestorzy z polski, powiązani z farmą trolli, której działalność ujawnił „Newsweek” i Fundacja Reporterów.","France Libre 24 wygląda na zwyczajny internetowy serwis informacyjny. Dopiero gdy wczytać się w konkretne artykuły okazuje się, że to tylko pozory. Bo FL24 tylko kopiuje artykuły z innych mediów i agencji prasowych. Ale nie dokładnie. Teksty, m.in. Agence France-Presse, dziennik „Ouest-France” czy „Le Figaro” są przerabiane. Drobne zmiany – wycięcie lub dodanie jednego zdania, dopisanie lub usunięcie kilku słów – sprawiają, że informacja zyskuje nowy sens – antyislamski, antyrządowy, antylewicowy. I zaczyna pasować do charakteru France Libre 24 – piszą Laura Kayali i Zosia Wanat, dziennikarki POLITICO,które ujawniły całą sprawę.                  Czytaj również: PiSowskie media zmanipulowały wywiad Morawieckiego dla CNN. Amerykanie nie chcieli propagandy",,
Raper i hrabia kandydują na prezydenta,"Na jednego wołali scyzoryk, drugi twierdzi, że zajmuje się „różnego typu działalnością” i jest prawowitym prezydentem - uwaga - II RP. Dzielą ich wiek i pochodzenie, łśczy to, że zamierzeją wprawadzić się do pałacu prezydenckiego.","Raper Piotr Liroy-Marzec i hrabia Jan Zbigniew Potocki ogłosili zamiar startu w wyborach prezydenckich. Pierwszy startuje, bo odkrył polityczną niszę, którą może wypełnić. No i mógłby być jak Kanye West. Kandydatura drugiego może dziwić, bo hrabia od dawna uznaje się za prawowitego prezydenta Polski.",,
Między modą a wnętrzem,"Wnętrza domów odzwierciedlają osobowość i styl życia mieszkających w nich osób, inspirują do działania i wyzwalają najpiękniejsze uczucia. Każda przestrzeń bez ducha i wyraźnej idei to tylko puste ściany. Luksusowe produkty La Mania Home pozwolą wypełnić ją treścią, która zdefiniuje niepowtarzalny styl każdego domu. O powstaniu marki oraz jej filozofii opowiada nam Aleksander Przetakiewicz, prezes La Mania i La Mania Home.","Newsweek: Skąd wziął się pomysł na stworzenie marki La Mania Home?                       Żyjemy w niezwykłych czasach kultury obrazu, w których inspirować może nas absolutnie wszystko. Oczywiście, tak jak wspominałem, La Mania to przede wszystkim zgrany zespół, w którym każdy z ekspertów szuka inspiracji w swojej dziedzinie – czy to przy doborze materiałów i projektowaniu, czy przy produkcji treści promocyjnych. Przez ostatnie dwa lata, czyli przez cały okres powstawania nowej marki, jesteśmy na bieżąco z tym, co dzieje się w branży, uczestnicząc we wszystkich istotnych światowych wydarzeniach. W La Mania Home zależy nam nie tylko na czerpaniu inspiracji z aktualnych trendów, lecz również inspirowaniu naszych klientów i polskiej branży. Chcemy zachęcać do podejmowania niekonwencjonalnych decyzji oraz kierowania się zmysłem wzroku, który jednak wsparty jest silną potrzebą serca i poczuciem estetyki. Z La Mania Home każdy ma szansę wcielić się w rolę architekta i dekoratora swojej przestrzeni. Jakie są wasze plany na 2020? Czego możemy się spodziewać? Mamy w planach wiele niespodzianek, zarówno w La Mania, jak i w La Mania Home. Zachęcam do śledzenia działań obydwu marek, bo w nadchodzącym roku będzie się dużo działo. Na tym poprzestanę, rozbudzając waszą ciekawość.",,
Poselski projekt przemebluje rząd Morawieckiego. Dlaczego wybrano takie rozwiązanie?,"Ustawa o działach administracji rządowej to taka wyliczanka: mówi, jakimi sprawami rząd chce się zajmować i jakie kompetencje będzie miał dany minister. Przeważnie projekty jej zmian trafiają do Sejmu z rządu, bo przecież to premier wie najlepiej, jakich ministrów chce mieć i czym powinni się zajmować. Tym razem jest zupełnie inaczej – projekt złożyli posłowie PiS. Dlaczego?","Kilka dni temu pytaliśmy Kancelarię Premiera, kiedy formalnie zostanie powołane ministerstwo klimatu i czy w ogóle będzie minister środowiska. Odpowiedź dotyczyła właśnie ustawy o działach:",,
"OPINIA
Dzięki temu Andrzej Duda może wygrać majowe wybory","Nawet jeśli na spotkania z Dudą przychodzi po 50 osób, to sam fakt, że w miejscu, które od dawna czuło się porzucone przez polityków i szeroko rozumiane elity, pojawia się prezydent, robi potężne wrażenie na mieszkańcach.","Andrzej Duda nie znalazł czasu, by zabrać głos w sprawie propagandowej ofensywy Putina, nie udało się mu także zwołać Rady Bezpieczeństwa Narodowego - choć fakt, że nasz najbliższy wojskowy sojusznik znalazł się na krawędzi wojny z Iranem, mógłby być uznany za poważną do tego przesłankę. Znalazł za to czas na podróże do takich miejscowości jak Kolno, Lututów, gdzie uczestniczył w uroczystościach z okazji odnowienia praw miejskich miejscowości, oraz Drożki – tam wziął udział w spotkaniu z okazji „stulecia powrotu Ziemi Rychtalskiej do Polski”.",,
Nowy szef nie da Platformie zwycięstwa. Da je dopiero nowe myślenie,"Przekaz PO jest niezrozumiały. Z jednej strony Platforma stoi na straży europejskiej i nowoczesnej Polski, z drugiej broni ustawy aborcyjnej z poprzedniego wieku. I nie chodzi wcale o utrzymanie różnych frakcji w partii. Chodzi o spójną wizję państwa. PiS ją ma. Platforma boi się ją mieć.","W wywiadzie dla „Newsweeka” Tomasz Siemoniak stwierdził, że na pewno nie pozwoli, „żeby Platforma skręciła w lewo”. Prawicowy Twitter i media od razu zaatakowały kandydata na szefa PO oraz dotychczasowego wiceprzewodniczącego tej partii za hipokryzję. Bo ich zdaniem partia Tuska, Kopacz i Schetyny zrobiła to już dawno. Na dowód przywołują udział polityków PO w „proaborcyjnych Czarnych Marszach”, zawarcie koalicji ze „środowiskami ultralewicowymi” i uchylenie „ustawy obniżającej esbeckie emerytury”.",,
"Rząd chce utrudnić dostęp do pornografii. „Kto skorzysta z serwisów porno, jeśli będzie musiał się przedstawić?”","Rząd pracuje nad ustawą, która ma ograniczyć dostęp do pornografii. W założeniu nieletnim, w praktyce wszystkim, którzy nie będą chcieli podzielić się danymi. Najnowszy pomysł to imienny kod przydzielany przez ministerstwo.","Dyskusja o ograniczeniu dostępu do pornografii przeniosła się z internetu do rządu za sprawą projektu Stowarzyszenia Twoja Sprawa. Chciałoby ono, by wszystkie strony porno były płatne i tylko zarejestrowani użytkownicy mogli z nich korzystać. Założenie jest takie, że kartę kredytową ma tylko osoba pełnoletnia. Jeśli podaje jej numer, to znaczy, że może oglądać pornografię. Na projekt zareagował premier, a ministerstwo cyfryzacji już ma pomysł, jak dostęp do sieciowego porno zablokować.",,
"Borys Budka: Na spotkaniach słyszałem: „wy nas nie słuchacie, wy nas potrzebujecie, tylko kiedy jest kampania”","Po wyborach prezydenckich mamy trzy i pół roku bez żadnych wyborów. To czas, który musi zostać wykorzystany na pracę, aby przywrócić dawną sprawność Platformie Obywatelskiej.","BORYS BUDKA: Nie mam takiego wrażenia (śmiech). Dobrze, że kampania wyborcza na przewodniczącego PO jest merytoryczna. Przez ostatnie cztery lata mieliśmy wiele dobrych rozmów z Grzegorzem Schetyną. Zawsze mogłem, patrząc mu w oczy, mówić o tym, co moim zdaniem jest złe dla Platformy. Dzisiaj era Schetyny się kończy, ale mam nadzieję, że Grzegorz wciąż będzie odgrywał ważną rolę w partii.                   - Dlatego mówię o gruntownym zmianie stylu zarządzania partią, kompleksowej strategii komunikacyjnej, ale również o jasnych zasadach finansowania partii. Dostrzegam potrzebę organizowania takich wydarzeń, które będą konsolidowały i aktywizowały regiony, Platformę samorządową, Platformę lokalną. Czyli mniej siedzenia w biurze na Wiejskiej a więcej jeżdżenia po Polsce? - Zdecydowanie tak, ale jeździć trzeba z czymś. Początkowo odbywały się Kluby Obywatelskie czy przeprowadziliśmy akcję „POrozmawiajmy”. Te działania spowodowały, że struktury zaczęły rozmawiać. Ale po pewnym czasie zaangażowanie opadło i rozmowy w terenie ucichły... Dlatego jestem głęboko przekonany, że to musi być bardzo kompleksowy plan. Nie wystarczy wyjazd i pokazanie, że jesteśmy obecni, że się pokazujemy. Musi być myśl przewodnia, powód, czy temat debaty. Po takim spotkaniu członkowie powinni mieć poczucie, że ono też im coś daje, że jest wartość dodana takiego spotkania. Że ich postulaty są wysłuchane, że wspólnie kreślimy pewną wizję, której brak ostatnio często nam się zarzuca. O właśnie. Platforma podobno jest partią kompletnie bez idei. Może trzeba zbudować tę partię od nowa. Może trzeba na nowo napisać deklarację ideową? - Trzeba odnowić deklarację ideową. Te trzy akapity napisane w 2001 roku… Zobacz: Jak pokonać Dudę? Na starcie kampanii Platforma sama osłabia Kidawę-Błońską Pełnoletnie już są. - Ale wartości wpisane wówczas w deklaracji nigdy nie straciły swej aktualności. Trzeba je dostosować do zmieniającego się świata, oczekiwań Polaków, jednak nie bałbym się tych idei, które legły u podstaw utworzenia Platformy Obywatelskiej. Mówimy o partii centrowej, a ona przede wszystkim opiera się na założeniu, że ciężka praca jest podstawą państwa dobrobytu, a nie – jak chcą nasi adwersarze polityczni – rozdawnictwo pieniędzy publicznych. Jestem przekonany, że praca musi się opłacać. Państwo jest silne, kiedy ma silne samorządy, jest zdecentralizowane. A nie jak w tej chwili – budowane na zasadzie skrajnego centralizmu. Państwo nie może narzucać obywatelom, jak mają myśleć, co mają oglądać, jakiego wyznania mają być, czy z kim mają sypiać. Państwo jest silne, kiedy nie boi się swoich obywateli, silne państwo nie obstawia się policją, wojskiem czy płotkami. Panie przewodniczący, zawsze jak słyszę, że „jesteśmy partią centrową” to sobie myślę… - Nijaką? Właśnie. Partią dla nikogo. - Nie zgadzam się. Nie bójmy się używać słowa „centrowa”. To słowo oznacza, że jest partią rozsądku, racjonalną w czasach, kiedy z obu stron sceny politycznej mamy do czynienia z absolutnymi skrajnościami. Z jednej strony lewicowy populizm, z drugiej prawicowy populizm. A do tego jeszcze pomieszanie z poplątaniem, bo nie wiadomo, kto jest bardziej socjalny – czy Partia Razem czy też Prawo i Sprawiedliwość. Jestem przekonany, że potrzebna jest partia, która pokaże sprawne, skutecznie działające państwo, które daje swoim obywatelom poczucie bezpieczeństwa. Rozumianego w sposób szeroki, całościowy. Bezpieczeństwo to dostęp do żłobka dla rodziców czy samotnej matki, dostęp do leków dla seniorów, pewność, że człowiek nie zostanie pobity, bo się komuś nie spodoba jego ubiór czy karnacja, a dla ludzi ciężko pracujących przekonanie, że warto pracować dla wspólnego dobra, a państwo nie nałoży na nich kolejnego podatku. Takie bezpieczeństwo powinno być podstawowym celem centrowego ugrupowania, Platformy Obywatelskiej. Racjonalna partia środka nie powinna zajmować się sprawami światopoglądowymi, ale powinna szanować odrębność każdego człowieka i jego prawo do własnych poglądów. Powinna zajmować się tym, jak stworzyć obywatelom szansę rozwoju. To samo mówili i Donald Tusk, i Ewa Kopacz, i Grzegorz Schetyna. A Polacy zamiast tej wizji wybierają państwo, jakie proponuje im Prawo i Sprawiedliwość. - Przez 8 lat rządów PO Polacy byli bezpieczni i uznawali to za rzecz oczywistą. Dzisiaj po czterech latach zaskakująco szkodliwych rządów, aby utrzymać władzę, PiS musi za pomocą propagandy utrzymywać swoje polityczne poparcie. Dlatego przekazuje na TVP kierowaną przez polityka Jacka Kurskiego kolejne miliardy złotych pozyskane z podatków ciężko pracujących Polaków. I właśnie by temu postawić tamę, musimy wskazać bardziej atrakcyjną drogę i wizję Polski zbudowaną w oparciu o to, czego Polacy oczekują. Stąd w moim programie jest Centrum Nowych Idei. Wychodzę z prostego założenia, że politycy nie znają się na wszystkim. Dlatego profesjonalnie zarządzana partia powinna czerpać wiedzę od ekspertów i z badań społecznych. Wychodzić naprzeciw oczekiwaniom Polaków. Odpowiadać na obawy, na potrzeby, na marzenia. Tutaj musimy wykorzystać potencjał naszych członków. Bardzo często słyszę: „dyskutujecie tam w Warszawie na tematy zdrowotne. Dlaczego nie zaprosiliście kilkudziesięciu naszych aktywnych członków – lekarzy, menedżerów służby zdrowia, samorządowców – żebyśmy wspólnie wykorzystali naszą wiedzę”. Rozmawiamy o systemie edukacji – mamy wśród nas doświadczonych nauczycieli i ekspertów możemy rozmawiać z nimi. To samo, kiedy rozmawiamy o systemie prawnym. Musimy to robić i można to zrobić, tylko trzeba dać skuteczne narzędzia i trzeba być w tym konsekwentnym. Nie można bazować tylko i wyłącznie na intuicji, bo to niestety bywa zgubne. Ostatnie cztery lata były dobre czy złe cztery lata dla partii? Sukcesów wyborczych za wiele nie było. - Cztery lata temu Platforma Obywatelska była na zakręcie. Przegraliśmy wybory. Ale przetrwaliśmy. Udało się ustabilizować partię. Pytam, bo cztery lata temu pan i Tomasz Siemoniak zrezygnowaliście ze starcia z Grzegorzem Schetyną. Wycofaliście się z wyborów, oddaliście partię bez walki, a on został szefem. Nie żałuje pan tamtej decyzji? - Nie żałuję. Pokazaliśmy z Tomkiem Siemoniakiem i z Grzegorzem Schetyną, że w tak trudnym momencie spory wewnętrzne schodzą na plan dalszy. Wówczas ta rywalizacja mogła skończyć się bardzo źle dla Platformy. Grzegorz Schetyna był postrzegany jako sprawny organizator. Wieszczono nam koniec, sondaże pokazywały w pewnym momencie nasze poparcie na poziomie poniżej 10 procent. Wówczas mieliśmy konkurencję bardzo podobnego ugrupowania, tylko świeżego ze świeżym liderem Ryszardem Petru. Powstawały nowe podmioty jak KOD na czele z Mateuszem Kijowskim. Grzegorz Schetyna przeprowadził Platformę Obywatelską przez ten trudny czas. Jednocześnie dawał możliwości, aby wykreowani zostali również inni liderzy. Nie było tak, że nagle nie ma nikogo poza nim. Dlatego teraz, gdy Grzegorz Schetyna zrezygnował ze startu, są kandydaci na następców, a nasi członkowie mogą mieć poczucie, że partię oddadzą w dobre ręce. Nikt nie ma wątpliwości, że wybory w Platformie Obywatelskiej mają charakter demokratyczny, że jest rywalizacja w dobrym tego słowa znaczeniu. Wierzę, że wyjdziemy z niej wzmocnieni. Czytaj także: Schetyna nie będzie szefem Platformy. Co dalej z opozycją?",,
"„Polska szkoła jest jakieś 20 lat do tyłu. Tablice interaktywne zazwyczaj są wykorzystywane tak, jak zwykłe tablice”","– Usprzętowienie szkoły nie jest najważniejszą wartością, którą mogą dać technologie – mówi prof. Lech Mankiewicz, propagator edukacji cyfrowej w Polsce.","Prof. Lech Mankiewicz: To absurd. Znów jesteśmy jakieś 20 lat do tyłu. Usprzętowienie szkoły nie jest najważniejszą wartością, którą mogą dać technologie. Tablice interaktywne zazwyczaj są wykorzystywane tak, jak zwykłe tablice.",,
Jakich podcastów warto słuchać?,"Słuchanie podcastów jest proste i wygodne – wystarczy smartfon i słuchawki. Nic dziwnego, że są w Polsce coraz popularniejsze. W jaki sposób zacząć ich słuchać – i najważniejsze: czego warto słuchać?","Żyjemy w epoce dostępu do usług na żądanie. Zaledwie kilka kliknięć dzieli nas od dowolnego filmu, serialu, płyty i wszelkich treści rozrywkowych, lifestylowych czy edukacyjnych. Nigdy wcześniej jako społeczeństwo nie mieliśmy dostępu do tak ogromnej ilości treści. Jest tego tak dużo, że chcąc nadążyć za wszelkimi nowościami, musielibyśmy codziennie poświęcać kilkanaście godzin wyłącznie na ich konsumowanie. Pokoleniem, które jako pierwsze w pełni musi mierzyć się z wyzwaniami związanymi z tak szerokim dostępem do treści, są milenialsi.",,
"Siemoniak: Nie pozwolę, żeby Platforma skręciła w lewo","Jak pan pojedzie na spotkanie działaczy Platformy, to nigdy pan tam dobrego słowa nie usłyszy. Zawsze ktoś powie, że trzeba było lepiej zrobić tak albo inaczej. Ja słyszę, że jestem za mało wyrazisty albo za bardzo wyrazisty. Że za mało atakuję PiS albo za bardzo.","TOMASZ SIEMONIAK: Tak!                       Kiedy stał się pan człowiekiem Schetyny? – Nigdy nie byłem człowiekiem Grzegorza Schetyny i się nim teraz nie stałem. Ten zarzut jest podwójnie niesprawiedliwy, bo zawsze szedłem swoją drogą. A w przeszłości już uchodziłem za człowieka Tuska, Komorowskiego… Namaszczony przez Ewę Kopacz w wyborach na szefa PO cztery lata temu. – No właśnie, no więc to jest wszystko nieprawda. Jestem niezależny, choć nie podoba mi się to, jak szybko niektórzy ludzie odwracają się teraz od Schetyny. I to ci, którzy w ostatnich czterech latach spędzili w jego gabinecie znacznie więcej czasu niż ja. Mówi pan o Borysie Budce? – Nie, nie. Mówię o różnych osobach, nawet nie kandydatach, którzy z entuzjastów bardzo szybko stali się zapiekłymi krytykami Schetyny. Czytaj więcej: Borys Budka: Na spotkaniach słyszałem: „wy nas nie słuchacie, wy nas potrzebujecie, tylko kiedy jest kampania” Czy nie taka jest właśnie partyjna polityka? – Nie powinna taka być, to ma krótkie nogi. Cztery lata temu popierałem Ewę Kopacz, zgłosiłem ją na szefową klubu, bo uważałem, że nie można się szybko odwrócić od przewodniczącego, który przegrał jedne wybory. Jeśli zostanę przewodniczącym partii, to nie chciałbym, żeby – jak będę odchodził za cztery czy osiem lat – w ciągu kilku godzin wszyscy się ode mnie odwrócili. Ma pan dość staromodne poczucie lojalności. – Lojalność nigdy nie jest staromodna, bo jest wartością ponadczasową. Ponadto uważam, że nieprawdziwe jest takie tłumaczenie świata: „my jesteśmy świetni, a wszystkiemu winny jest Schetyna. Czyli wyborcze porażki to nie wina Schetyna? – Nie. Uważam, że były inne powody, a Schetyna przejął partię, która miała około 10-procentowe poparcie. Nawet Tusk powiedział, że Schetyna nie popełnił większych błędów przez ostatnie cztery lata. A wie pan, jaki jest Tusk, on prędzej zgani, jak coś nie wyjdzie, niż pochwali, jak coś się uda. Poza tym wina i odpowiedzialność to dwie różne sprawy. To dlaczego PO straciła władzę? – Niedocenienie kwestii poziomu wynagrodzeń Polaków i ich skłonności do wyrzeczeń. Okazało się, że starczyło pieniędzy na 500 plus. A Jacek Rostowski mówił, że nie starczy. – Akurat mówił, że nie wystarczy na wszystkie obietnice wyborcze PiS i miał rację. Można mówić o ośmiorniczkach, innych rzeczach, ale ja uważam, że naszym największym błędem było to, że mentalnie pozostaliśmy w walce z kryzysem finansowym, procedurą nadmiernego deficytu itp. itd. Ludzie widzieli w telewizji „zieloną wyspę”, wokół siebie nowe budynki i autostrady, a u siebie w mieszkaniu wciąż patrzyli na tę samą meblościankę z lat 70. A gdyby Grzegorz Schetyna wystartował, to pan by też kandydował? – Nie, wtedy bym nie kandydował. Cały czas zachęcałem go do kandydowania. Mówiłem, że nie można ulegać presji, kiedy nieprzychylne nam osobom z zewnątrz dyktują, kto ma być szefem PO. Nikt nie dyskutuje, czy Czarzasty jest dobrym przewodniczącym albo Kaczyński. Kiedy Kaczyński przegrywał, były takie dyskusje. – Poncyliusz powiedział o Sulejówku i szybko został wyrzucony z partii. OK, ale medialne dyskusje były. – W każdym razie cały czas namawiałem Schetynę do startu, by obronił swój dorobek: podniesienie PO z dramatycznej sytuacji w 2016 roku i stworzenie najpierw Koalicji Europejskiej, a potem Koalicji Obywatelskiej. Czyli pan jako szef partii będzie powtarzał tę strategię, w której działacze PO muszą się posunąć na listach wyborczych na rzecz kandydatów z innych środowisk politycznych? – Nic dwa razy się nie zdarza, a polityka w Polsce jest bardzo dynamiczna. Jednak generalnie uważam, że trzeba prowadzić politykę otwierającą, a jednoczenie opozycji jest ogromną wartością. A jak to się stało, że w końcu został pan kandydatem Grzegorza Schetyny? – To, że mnie poparł, nie oznacza, że jestem jego kandydatem. Na przełomie listopada i grudnia Schetyna zapytał mnie, co bym zrobił, gdyby on nie kandydował. Powiedziałem, że bym się zastanowił i raczej bym się zdecydował, bo zależy mi na Platformie. Ale potem Schetyna dość zdecydowanie wypowiadał się, że będzie kandydował, więc pomyślałem, że po prostu sondował. Naturalne, że szefowie myślą, kto będzie ich następcami. Zobacz: Schetyna musiał zrezygnować Czyli myślał pan, że Schetyna chce wyczuć pańskie zamiary? – Myślałem, że zastanawia się nad reelekcją i chce wiedzieć, jakich będzie miał kontrkandydatów. Z tego, co wiem, to Schetyna rozważał też poparcie Borysa Budki. W każdym razie, kiedy wyjeżdżał na święta, zapowiedział, że 2 stycznia ogłosi swoją decyzję. Byłem przekonany, że będzie kandydował. W tym czasie wiele osób zaczęło mnie zachęcać do kandydowania. Nie wiem, co się działo wtedy wokół Schetyny. W każdym razie namawiano mnie na start, mówiono, że nie ma lepszego kandydata, który zachowa jedność Platformy, bo inaczej wszyscy się wezmą za łby. I w czwartek, 2 stycznia, Grzegorz przyjechał do siedziby partii. Miał tu różne spotkania. Rozmawiał m.in. z Budką. Nie wiem, jak ta rozmowa wyglądała, ale wydaje mi się, że jeszcze różne warianty wchodziły w grę. I wieczorem poinformował, że nie będzie kandydował. Zapytał pan, dlaczego jednak nie kandyduje? – Powiedział mniej więcej to samo co na konferencji prasowej następnego dnia. A postawił panu jakiś warunek w zamian za poparcie? – Nie. Jest taka teoria, że pan kandyduje, żeby frakcja Schetyny utrzymała swoją pozycję w partii. Bo na konferencji, kiedy ogłaszał pan swój start, stali obok pana Andrzej Halicki i Sławomir Neumann. – Andrzej Halicki był człowiekiem, który wprowadził mnie do polityki, w latach 80 do NZS. Stąd jego obecność. A Sławomir Neumann na pewno nie należał nigdy do grupy szczególnie bliskiej Schetynie. Jest osobą, która ma własną silną pozycję w PO, bardzo dobre kontakty wśród członków Platformy na szczeblu regionalnym i powiatowym. Czyli baronów. – Szefowie regionów to ważne osoby w PO, które zostały wybrane przez członków partii w bezpośrednich wyborach. To silny mandat. A jaka jest pana taktyka na zdobycie głosów w partii? Komu co pan obieca? – Teraz jest inna sytuacja. To będzie tajne głosowanie. I głos każdego członka jest tyle samo wart. Nie myślę, żeby poparcie nawet najważniejszych osób było w stanie rozstrzygnąć te wybory. Jak mówiłem, jestem w PO od pierwszego dnia. A część Platformy, która była wcześniej w KLD i Unii Wolności, znam jeszcze dłużej niż od 2001 roku. I zawsze w czasie pełnienia różnych funkcji jeździłem po Polsce i spotykałem się z ludźmi Platformy. Wiem, że to są ludzie niezależni i bardzo krytyczni. Jak pan pojedzie na spotkanie działaczy Platformy, to nigdy pan tam dobrego słowa nie usłyszy, bo zawsze ktoś powie, że trzeba było lepiej zrobić tak albo inaczej. Ja słyszę, że jestem za mało wyrazisty albo za bardzo wyrazisty. Że za mało atakuję PiS albo za bardzo. Więc to nie są ludzie, do których przyjedzie szef struktur i powie: „Wicie, rozumicie, trzeba poprzeć tego i tego”. Ilu członków ma PO? – Około 30 tysięcy. Jakiej frekwencji pan się spodziewa? – Realnie patrząc, około 10 tys. Głosowanie nie jest korespondencyjne, trzeba dojechać do lokalu wyborczego w sobotę i osobiście oddać głos. A czym się różni taka wewnętrzna kampania wyborcza w partii od wyborów powszechnych? – Przede wszystkim wyborcą. W tym wypadku elektorami są ludzie, którzy kiedyś podjęli w swoim życiu świadomą decyzję zapisania się do partii, co w polskich warunkach jest raczej niszowe i nie przynosi jakiś specjalnych zaszczytów. Zależy od partii. – To prawda! Są partie, które bardzo nagradzają swoich członków, ale PO w sumie nigdy do takich partii nie należała. Bardzo rzadko zdarzali się prezesi wielkich spółek skarbu państwa, którzy mieli legitymację Platformy. Zresztą niektórzy z naszych czasów, jak np. prezes PKO BP Zbigniew Jagiełło nadal pełnią swoje funkcje. Jak planuje pan dotrzeć do tych 10 tys. aktywnych członków? – Będę jeździł i jeszcze raz jeździł. Przyjęliśmy także takie zasady kampanii, według których każdy z kandydatów będzie mógł wysłać do wszystkich członków trzy e-maile i dwa SMS-y. Chodzi o to, żeby wszyscy kandydaci mieli równe zasady. Zobacz więcej: Wielki powrót ludzi Tuska. Wiemy, kto zrobi kampanię Kidawie-Błońskiej Cała szóstka kandydatów dotrwa do pierwszej tury 25 stycznia? – Ja na pewno dotrwam. Cztery lata temu pan nie dotrwał. – Wtedy dalsza kampania groziła zjazdem poparcia poniżej 10 proc. i rozpadem PO. Zresztą cztery lata temu Borys Budka wycofał się znacznie wcześniej niż ja. Dziś z tych samych powodów nie wycofam się. Tylko raz można coś takiego zrobić. A reszta? Nie przekażą poparcia panu albo Budce? – Nie wiem. Może pan coś obieca pozostałym, jak Schetyna cztery lata temu, i przeniosą poparcie na pana? – Nie będę tak robił. Poza tym kadencja zarządu trwa. Obaj z Borysem Budką jesteśmy wiceprzewodniczącymi i jeśli któryś z nas wygra, będzie miał tego drugiego na pokładzie. Czy szef partii powinien być automatycznie kandydatem na premiera? – Tak. W polityce jest się po to, żeby mieć większy wpływ na rzeczywistość. Mam największe doświadczenie państwowe z całej szóstki kandydatów. Jeśli kandyduje się na szefa PO, to trzeba mieć odwagę wziąć na siebie odpowiedzialność szefa rządu. Nie jesteśmy PiS-em, gdzie prezes rządzi premierem. Dziś wiele polskich problemów bierze się z tego, że szef partii nie jest premierem. W czasie kryzysu irańskiego nikt nie dzwoni z USA do prezydenta, czy premiera, bo i po co. Przecież oni nie mają realnej władzy w kraju, więc szkoda czasu na rozmowę z nimi. To jest wybór tylko personalny, czy także programowy? – Personalny, programowy i ideowy. Ja na pewno nie pozwolę, żeby Platforma skręciła w lewo. Wydaje mi się, że pod tym względem dobrze wyczuwam nastroje w PO. Mamy więc trójkę kandydatów o wrażliwości z pewnością bardziej lewicowej niż ja (Arłukowicz, Mucha, Sienkiewicz) i dwóch liberałów o bardziej konserwatywnej wrażliwości (Zdrojewski i ja). Trudniej mi ulokować na tej osi Budkę. Ale oczywiście wszyscy utożsamiamy się z szerokim centrum. Z centrum, czy z pragmatyzmem? – Z centrum. A gdzie dzisiaj w Polsce jest polityczne centrum? – Stanowią je zwolennicy demokracji liberalnej, którzy nie chcą się politycznie skłócić o sprawy światopoglądowe. Od strony społecznej jest to klasa średnia. Analizując badania opinii dotyczące poglądów Polaków na różne tematy widać, że takie centrum może sięgać do 50 %. Jaki pan ma stosunek do Kościoła? – Życzliwy do wszystkich Kościołów, mam szczególną sympatię do Kościołów mniejszych, której nabrałem, zajmując się w MSWiA wyznaniami. Nie znałem na przykład wcześniej fascynującej historii polskich mariawitów. Jestem przeciwnikiem wojny partii politycznych z Kościołem. Widzę oczywiście błędy, patologie, przechodzenie granicy upolitycznienia. Ale nie może to przesłaniać roli Kościołów w budowie wspólnoty, rozwoju duchowości, wspieraniu dobrych wartości. Popieram rozdział Kościoła od państwa. Przypomnę, że to PO, nie SLD, zlikwidowała Komisję Majątkową. Zajmowałem się tym. Za naszych rządów podejmowaliśmy też próby zmiany finansowania Kościoła. Na wzór niemiecki, czy węgierski, proponowaliśmy odpis od podatku dochodowego. Szkoda, że nie doszło do porozumienia. Jest pan wierzący? – Tak. Chodzi pan co niedziela do Kościoła? – Staram się. W moim przypadku oznacza to msze dla dzieci, które jeszcze są za małe, żeby same chodzić. Bardziej jest pan za Franciszkiem, czy Benedyktem XVI? – Bardzo mi się podoba Franciszek. Ale nie przeciwstawiam go żadnemu z poprzedników. Czy lekcje religii powinny wrócić do salek katechetycznych przy parafiach, czy pozostać w szkole? – I z sentymentu do dzieciństwa i teorii byłbym za salkami. Ale jako praktykowi logistyki rodzicielskiej jest mi bardzo wygodnie z religią w szkole. Z wyborem, jasnymi regułami i wzajemnym szacunkiem. Bez narzucania czegokolwiek. Za Donalda Tuska Platforma jeździła na rekolekcje do Łagiewnik. Pan jako szef PO też takie zorganizuje? – Nie, do tej rzeki już się nie da wejść. Inny kościół, inna polityka. Popiera pan lekcje wychowania seksualnego w szkole? – Oczywiście. Jest pan za legalizacją związków partnerskich? – Tak, powinny obejmować prawo do dziedziczenia, informacji medycznej i inne kwestie formalne, ale bez prawa do adopcji dzieci. W sprawie ochrony klimatu i miksu energetycznego, popiera pan odnawialne źródła energetyczne, czy atom? – Zdecydowanie odnawialne źródła energetyczne, to one uniezależnią nas od importu surowców lub energii z zagranicy. Jestem przeciwny energetyce jądrowej, bo zwyczajnie nas na nią nie stać. Finansowo i społecznie. Poza tym nadal byśmy byli uzależnieni od innych, np. jak Węgrzy od Rosji. Jaki dzisiaj jest największy problem polskiej gospodarki? – Zbyt niskie płace zbyt wielu ludzi. Państwo musi pomóc ludziom, którzy mało zarabiają, żeby chcieli pozostać na rynku pracy, żeby byli w białej strefie i nie wyjeżdżali z Polski. Nasz projekt „Wyższa Płaca"" to dobry pomysł, żeby rozwiązywać ten problem. Jaka jest pana pozytywna wizja Polski, żeby nie być tylko antyPiSem? – Już wyszliśmy z tego opłotka antyPiSu, kiedy wskazaliśmy Małgorzatę Kidawę-Błońską najpierw na kandydatkę na premiera, a potem na prezydenta. Ostatnim przykładem takiej naszej polityki jest Tomasz Grodzki, który posługuje się językiem dialogu i współpracy. Dlatego teraz PiS go tak ostro atakuje. PiS uznał, że polaryzacja im służy. Być może kiedyś służyła Platformie. Ale teraz musimy mobilizować wyborców, którzy nie żyją konfliktem PO-PiS. Musimy skoncentrować się na usługach publicznych, o które PiS nie dba, czyli służbie zdrowia i edukacji. Następne wybory wygra ta partia, która w tych obszarach pokaże wiarygodny program. Czytaj także: Morawieccy? Skończyło się ukrywanie rodziny",,
Jak dokształcać się online?,"Współczesna szkoła, aby przetrwać i spełniać swoje zadanie, musi przestać przypominać XIX-wieczną fabrykę. Do szkolnych sal – tych rzeczywistych, ale też tych online – trzeba wpuścić nieco świeżego powietrza","Bristol, rok 1905, szkoła przytułku dla sierot. W rzędach ciężkich, solidnych, drewnianych ław kilkadziesiąt dziewcząt i chłopców. Wszyscy schludni, czyści, ubrani w fartuszki przypominające robotnicze drelichy. Krótkie włosy, związane warkocze. Dzieci jak od linijki.                            Uniwersytet Stanforda wprowadził je do swojej oferty w 2011 roku. Rok później własne moduły naukowe zaproponowały studentom Harvard i MIT. Tylko w 2016 roku z niemal 7 tys. kursów dostępnych online skorzystało 58 milionów studentów. Skoro od ciągłej nauki nie da się uciec, dobrze, że przynajmniej można przysiąść we własnym gabinecie z ulubioną kawą. Te uniwersyteckie lury były – przyznajcie to – nieznośne. NIECH MOOC BĘDZIE Z TOBĄ! MOOC, czyli massive online open courses, to dzisiaj baza wiedzy z kilkuset dziedzin, przygotowywana przez dydaktyków najlepszych uniwersyteckich ośrodków. Aby zaprezentować ich możliwości, wybraliśmy kilka poglądowych kursów. Kursy możecie odbyć na stronach: 1) Kobiety tworzą historię https://www.edx.org/course/women-making-history-ten-objects-many-stories Podczas ośmiotygodniowego kursu zaplanowanego przez Uniwersytet Harvarda uczniowie dowiadują się, jak feministki zmieniły historię XX wieku. Co ciekawe, wszystko na podstawie dziesięciu przedmiotów, które wykładowcy wygrzebali z przepastnych archiwów biblioteki Radcliffe Schlesinger. Kurs jest darmowy, wymaga poświęcenia 2-3 godzin tygodniowo. 2) Sztuczna inteligencja (AI) Czteromiesięczny kurs przygotowany przez Microsoft dla osób, które chciałyby popchnąć swoją karierę naprzód. Wśród zagadnień m.in. używanie Pythona do pracy z danymi, zajęcia z etyki AI, budowanie modeli uczenia maszynowego. Całość kosztuje niemal 1000 dolarów, ale jest w pełni certyfikowana. 1) Design Thinking w służbie innowacji Ze szkolenia przygotowanego przez uniwersytet w Wirginii skorzystało już ponad 18 tysięcy osób. W zakresie kursu znajdziecie pełne przejście od zrozumienia tego, czym jest design thinking, przez praktykę używania go w swojej firmie, po wymierne śledzenie jego rezultatów. Całość szkolenia w języku angielskim, ale kurs jest błyskawiczny – wystarczy na niego zaledwie 10 godzin pracy. 2) Data Science Wyczerpujący ośmiomiesięczny kurs z wykorzystania danych w praktyce przygotowany przez Uniwersytet Johna Hopkinsa. W programie pełen zestaw narzędzi do wyciągania, analizowania i wizualizacji danych oraz korzystanie z GitHuba do zarządzania całymi projektami. Uwaga! By uzyskać końcowy certyfikat, na naukę trzeba poświęcić około sześciu godzin tygodniowo. 1) HTML Essential Training Podstawy HTML, który napędza dziś sieć WWW, więc przyda się wszystkim działającym w internecie, z redaktorami, prowadzącymi internetowe sklepy czy wydawcami włącznie. Kurs przeznaczony dla osób początkujących jest podany w bardzo syntetycznej formie – całość materiału zostaje przedstawiona w niespełna sześć godzin. 2) Social media dla grafików Błyskawiczne szkolenie, które ma przygotować grafików do działania na takich platformach, ja Facebook, Twitter, Instagram i Snapchat. Ważne, bo każde z nich rządzi się swoimi prawami, a ich znajomość oszczędzi kilkukrotnego odsyłania projektu do klienta. Całość przeznaczona dla grafików średnio zaawansowanych, trzeba na nią poświęcić ponad trzy godziny. Podczas pracy nad tekstem korzystałem z opracowania „Future of education” autorstwa Katie Puckett oraz wystąpień TedX George’a Holmesa, Sugaty Mitry oraz Sajana George’a. Wszystkie Państwu polecam.",,
W sieci uzależnień. Maniakalni użytkownicy portali społecznościowych niewiele się różnią od alkoholików,"Fachowcy nie opracowali jeszcze spójnej nomenklatury, jednak niezależnie od nazwy – siecioholizm, cyberholizm czy patologia internetowa – bujanie w wirtualu stanowi formę ucieczki od banalnej, przykrej bądź tragicznej rzeczywistości.","Latem 2010 roku po wykładzie w Christ College w Cambridge podszedł do mnie szwedzki student Daniel Berg, chciał wyjaśnić niektóre tezy. Kiedy wspomniałem o uzależnieniach internetowych, ożywił się. Stwierdził, że wielu jego kolegów z Uniwersytetu Sztokholmskiego rzuciło studia, przeprowadziło się do przypadkowych ruder i kompulsywnie gra w „World of Warcraft”.",,
"„Porównujemy się do innych mam, ojców i czujemy gorsi”. Tak działają pułapki idealnego rodzicielstwa","Każdy, kto ma dzieci, chce być dobrym rodzicem, więc porównuje się z innymi, „lepszymi” rodzicami. I tu na scenę wkraczają instamatki – mówi badacz społeczny Piotr Michoń.","PIOTR MICHOŃ: Jako społeczeństwo nadaliśmy dziecku bardzo ważną rolę, a już kompletnie zwariowaliśmy na punkcie pierwszych lat jego życia. Tym samym wzrosła rola rodzica. Oczekuje się od nas, że będziemy naszym potomstwem się zachwycać, ciągle słyszymy, jak nie z mediów, to od naszych mam i babć, że czas spędzony z dzieckiem to najpiękniejszy okres w życiu, że powinniśmy być superrodzicem. Stworzyliśmy pułapkę na samych siebie – pułapkę idealnego rodzicielstwa. W takich warunkach nie dość, że nie możemy narzekać, że coś nas uwiera w roli rodzica, to jeszcze ciągle się porównujemy do innych mam, ojców i czujemy się gorsi.",,
Jak pokonać Dudę? Na starcie kampanii Platforma sama osłabia Kidawę-Błońską,"Opozycja może wygrać wybory prezydenckie, ale na razie robi wiele, żeby je przegrać. Platforma, największy konkurent PiS, sama osłabia własną kandydatkę. Tymczasem kampania Andrzeja Dudy już się na dobre rozkręca.","Kryzys amerykańsko-irański boleśnie zweryfikował opowieści prezydenta Andrzeja Dudy i PiS o strategicznym sojuszu z USA. Jak ustalił „Newsweek”, ani prezydent Donald Trump, ani żaden z jego najbliższych współpracowników nie zadzwonił do polskiego prezydenta, żeby skonsultować z nim działania w Iraku, choć sekretarz stanu Mike Pompeo w ciągu kilku dni wykonał telefony do partnerów w 60 krajach, m.in. w Niemczech, Francji i Wielkiej Brytanii. Jak powiedział mi jeden z rozmówców w pałacu prezydenckim, były kontakty na niższym szczeblu – między stroną amerykańską a polską ambasadą w USA. Według byłego prezydenta Aleksandra Kwaśniewskiego to najlepiej oddaje rzeczywistą pozycję ekipy PiS w relacjach z USA.",,
Poważne turbulencje w Boeingu. „Ten samolot skonstruowali klauni nadzorowani przez małpy”.,"Szef Boeinga przez lata pilotował firmę ku biznesowej katastrofie. Zwolniony w grudniu, na odchodne wziął ponad 60 mln dolarów.","Boeing 787 800 ukraińskich linii lotniczych w ubiegłą środę rozbił się tuż po starcie z lotniska w Teheranie. Z danych służb wywiadowczych wynika, że maszyna mogła zostać strącona przez irański pocisk obrony przeciwlotniczej. Niezależnie od tego, co ustalą komisje, trudno o bardziej ponury początek kadencji nowego prezesa koncernu Boeing. 13 stycznia stery w firmie przejął David Calhoun. Zastąpił Dennisa Muilenburga, który doprowadził firmę na skraj katastrofy, po czym zgarnął ponad 60 mln dolarów odprawy i pakietu emerytalnego.",,
50 lat „Ulicy Sezamkowej”. Czy telewizja edukacyjna ma jeszcze sens?,„Ulica Sezamkowa” skończyła 50 lat. Co dalej?,"Rewolucja rozpoczęła się w 1966 roku, kiedy producentka Joan Ganz Cooney zaprosiła do mieszkania w nowojorskim Grammercy Park swojego szefa Lewisa Freedmana kierującego stacją WNDT oraz wiceprezesa Carnegie Corporation ds. edukacji a zarazem znanego psychologa dziecięcego Lloyda Morrisetta. Narodził się pomysł stworzenia programu, który uczy, bawi oraz wychowuje. Cooney zebrała pod szyldem Children Television Workshop ekipę scenarzystów, artystów, pedagogów, i po 3 latach zadebiutował na antenie WNDT (obecne PBS) pierwszy odcinek „Ulicy Sezamkowej”.",,
Czasem znajomość matematyki staje się kwestią życia i śmierci. Jak przewidzieć epidemie?,"Ograniczanie zasięgu chorób zakaźnych jest możliwe również wówczas, gdy nie wszyscy się zaszczepią.",Od redakcji:,,
Noworoczne postanowienia? Zrzuć zbędne kilogramy z domowym orbitrekiem,"Orbitrek to praktyczny przyrząd, za pomocą którego możemy pracować nad wieloma partiami mięśni jednocześnie i to bez wychodzenia z domu. Co ważne, samemu też decydujemy o intensywności i natężeniu ćwiczeń, co czyni ten sprzęt dodatkowo uniwersalnym. Przyglądamy się kilku popularnym modelom z różnych półek cenowych.","Komfortowy w użytkowaniu przyrząd, który łączy w sobie cechy klasycznego orbitreka z wygodą roweru stacjonarnego (posiada siodełko). 16-stopniowa regulacja oporu umożliwia dopasowanie intensywności treningu do naszych potrzeb i możliwości, a czytelny wyświetlacz poinformuje o czasie, prędkości, dystansie czy liczbie spalonych kalorii. Urządzenie umożliwia też zaprogramowanie danych czterech różnych użytkowników, przez co korzystać z niego może kilka osób. Sprawdź najlepsze oferty.",,
Czy powinniśmy kupować droższe ubrania? Tak. To wręcz obowiązek klasy średniej,"Choć mało kto kwestionuje sens kupna jedzenia, samochodu czy sprzętu domowego innego niż najtańszy, z modą często jest odwrotnie. Im taniej, tym - wydaje się - rozsądniej. Kosztowne ubrania czy buty postrzegane są jako przejaw próżności i intelektualnej pustki.","Nie bez powodu niedawna rozmowa z Joanną Horodyńską w „Wysokich Obcasach” wywołała tak niezdrowe emocje. Modelka i prezenterka bez skrępowania opowiadała o swoim hobby, tj. ubraniach wprost z paryskich pokazów czy torebkach wartych wielokrotność przeciętnych miesięcznych zarobków. Powiedzieć, że powieszono na niej psy, to niewiele powiedzieć. Skąd tyle kpin i złości? Zazdrość? A może pokutuje w nas etos inteligenta w starym swetrze? Może ubrania zawsze utożsamiamy wyłącznie z wyglądem i wydawanie zbyt wielu pieniędzy kojarzymy z narcyzmem? A może po prostu niewiele o ubraniach wiemy?",,
"Uchwała, o której nikt nie słyszał i nikt nie widział. Poza Ryszardem Terleckim","Wicemarszałek Sejmu Ryszard Terlecki twierdzi, że sejmowa komisja powinna już mieć gotową uchwałę w sprawie rosyjskiej propagandy historycznej. Miała ona wpłynąć do Sejmu jeszcze w zeszłym tygodniu. Nasze poszukiwania nie przyniosły jednak rezultatu.","Kandydatka Platformy Obywatelskiej na prezydenta Małgorzata Kidawa-Błońska zaproponowała w zeszłym tygodniu, żeby Sejm przyjął uchwałę potępiającą rosyjską propagandę historyczną i słowa Władimira Putina o współpracy Polski z nazistowskimi Niemcami.",,
"Dlaczego Turcja ma już prototyp własnego auta elektrycznego, a Polska tylko rysunki karoserii?","Spośród wielu chwytliwych haseł z tzw. planu Morawieckiego, którego założenia rząd PiS przyjął 16 lutego 2016 r., najbardziej w pamięć zapadł chyba wszystkim milion samochodów elektrycznych na polskich drogach do 2025 r. Mało tego, znaczna część tych aut na prąd miała być polskiej produkcji.","TOGG, tak będzie nazywać się turecki samochód elektryczny zaprezentowany pod koniec 2019 roku przez prezydenta Reçepa Erdoğana. Na początek TOGG ma mieć dwie wersje: SUV i sedan. Parametry techniczne SUV-a budzą respekt: wersja z jednym 200-konnym silnikiem i napędem na jedną oś rozpędzi się do setki w 7,6 sekundy, a na jednym ładowaniu przejedzie 300 km. Wersja z dwoma silnikami i napędem na dwie osie setkę osiągnie w 4,8 sekundy i przejedzie bez ładowania ok. 500 km. Samochód można ładować ze zwykłego gniazdka (choć potrwa to kilka godzin) albo z szybkiej ładowarki (w 30 min 80 proc. poziomu baterii).              Różnica polega na podejściu państwa do projektu. W Polsce uznano, że państwo wie lepiej i wszystko zorganizuje: od ram prawnych, po projekt i produkcję. Jak wyszło, widzimy. W Turcji państwo ograniczyło się do pomocy: podatkowej (ulgi), inwestycyjnej (fabryka powstanie na terenach oddanych przez wojsko), stymulacyjnej (przy okazji w okolicy fabryki powstaje „Dolina IT”) i gwarancyjnej (rząd zobowiązał się do zakupienia w pierwszych latach przynajmniej 30 tys. aut TOGG). Całą resztę zostawił fachowcom. Konsorcjum TOGG składa się wyłącznie ze spółek prywatnych, a nie państwowych molochów. W Polsce uznano, że skoro auto ma być na prąd, to zbudują go firmy produkujące prąd. W Turcji do konsorcjum weszły konglomeraty zajmujące się produkcją aut (BMC Turkey, Anadolou Group, Koç Holding), elektroniką (Zorlu Holding) i łącznością (Turkcell). Na czele TOGG postawiono przy tym fachowca od motoryzacji: Mehmet Gurcan Karakas przez ponad 10 lat pracował na wysokich stanowiskach w niemieckiej firmie Bosch, która dostarcza m.in. części firmom motoryzacyjnym. Efekt? Tureckie konsorcjum za chwilę zacznie stawiać fabrykę. Polski rząd jeszcze przez lata będzie snuł bajki o rodzimych elektrycznych samochodach. Z czasem (choć na pewno nie w 2025 r.) będzie ich jeździło po Polsce milion, a pewnie i więcej. I sporą część mogą stanowić modele tureckiego TOGG. Czytaj także: Orlen chce przejąć Energę. Pomysł nie jest głupi, ale jest jeden problem...",,
Ktoś próbował za pieniądze oczernić Tomasza Grodzkiego?,Nieznany mężczyzna oferował jednemu z pacjentów Tomasza Grodzkiego 5 tys. zł za oskarżenie o przyjęcie łapówki – informuje Radio Zet.,"Jak podaje reporter Radia Zet, chodzi o pana Tadeusza Staszczyka, który 8 lat temu przeszedł operację wycięcia nowotworu. Staszczyk twierdzi, że jego przypadek był bardzo ciężki i nikt nie chciał podjąć się operacji. Trafił do profesora Tomasz Grodzkiego, a ten uratował mu życie. Od tego czasu pacjent jest pod opieką szpitala w Szczecinie Zdunowie.",,
Czarzasty: Zgłoszę Biedronia na kandydata w wyborach prezydenckich,"Lider SLD Włodzimierz Czarzasty zapowiedział w niedzielę, że podczas wtorkowego posiedzenia zarządu swej partii zgłosi szefa Wiosny Roberta Biedronia na kandydata w wyborach prezydenckich. Ostatecznie rekomendacji - dodał - dokona zarząd po dyskusji.","Pytany w niedzielę w Polsat News, kto będzie kandydatem Lewicy na prezydenta Czarzasty powiedział, że we wtorek w południe zbierze się zarząd SLD.",,
"Aleksander Kwaśniewski o tym, czy Andrzeja Dudę można pokonać",– Muszą tylko spojrzeć na kampanię sprzed pięciu lat kandydata Dudy – mówi były prezydent Aleksander Kwaśniewski. I wskazuje na słabe strony urzędującej głowy państwa oraz atuty jego konkurentów.,"ALEKSANDER KWAŚNIEWSKI: Te sytuacje są nieporównywalne. Tamten spór dotyczył przyszłości.                   – To działa. Tylko trzeba wiedzieć, na kogo chce się oddziaływać. Na razie opozycja nie wygrała z tymi hasłami. – Ale w wyborach parlamentarnych wzięła prawie milion głosów więcej niż PiS. Niech pan pamięta, że najkrócej wynik wyborów zrecenzował Jarosław Kaczyński, który powiedział: „Zasłużyliśmy na więcej”. Prezes jest dojrzałym politykiem i wie, że koszt okazał się większy od zysku, biorąc pod uwagę nakłady: rozdawnictwo socjalne, stanowiska dla działaczy i ich rodzin, całkowita kontrola przekazu w mediach publicznych i do tego dziesiątki milionów złotych wydane na kampanię wyborczą. Myśli pan, że elektorat prezydenta Dudy nie jest większy od elektoratu PiS-u? – Nie, nie jest większy. W 2015 roku Andrzeja Dudę poparli Krystian Legierski i Paweł Kukiz. – To było pięć lat temu. Wtedy mówiliśmy o osobie na tyle nieznanej, że można było lokować w niej nadzieje. Po pięciu latach prezydent Duda jest słabym obiektem do lokowania w nim nowych nadziei. Dziś wiemy, jaki jest i nie ma żadnych danych, żeby przez kolejnych pięć lat był inny. Może Jan Śpiewak ulokuje w nim swoje nadzieje. – To nie będzie miało żadnego znaczenia. Dzisiaj przeszłość prezydenta, to co było kłopotem Bronisława Komorowskiego, który odpowiadał za rządy Tuska i Kopacz, są problemem dla prezydenta Dudy. Andrzej Duda sprzeda to jako swój atut. Powie: jeśli wybierzecie Kidawę-Błońską, to ona będzie hamulcowym dobrych, socjalnych projektów PiS. A jeśli postawicie na mnie, to będę współpracował z rządem ku chwale narodu. Pokaże alternatywę: kłótnia albo kooperacja. – To będzie słaby argument, który na nikim nie zrobi większego wrażenia. Poza tym będzie można go bardzo łatwo odbić, bo kiedy Andrzej Duda startował na prezydenta, to mówił, że potrzebna jest równowaga i prezydent z innego obozu politycznego. A jak Duda powie: „Wybierzecie ich, to zabiorą wam 500 plus”? – Przyznaję, to nadal ważny argument, ale on nie przebije granicy czterdziestu paru procent. Mimo że frekwencja w wyborach prezydenckich jest zawsze największa, to tym razem nie spodziewam się znacznej różnicy w stosunku do wyborów parlamentarnych, bo już w nich była bardzo wysoka: 61,74 proc. A więc rozmawiamy mniej więcej o tej samej grupie wyborców, w której prezydent jest faworytem, ale jedynie z 43 proc poparcia. Żeby wygrać, potrzebuje 7 punktów procentowych więcej. Czyli w pierwszej turze nie wygra? – Nie ma takiej możliwości. Tym bardziej, jeśli Konfederacja wystawi swojego kandydata. Opozycja idzie do wyborów rozdrobiona... – I bardzo dobrze! Dlaczego? – Na początku powinno być kilku kandydatów, którzy mobilizują swoje środowiska, tak, by utrzymać poparcie z wyborów parlamentarnych. To oznacza, że kandydat Koalicji Obywatelskiej ma największe szanse na to, żeby znaleźć się w drugiej turze i powalczyć o głosy kandydatów opozycji. Małgorzata Kidawa-Błońska ma ogromne szanse na zwycięstwo, bo jest w odpowiednim wieku, jest kompetentna i ma dobre korzenie rodzinne, które można pokazywać bez strachu. Z jednej strony endek Władysław Grabski, pradziadek premier, z drugiej socjalista Stanisław Wojciechowski, pradziadek prezydent. Nie ma dziadka w Wehrmachcie. – Co jak wiemy, nie jest bez znaczenia. Może w 2005 roku to rozstrzygnęło wybory. – Poza tym, jej płeć dzisiaj jest atutem. To czas kobiet. Mieliśmy już kobiety premierów, ale myślę, że Polska dojrzała do kompetentnej kobiety prezydenta. A jak zaplanować trasę spotkań z ludźmi? I na jakiego typu spotkania postawić? Do dzisiaj wszyscy pamiętają piosenkę Pańskiej kampanii „Ole Olek!”. – Miałem świetny sztab. Zaczęliśmy przygotowania jakieś dziewięć miesięcy przed wyborami. Wszystko mieliśmy zaplanowane. Część przypadkowych spotkań z ludźmi na ulicy i bazarkach, część ze środowiskami, których głosy chcieliśmy pozyskać. Kampania musi mieć dobre hasło. Ciągle jestem dumny z mojego, sam wymyśliłem „Wybierzmy przyszłość”. No i przyznaję, że kampania musi też mieć dobrą piosenkę. Małgorzata Kidawa-Błońska stawia na spokój, opanowanie i jedność narodową. To dobre przesłania na te czasy? – Myślę, że w czasach tak silnej polaryzacji Polacy mogą chcieć prezydenta, który wyznaje takie wartości. To jednak nie zadziałało w wyborach parlamentarnych. – Biorąc pod uwagę stan, w jakim była Platforma Obywatelska, to i tak uważam, że uzyskała dobry wynik (27,40 proc.). Do pozytywnego rozstrzygnięcia wyborów prezydenckich potrzebna będzie maszyna, która stoi za kandydatem. PiS jest świetnie naoliwioną maszyną. A PO od 2015 roku przeżywa kryzys; nie ma energii ani wiary w zwycięstwo, struktury nie pracują. Wymiana lidera może da nowy impuls, ale partia musi zrozumieć, że jeśli kandydatka ma wygrać, to wszyscy muszą stanąć na głowie i zrobić nie dobrą, ale fantastyczną kampanię. Kidawa-Błońska musi tak prowadzić kampanię w pierwszej turze, by nie zrazić do siebie wyborców pozostałych kandydatów opozycji. Bo przegrani kandydaci w pierwszej turze albo zaapelują o głosowanie na nią, albo nic nie powiedzą. Mogą też zaapelować, a ich elektorat i tak nie posłucha albo zostanie w domu. – Dlatego chodzi o to, żeby nie konfliktować się z wyborcami pozostałych kandydatów opozycji. Wtedy media będą mówiły, że Kidawa-Błońska jest nijaka, bo będzie musiała uważać na wszystkie skrzydła. – Po prostu musi skupić atak na urzędującym prezydencie. Tym bardziej, że on w niczym nas nie zaskoczy, bo będzie się bał wprowadzić zamęt do swojego skonsolidowanego elektoratu. Będzie powtarzał to, co słyszmy od pięciu lat o sądach, Kościele, rodzinie. Trzeba pokazać błędy i manipulacje prezydenta. Przypomnieć, jak pozwolił ministrowi Macierewiczowi prowadzić bezmyślną politykę w armii, wyrzucić wielu doświadczonych generałów. Pozycja Polski na świecie, a przede wszystkim w UE osłabła. Relacje ze wschodnimi sąsiadami są bardzo złe. Rosja wciąż nie zwróciła wraku tupolewa. Pierwsza tura wyborów prezydenckich odbędzie się miesiąc po 10. rocznicy katastrofy smoleńskiej. To pomoże Dudzie? – Nie sądzę. To pułapka dla PiS–u. Wciąż czekam na raport komisji Macierewicza. Gdzie on jest? Naprawdę pan myśli, że on się w końcu ukaże? – Jeśli się nie ukaże, to tym bardziej trzeba przypomnieć tę obietnicę PiS–u. Chcieli nam udowodnić, że to był spisek i zamach, i co? Po 10 latach nie znaleźli żadnych dowodów? Czyli byliśmy manipulowani i oszukiwani? I odbywało się to przy pełnej aprobacie ze strony głowy państwa. Prezesa PSL–u, WładysławKosiniak-Kamysz jest dobrze oceniany na opozycji. Słusznie? – To bardzo dobry polityk, mam dla niego bardzo dużo szacunku, ale on lideruje ruchowi, który w wyborach uzyskał 8 proc. głosów. Gdyby Kosiniak-Kamysz został wspólnym kandydatem PSL i PO, całkowicie zmieniłoby to jego sytuację. Pamiętajmy jednak, że lider Ludowców ma dopiero 38 lat, więc potwierdzenie jego wyniku z wyborów sejmowych bardzo umocni jego pozycję w polskiej polityce. Może Polacy powinni postawić na naszego Zełenskiego? Szymon Hołownia ogłosił start w wyborach. – Sukces takich outsiderów jak Wołodymyr Zełenski, czy Emmanuel Macron jest możliwy tylko w sytuacji, kiedy wszystkie, główne partie polityczne przeżywają kryzys, a to nie jest przypadek Polski. U nas przynajmniej jedna partia, i pan wie o kim mówię, nie znajduje się w kryzysie.",,
"OPINIA
Schetyna musiał zrezygnować","Wspierając Tomasza Siemoniaka Grzegorz Schetyna jest zapewne przekonany, że uda mu się kontrolować proces sukcesji. Być może mu się uda, a być może nie. O kulisach decyzji szefa PO pisze Cezary Michalski.","Gdyby członkowie Platformy wybrali Schetynę na kolejną kadencję, reprezentanci niepisowskiej opinii publicznej dalej zachowywaliby się jak faktyczni sojusznicy Kaczyńskiego – rozwalając kampanię prezydencką Platformy, przyglądając się z boku jak PiS rozwala kruchą opozycyjną większość w Senacie i jego opozycyjnego marszałka Tomasza Grodzkiego, miotając się pomiędzy kolejnymi jednosezonowymi „polskimi Macronami” w rodzaju Biedronia, Śmiszka, Hołowni... A ponieważ wszystkie polityczne atuty i narzędzia opozycji zostałyby osłabione tylko dlatego, że niosłyby na sobie odium Schetyny, Schetyna musiał zrezygnować.",,
Milion daj wiedźminowi. Serial Netflixa uczynił z polskich twórców bogaczy,Serial Netfliksa na nowo wywindował sprzedaż książek i gier o „Wiedźminie”. Andrzej Sapkowski i CD Projekt liczą zyski a amerykańska platforma planuje już drugi sezon serialu.,"Twórca serii opowiadań i powieści o „Wiedźminie” Andrzej Sapkowski nie był w ostatnich latach najchętniej czytanym pisarzem w Polsce. Na podstawie danych o sprzedaży książek, można szacować, że Sapkowski sprzedawał rocznie mniej więcej 150 tys. książek. To wynik gwarantujący miejsce w czołówce najbardziej poczytnych polskich autorów. Ale też biorąc pod uwagę stawki jakie otrzymują pisarze jego dochody z tego tytułu nie przekraczają poziomu od ćwierć do pół miliona złotych rocznie. Tak przynajmniej było do tej pory, bo serial Netfliksa o „Wiedźminie” może ten stan rzeczy zmienić.",,
Schetyna nie będzie szefem Platformy. Co dalej z opozycją?,"Grzegorz Schetyna podjął decyzję o rezygnacji ze startu, bo umie liczyć. W tej układance wszyscy będą przeciwko niemu. To oznacza jego klęskę w drugiej turze, a porażek Schetyna nie lubi.","Tuż przed świętami Bożego Narodzenia w rozmowach z tzw. schetynowcami słyszeliśmy, że start Grzegorza Schetyny nie jest przesądzony a on sam wciąż się waha.",,
Web jak sklep,"Otwierając działalność e-commerce, nie rób wszystkiego sam, ale zaufaj specjalistom od systemów IT.","Dziś jest właścicielem dużego sklepu z grami, ale przed laty, gdy dopiero uruchamiał sprzedaż, często spotykał się z lekceważeniem. Stosował więc różne triki, aby pozyskać klientów. Jego popisowy numer wyglądał tak: odbierał telefon, udawał, że łączy się z magazynem, szybko sprawdzał zapasy w komputerze i zmienionym głosem, jako magazynier, odpowiadał na życzenia klienta. Stwarzał wrażenie dużego sklepu, w którym można zgubić się między półkami.",,
Polski e-obywatel ma kłopoty. Ale rewolucja w kontaktach Polaków z urzędami nadchodzi,"Rośnie liczba spraw urzędowych, które można załatwić bez wychodzenia z domu. Ale wciąż daleko nam do rozwiązań od dawna stosowanych w innych państwach.","Wizyta w urzędzie. Pobierasz numerek. Podobną sprawę chce załatwić kilkanaście innych osób. Kolejni petenci spędzają długie minuty na rozmowie z urzędniczką. W końcu na wyświetlaczu pojawia się twój numer. Podchodzisz, ale szybko okazuje się, że do załatwienia sprawy konieczne jest wypełnienie innego druku niż ten, który masz przygotowany. Ze spuszczoną głową pobierasz nowy druk i kierujesz się do maszyny po nowy numerek. Urzędniczka stawia dwa stemple oraz dwa podpisy. Po odbiór dokumentów masz zgłosić się za tydzień.",,
„Za to Andrzej Duda powinien stanąć przed Trybunałem Stanu”. Po co nam prezydent?,"Każda partia ma tendencję do poszerzania obszaru władzy i zawłaszczania państwa. I właśnie tutaj powinien wkraczać prezydent. Jeśli widzi niebezpieczne zjawiska w obozie rządzącym to działa - mówi Newsweekowi prof. Tomasz Nałęcz, historyk, politolog, były doradca prezydenta Bronisława Komorowskiego.","Profesor Tomasz Nałęcz: Nie ma kraju, który nie miałby głowy państwa, w systemie republikańskim nazywana jest ona prezydentem, w systemie monarchicznym królem, księciem, cesarzem, ale jakby się nie nazywała jest nieodzowna. Uosabia samo istnienie państwa, reprezentuje państwo na zewnątrz, ma określone kompetencje, przesądza o ciągłości urzędów państwowych. Istota pytania polega na pytaniu o kompetencje głowy państwa. Nie ukrywam, że jestem zwolennikiem tego systemu, który w Polsce funkcjonuje. Tak jak w każdym innym państwie model ustrojowy jest efektem marzeń obywateli o idealnym ustroju i pewnych doświadczeń historycznych i oczywiście historycznych uwarunkowań.Kiedy kształtował się polski system konstytucyjny, czyli w pierwszej dekadzie funkcjonowania suwerennej Polski zwanej w Konstytucji III Rzeczpospolitą były propozycje aby wprowadzić w Polsce pełen system parlamentarno-gabinetowego, czyli mówiąc najprościej władza ustawodawcza idzie w ręce dwuizbowego parlamentu a cała władza wykonawcza w ręce silnego rządu z silnym kanclerzem na czele.                                    - Ja bym porównał uprawnienia prezydenta do broni, którą dysponuje armia. Jest broń atomowa i to jest prezydenckie weto. Panie profesorze ja bym powiedziała, że broń atomowa to jest możliwość rozwiązania Sejmu. - Tę możliwość prezydent ma w bardzo konkretnych przypadkach i tylko dwóch. W przypadku nieuchwalenia przez Sejmu budżetu i w przypadku niepowołania rządu w trzech krokach konstytucyjnych - to bym nazwała bronią atomową. - To jest tylko gruba Berta. Obydwa te przypadki stawiają prezydenta w roli arbitra, bo obydwa grożą zawaleniem się państwa. Państwo bez budżetu i państwo bez rządu po prostu nie działa. Dlatego to nie jest broń atomowa, bo obie te sytuacje to jest reakcja prezydenta na kryzys a przed wetem nie można się obronić. Trybunał Konstytucyjny to też jest gruba Berta, bo jeśli obawy prezydenta okażą się nieuzasadnione to po rozstrzygnięciu Trybunału prawo wejdzie w życie. Inicjatywa ustawodawcza to jest takie polowe działo. Takie samo uprawnienie ma grupa 15 posłów, więc co to za siła, która równa się sile piętnastu posłów. Panie profesorze nie mówiliśmy o dwóch prezydenckich prerogatywach, które zazwyczaj są wymieniane jako pierwsze kiedy mówi się o roli prezydenta. Zwierzchnictwo nad siłami zbrojnymi i wspólne z rządem prowadzenie polityki zagranicznej. - To są bardzo istotne obszary działania prezydenta, ale są to obszary podzielonego władztwa. Biada państwu jeśli w tych sprawach prezydent będzie próbował realizować inną politykę niż większość rządząca. Na taki spór ani państwo ani Konstytucja nie są przygotowane. Autorzy Konstytucji bardzo serio potraktowali konstytucyjne zobowiązanie do współpracy najwyższych urzędów. Konstytucja została napisana z założeniem, że najwyższe urzędy w imię dobra państwa będą ze sobą współpracowały. Nie da się napisać Konstytucji, która przewiduje, że wszystkie najwyższe urzędy będą sobie robiły na złość. Przecież widzieliśmy co się działo przy konfliktach prezydenta Kaczyńskiego z większością PO-PSL. Nasz system konstytucyjny był dość bezradny, chociaż próbowano to rozstrzygnąć ten spór na przykład przez wyroki Trybunału Konstytucyjnego. Mówiąc o broni atomowej mówiłem o sytuacjach, w których prezydent może oddziaływać na obóz rządzący i korygować jego działania. Tutaj gdyby próbował taką broń wykorzystać i stawiać na swoim to straci na tym i prezydent i państwo. Niczego nie skoryguje tylko wepchnie państwo w jeszcze większe turbulencje. Czasami prezydent nie ma wyjścia. Tak był na przykład w konflikcie Andrzeja Dudy z Antonim Macierewiczem. Nie jestem entuzjastą prezydentury Andrzeja Dudy, ale uważam, że w pewnym momencie po prostu sięgnął po dostępną mu broń - zaczął odmawiać nominacji generalskich. Było to zrozumiałe, bo był lekceważony przez ministra obrony narodowej i to jest gorszące i trzeba się przed tym bronić. Tyle tylko, że oberwali niczemu niewinni oficerowie, których pozbawiono należnego im awansu. Pan pamięta jak wyglądały prace nad Konstytucją, czy patrząc na to co dzieje się z nią teraz nie ma pan wrażenia, że ona po prostu została źle napisana? Że pozwala na zbyt daleko idące interpretacje, że po prostu jest za mało precyzyjna? - Nie mam najmniejszej wątpliwości jako historyk i politolog, że nie da się napisać konstytucji, która by się broniła przed ludźmi złej woli, którzy będą chcieli ją złamać. Bardzo prosty przykład. Wydawałoby się, że jest oczywisty przepis konstytucji, który mówi, że orzeczenia Trybunału są ostateczne i zostają niezwłocznie opublikowane w dzienniku urzędowym. I co? I mamy sytuację, w której jest orzeczenie Trybunału a pani premier Szydło, która powinna po prostu to orzeczenie wydrukować, a ona twierdzi, że to nie jest wyrok tylko opinia sędziów i ja tego nie opublikuję. Zresztą moim zdaniem za to prędzej czy później pani premier Szydło trafi przed Trybunał Stanu, bo tutaj norma konstytucyjna jest jasna. Ale jeśliby nawet to zachowanie ktoś przewidział i zapisał, że decyzję o publikacji orzeczenie podejmuje prezes Trybunału to przecież natychmiast albo pani premier Szydło, albo pan minister Ziobro, albo jego prokuratorzy oskarżyliby prezesa Rzeplińskiego o złamanie prawa i opublikowanie prywatnej opinii sędziów w dzienniku urzędowym. Czytaj też: 13 artykułów Konstytucji, które złamali PiS i Andrzej Duda Mogłoby tak być. - Jak mamy do czynienia ze złą wolą to nic się nie da zrobić. Drugi taki przykład to bardzo precyzyjny przepis konstytucji mówiący o odebraniu przez prezydenta przysięgi od wybranych sędziów Trybunału Konstytucyjnego. Za to z kolei Andrzej Duda powinien stanąć przed Trybunałem Stanu. Nie jest uprawnieniem prezydenta rozstrzygać kogo Sejm wybrał prawidłowo a kogo nie. To zrobił Trybunał Konstytucyjny uznając, że trzech sędziów zostało wybranych zgodnie z prawem. Zresztą prezydent jest w tym dość niekonsekwentny. Gdyby uznać, że w 2015 roku mógł nie przyjąć ślubowania od trzech sędziów to nie ma uzasadnienia argumentacja jego prawników, że musiał przyjąć ślubowanie od pana Piotrowicza i pani Pawłowicz bo nie miał ruchu. Może zmienił zdanie przez 5 lat. Panie profesorze czy można porównać prezydenturę w III i w II Rzeczpospolitej? - To jest zupełnie inny urząd. Wyposażając prezydenta w prawdziwe uprawnienia, dając mu autentyczną władzę w państwie, autorzy naszej konstytucji, mieli w tyle głowy przestrogę z konstytucji marcowej. Wtedy prezydenta odarto z kompetencji. Praktycznie pozbawiono go liczących się narzędzi oddziaływania na sprawy państwowe. Konstytucję marcową, chociaż przyjął ją jednomyślnie cały sejm nawet bez głosowania, napisała większość prawicowo-centrowa z dominującym udziałem Narodowej Demokracji. Endecja nienawidziła Piłsudskiego uważając go za największe nieszczęście jakie mogło spotkać odrodzoną Polskę a jednocześnie zdawała sobie sprawę, że nie może zapobiec wyborowi Piłsudskiego na prezydenta. W związku z tym co zrobiła? To co zdarza się w Polsce zbyt często - napisała prawo pod konkretną osobę, a nie pod potrzeby państwa. Zresztą zrobiła to wbrew swoim poglądom, bo polska prawica, endecja była polską prawicą, zawsze była zwolennikiem silnej prezydentury i to endecy mieli zapisane w swoich dokumentach, ale ponieważ było widmo prezydenta Piłsudskiego to mając świadomość, że nie da się go pozbawić prezydentury pozbawiono prezydenturę jakichkolwiek kompetencji. Skończyło się dla państwa fatalnie. Piłsudski zrezygnował z kandydowania a słaba prezydentura została. Było jednak szczęściem w nieszczęściu, że na wysokości zadania stanęli prezydenci. Mówię o trwającej kilka dni prezydenturze Narutowicza, ale przede wszystkim o niedocenianym przez naszą historię prezydencie Wojciechowskim. Prezydent Wojciechowski mimo swoich bardzo słabych kompetencji swoim autorytetem, swoją gotowością do służeniu państwu a nie żadnym stronnictwom politycznym, zapewnił sobie autorytet i wpływał na najważniejsze sprawy państwa. Nie byłoby reformy Grabskiego, gdyby w tym rozchwianym Sejmie z tak wielką mocą Grabskiego nie wsparł prezydent Wojciechowski. Zamach majowy poszedłby Piłsudskiemu jak z płatka, gdyby Wojciechowski mu się nie przeciwstawił. To jest piękny przykład jak powinien funkcjonować prezydent. Piłsudski chciał obalić rząd zdominowany przez endecję, rząd Witosa i popełnił fatalny błąd w założeniu. Uznał, że skoro jest zaprzyjaźniony z Wojciechowskim, skoro Wojciechowski jak on uważa endecję za nieszczęście a jej rządy za zło dla Polski, to jeśli on zbuntuje część wojska i pójdzie na Warszawę to prezydent stanie po jego stronie. Pewnie Stanisław Wojciechowski stanąłby po stronie Piłsudskiego, ale to był prezydent Wojciechowski i prezydent Wojciechowski nie mógł stanąć po tej stronie, bo jego powinnością było bronić Konstytucji i legalnych władz Rzeczpospolitej. W świetle prawa Piłsudski był buntownikiem. Broniąc konstytucji, broniąc prawa, broniąc racji Wojciechowski na bok odłożył przyjaźnie osobiste, na bok odłożył sympatie i antypatie polityczne, zrobił to co mu nakazywała konstytucja. Potem mieliśmy już prezydenturę atrapową Mościckiego. Konstytucja była tylko parawanem przesłaniającym autorytarne rządy marszałka Piłsudskiego. Ignacy Mościcki chyba z autentycznego przekonania uważał, że to co może najlepszego zrobić dla Polski to wspierać marszałka i firmował swoim nazwiskiem wszystkie niekonstytucyjne zachowania Piłsudskiego. Porównania same się właściwie narzucają. - O nie. Unikałbym tych analogii. Ani prezes nie jest marszałkiem, ani prezydent Duda Ignacym Mościckim. To po prostu jest przestroga. Jak nisko można upaść i jak złą przysługę można zrobić państwu zawierzając tylko jednemu obozowi politycznemu.",,
Czy Polska jest skazana na niemal plemienną walkę przeciwników i zwolenników obecnej władzy?,"Niedawno słyszałem, że łączy nas też hasło: „Precz z Kurskim”. Przy czym jedni chcieliby przepędzić Jarosława Kurskiego, który kieruje „Gazetą Wyborczą”, a drudzy jego brata Jacka, który rządzi w TVP – mówi psychiatra i psychoterapeuta prof. Bogdan de Barbaro.","PROF. BOGDAN DE BARBARO: – Jeśli spojrzeć na sytuację społeczno-polityczną, jestem umiarkowanym pesymistą. Zbyt dużo wokół chaosu, kłamstw i niesprawiedliwości, by móc liczyć na to, że będzie lepiej. Jednak patrząc na sytuację z punktu widzenia egzystencjalnego, nie tracę optymizmu. Po pierwsze: nie z takich kataklizmów ludzie się podnosili. Po drugie: można to, co się dzieje wokół nas, uznać za rodzaj wyzwania. To, czy sobie poradzimy, w dużym stopniu zależeć będzie od tego, jak każdy z nas samego siebie potraktuje, czy wykona pracę wewnętrzną, dzięki której nie da się porwać nienawiści, pesymizmowi, nihilizmowi, pokusie emigracji wewnętrznej. W tym sensie wierzę, że to, co się dzieje w kraju, może pomóc – przynajmniej części z nas – budować wewnętrzną dojrzałość. Kiedy, jeśli nie w trudnej sytuacji, powinniśmy sobie stawiać pytania: jak mam się zachować? Jak mam to, co się dzieje, zrozumieć i przeżywać? Co robić, żeby to mnie nie zniszczyło?",,
„Bardzo boli nazywanie mnie cynikiem lub oportunistą”,"Przeszedłem ewolucję, do której każdy ma prawo – mówi Michał Kamiński, wicemarszałek Senatu.","Po raz pierwszy w życiu czuję taką odpowiedzialność, bo nie chcę zawieść wyborców – przekonuje Michał Kamiński. Gabinet wicemarszałka Senatu zajął po Adamie Bielanie, wieloletnim przyjacielu. Twierdzi, że to przypadek, ale docenia, że poprzednik zadbał o gustowne meble.                        Liczył, że Smoleńsk będzie szansą przeciągnięcia PiS do centrum. Dlatego namówił Jarosława Kaczyńskiego, żeby w kampanii prezydenckiej nawoływał do zgody narodowej, co niektórzy odebrali jako wielką mistyfikację. Po przegranych wyborach Kaczyński powiedział, że to był błąd, a on nie był sobą, bo brał leki. – Jakby napluł mi w twarz. Nie był na żadnych proszkach, godził się na wszystko. Robiłem kampanię centrową na serio, nie dla picu. Ale niewielu myślało tak jak ja, dlatego później nie pasowałem już do obrazka – ocenia dziś Kamiński. Odszedł z PiS z Bielanem w ślad za wyrzuconą z partii Joanną Kluzik-Rostkowską, szefową sztabu Kaczyńskiego. Od tego czasu nie zamienił z prezesem słowa. Gdy w 2014 roku dostał od Donalda Tuska propozycję kandydowania do europarlamentu z list Platformy, mówił, że nie zmienił poglądów, tylko podejście do polityki. Wielu w PO nie spodobało się wyciągnięcie do niego ręki. „Jedyny trwały pogląd Kamińskiego to cynizm” – mówił w „Super Expressie” Paweł Zalewski. Nie zdobył mandatu. Pieniądze w izraelskiej firmie doradczej, która organizowała kampanie politykom na całym świecie, zarabiał większe niż w polskiej polityce, ale był głęboko nieszczęśliwy. Wracając z sylwestra w Zakopanem, dostał telefon od Ewy Kopacz. Premier prosiła o pomoc, bo ma kryzys w resorcie zdrowia. Miesiąc później spytała, czy chce wrócić do polityki. – Decyzja zajęła mi pięć sekund. Był 3 lutego 2015 r. – wspomina Kamiński. Joanna Kluzik-Rostkowska uważa, że bez polityki przestałby oddychać. – Misiek nią żyje. Bardzo go cenię za zmysł polityczny. W duecie z Bielanem był mózgiem – w sensie umiejętności, oceny sytuacji, wyciągania wniosków – ocenia posłanka PO. Ale dodaje, że przy swoich zdolnościach Kamiński nigdy nie szukał takiego miejsca w polityce, które wymagałoby od niego odpowiedzialności. Lech Kaczyński powiedział kiedyś: „Michał nie chce mieć władzy, on chce mieć wpływ”. Kamiński lubi powtarzać, że immanentną cechą polityków jest niespełnienie. Magdalenie Rigamonti mówił, że ma podobnie jak Frank Underwood z jego ulubionego serialu „House of Cards”: przezwycięża kolejny kryzys, żeby wchodzić w następny. Po wyborach w 2015 roku nie mógł dogadać się z Grzegorzem Schetyną. – Ciągle był lojalny wobec Kopacz, krytykował Schetynę w mediach, co nowego lidera PO doprowadzało do szału. Wszyscy ostrzegali Miśka, że w końcu Grzesiek go wyrzuci – opowiada jeden z przyjaciół Kamińskiego. On twierdzi, że nie dał żadnych powodów do usunięcia go z Platformy. Razem z innymi banitami z PO założył w Sejmie koło Unia Europejskich Demokratów. Potem przeszli do klubu PSL. Piętnował łamanie praworządności przez PiS, wypominał finansowanie z publicznych pieniędzy biznesów Radia Maryja. Gdy protestowali nauczyciele, z sejmowej trybuny ganił rząd za to, że zamiast dać im podwyżki, przeznaczył ponad miliard złotych na rządową TVP, która „ogłupia ludzi” kłamliwą propagandą, a jej prezes Jacek Kurski liczy, że – jak mówił kiedyś – „ciemny lud to kupi”. Atakował kościelnych hierarchów, którzy nie reagowali na nagonkę PiS na środowiska LGBT. – Dzisiejsze PiS to nie jest partia, którą tworzyłem. Lech Kaczyński widział ją w opozycji do klerykalno-nacjonalistycznego nurtu polskiej prawicy – mówi Kamiński. Lubi porównywać się do rewizjonistów, którzy początkowo wierzyli w komunizm, ale widząc, jak wcielane w życie idee owocują mnóstwem tragedii, odchodzili. – Widzę, co oznacza polityka narodowokatolicka na ulicach i w Sejmie. Coś, co na początku lat 90. było niewinnym mówieniem przez młodego posła „pedały”, dzisiaj – i to jest również moja wina – owocuje biciem takich ludzi w polskich miastach. Nigdy więcej nie chcę się pod czymś takim podpisywać – mówi mi Kamiński. I opowiada o obłudzie wielu biskupów i czołowych polityków narodowokatolickich. – Wiem, jak ich osobiste życie diametralnie odbiega od tego, co głoszą. I to nie jest wypadek przy pracy, ale efekt konstrukcji psychicznej tych środowisk, tej ideologii. Zakwestionowanie wolności wyboru i wolności osobistej człowieka jako fundamentu myślenia o naszej cywilizacji, wprowadzanie zamordyzmu zawsze prowadzi do tragedii – podkreśla. Nie był pewny, czy w ostatniej kampanii do parlamentu wyborcy opozycji uwierzą w jego przemianę. Zdarzało się, że wypominali mu przeszłość. – Mówiłem, że nie uciekam od tego, co było, ale przeszedłem ewolucję, do której każdy ma prawo. – A może jest pan cynikiem? Zaliczył pan sześć partii, a skoro jest pan spalony na prawicy, to teraz musi pan się ucentrowić albo przejść na lewo? – pytam Kamińskiego. – Bardzo mnie boli nazywanie cynikiem lub oportunistą, bo zawsze płaciłem za swoje przekonania. Pięć lat temu, idąc na lewo w rządzie Ewy Kopacz i namawiając ją do wprowadzenia in vitro, nie szedłem z prądem – tłumaczy. Kluzik-Rostkowska była pełna obaw, czy Kamiński dostanie się do Senatu w okręgu podwarszawskim. – Wydawało mi się, że wielkomiejski, światowy Misiek w PSL to karkołomne zadanie, ale dał radę. On ma taką cechę, że zagarnia absolutnie całą przestrzeń, w której się znajduje, więc może na bezpośrednich spotkaniach z wyborcami jest przekonujący – zastanawia się moja rozmówczyni. W wyborach prezydenckich Kamiński znowu będzie w swoim żywiole, wspierając Władysława Kosiniaka-Kamysza. Wyzwanie wydaje się karkołomne, bo do tej pory kandydaci ludowców nie wychodzili poza 6 procent. Jednak Kamiński jest przekonany, że konserwatywny Kosiniak ma szansę na dobry wynik, bo łączy w sobie pewną świeżość i możliwość kłusowania w elektoracie PiS. Na dodatek ma przewagę nad Szymonem Hołownią – kandydatem o podobnym profilu – bo jest liderem najstarszej partii z mocnymi strukturami. – Wszystko jest możliwe w pierwszej turze, bo nie wygląda na to, żeby PO wyszła z kryzysu. Nawet ci, którzy dziś zachwycają się Hołownią, za chwilę będą nim rozczarowani, a Kosiniak-Kamysz konsekwentnie idzie do przodu i powoli ciuła głosy – twierdzi Kamiński i zapewnia, że Andrzej Duda jest do pokonania. Na ścianach gabinetu „po Bielanie” powiesił ikony, które przyniósł z domu. Na stole leżą świeże marchewki i seler naciowy. Odkąd dwa lata temu dowiedział się, że choruje na cukrzycę, zrezygnował z niezdrowego jedzenia i alkoholu, codziennie pływa. W pół roku schudł ze 120 kilogramów do 82. – Ważyłem już nawet 147. Nie robiłem zakupów, bo nie mogłem patrzeć na siebie w sklepowym lustrze, wszystko było na mnie za małe. Pociłem się w pięć sekund, wejście po schodach było problemem. Już po kilku tygodniach ludzie zauważyli, że schudł. – Nagle zacząłem sobie radzić z największym kompleksem, czyli z opinią potwornie tłustego gościa. Tak się tym nakręcałem, że dziś, mając 47 lat, czuję się lepiej niż wtedy, gdy miałem 35.",,
Carole strzela z biodra,"Po referendum w sprawie brexitu odkryła, że wprowadzające w błąd reklamy na Facebooku mają wpływ na to, jak głosujemy. Że można manipulować wyborcami w sieci. Tak zaczęła się jej wojna z gigantami z Doliny Krzemowej.","Wrogowie mówią, że ma obsesję. Że za bardzo pyskuje na Twitterze, a w dyskusji wali na odlew. Że potrafi publicznie zrugać dostojne BBC, jeśli prowadzący nie reaguje na bełkot rozmówcy. Że jej natrętne wołanie o sprawiedliwość przyprawia o mdłości. To nie dziennikarstwo, mówią, tylko natrętny aktywizm i teorie spiskowe. Carole Cadwalladr frustruje lobbystów, polityków, rekiny biznesu, dziennikarzy mainstreamu, populistów z Europy i gigantów z amerykańskiej Doliny Krzemowej.                                  Dzień po wystąpieniu Carole na scenie TED pojawia się Jack Dorsey. – Jak trudno jest wyrzucić faszystów z Twittera? – pyta prowadzący. Dorsey odpowiada, że nazizm jest trudny do określenia. Wkrótce Arron Banks, działacz Vote Leave i sojusznik Trumpa, składa pozew przeciwko Cadwalladr o zniesławienie, bo ze sceny opowiedziała o „kłamstwach Arrona Banksa i ukrytych relacjach z rosyjskim rządem”. Banks (jego sprawę badają wciąż brytyjskie służby) nie pozywa „Guardiana” czy TED. Pozywa dziennikarkę osobiście – jeśli przegra, straci wszystko, dom, oszczędności. Banks chce miliona funtów. Carole wydaje oświadczenie: „To wyraźna próba zastraszenia i nękania. To bardzo niepokojące, że milioner może w ten sposób korzystać z prawa. To nie jest tylko atak na mnie, to atak na dziennikarstwo”. „Guardian” ją wspiera, ale raczej dobrym słowem. By zebrać pieniądze na prawników, Cadwalladr ogłasza zbiórkę w sieci. Zrzuca się kilkanaście tysięcy osób. Tymczasem Banks uruchomił armię trolli na Twitterze, która szydzi z dziennikarki, że straci mieszkanie i zbankrutuje. Że ona, kobieta w średnim wieku, bez rodziny i dzieci, ma obsesję. Carole nie pozostaje dłużna. Na Twitterze spędza pół dnia. „Chcę wiedzieć o wszystkim, co się dzieje, i móc na to zareagować. Zgoda, jestem bezbronna. Oddaję połowę mózgu Twitterowi, to niepokojące. Ale czytanie powieści nie jest dziś dla mnie możliwe” – powie „Tagesspiegel”. Lista jej wrogów jest długa: Google, Facebook, Twitter, Farage, Snowden, Banks, Cummings, Rosja. W internecie Carole Cadwalladr nieustannie atakowana jest przez hejterów i probrexitową stronę Guido Fawkes, która próbuje dyskredytować jej pracę. Do tego nękanie i groźby prawne ze strony probrexitowych polityków plus niemal ciągły strumień seksistowskich zaczepek. Carole się nie daje. Powództwo sądowe nadwerężyło jej relację z „Guardianem”. Wygra z gigantami? Wyjdzie obronną ręką z procesów? Czy skończy jak Seymour Hersh, który ujawnił prawdę o masakrze w Mai Lai, na wiele lat stał się legendą, a stracił twarz, głosząc teorie spiskowe? Na razie spędza czas między sądem a promowaniem swojej pracy lub radzeniu sobie z jej efektami. Nawet na wakacjach odbiera telefony. Jeden z dziennikarzy spytał ją niedawno, czy tęskni za literaturą? Nie miała wątpliwości: – Nie, teraz, gdy dziennikarstwo jest atakowane, ważniejsze jest dokumentowanie faktów, które mają znaczenie. Jej tweety powielane są codziennie przez tysiące ludzi. W maju wzięła udział w londyńskiej premierze „Hakowania świata”, dokumentu Netfliksa o aferze Cambridge Analytica (ona sama pojawia się w kilku scenach). Dla widzów jej historia wygląda na zawodowy suckes, triumf prawdy i rzetelnego dziennikarstwa. Ale gdy moderator dyskusji panelowej zapytał ją, jak ta historia na nią wpłynęła, nie mogła powstrzymać emocji: – Zmieniła moje życie. I nie wszystko zmieniła na dobre.",,
Cyberprzestępcy atakują. Jak nie zostać e-ofiarą?,"Tylko w Polsce co godzina hakerzy atakują prawie tysiąc razy, zwykle z żądaniem okupu. Doświadcza tego co czwarta firma, ale też zwykli ludzie.","Trzydzieści tys. zł – tyle zażądali hakerzy za odblokowanie zaszyfrowanych danych w warszawskiej klinice Budzik. Jak opowiadał dziennikarzom dyrektor kliniki Maciej Piróg, atak przebiegł wręcz modelowo: na przełomie listopada i grudnia przychodziły e-maile od znanych instytucji z informacjami o niezapłaconej fakturze. I zachętą do kliknięcia w link. Ktoś w końcu złapał przynętę i kliknął, a wtedy złośliwe oprogramowanie z załącznika do e-maila zablokowało cały system Budzika. Tydzień później przyszedł e-mail z żądaniem okupu. Klinika odzyskała dane z kopii zapasowej, ale nie zawsze bywa tak różowo.",,
Hausner: Wybory prezydenckie będą rozstrzygające dla przyszłości Polski,"Polityka ekonomiczna podporządkowana czwórbojowi wyborczemu przynosi więc PiS korzyści, ale znacznie mniejsze, niż oczekiwano – uważa Jerzy Hausner.",JERZY HAUSNER: To może jeszcze o milionie samochodów elektrycznych albo o lux torpedzie?,,
Jak ściągnąć cały sezon „Wiedźmina” w 10 sekund? Już za chwilę to będzie możliwe,"Sieć 5G zapewni nam nie tylko komfortowe oglądanie seriali, ale da gospodarce rozwojowego kopa.","Po co mi jakieś 5G, skoro i w obecnej technologii bywają problemy z zasięgiem?. Sieć 5G to nie jest tylko zwykłe LTE z lepszymi nadajnikami i odbiornikami. To kompletnie nowy standard: nowa architektura sieci, nowe częstotliwości i nowe stacje bazowe. Gdy kilka lat temu telekomy przechodziły z 3G na LTE, wystarczyło do istniejących BTS-ów (ang. base tranceiver station) dodać nowe anteny. 5G to nowa rzeczywistość.",,
Arłukowicz wchodzi do gry. Ogłosił start w wyborach na szefa PO,"Bartosz Arłukowicz chce zastąpić Grzegorza Schetynę. Były minister zdrowia jest czwartym kandydatem, który oficjalnie ogłosił kandydaturę w wyborach na przewodniczącego PO. – Platforma musi być partią społeczną, musi być organizmem tętniącym życiem, musimy pracować z ludźmi codziennie na ulicach – powiedział w wideo, w którym ogłosił swój start.","– Przed nami bardzo ważne wybory. Wybory przewodniczącego Platformy Obywatelskiej, postanowiłem wystartować w tych wyborach – oznajmił europoseł PO na nagraniu opublikowanym w piątek na Twitterze.",,
Automatyzacja procesów i jej wpływ na rozwój przedsiębiorstwa - dokąd prowadzi cyfryzacja?,"Coraz więcej przedsiębiorstw pragnąc zwiększyć efektywność procesów biznesowych, powierza zaufanie specjalistom w zakresie automatyzacji. Firmy, które decydują się podjąć cyfryzacji, jednego, czy kilku procesów w obrębie konkretnego zakresu działania firmy, prędko powracają do swoich dostawców IT, z zamiarem automatyzacji kolejnych procesów. O cyfryzacji słyszymy coraz więcej, lecz wiele firm wciąż jest niepewna decyzji o wprowadzeniu zmian. Dlaczego? Z jakim ryzykiem wiąże się automatyzacja procesów w prowadzonej działalności?","Komisja Europejska wywiera nacisk na kraje Unii, aby te sięgały wysoko postawionej poprzeczki w rozwoju cyfryzacji. Ta, wyznaczana jest głównie przez: Stany Zjednoczone, Singapur, Południową Koreę, Wielką Brytanię i kraje skandynawskie. Unia nie popularyzuje cyfryzacji bez powodu. Cyfryzacja wspomaga rozwój przedsiębiorstw oraz łatwość używania nowych technologii przez lokalne społeczności. Użytkownicy automatyzowanych procesów pracują wydajniej. Z punktu widzenia nowoczesnej gospodarki, cyfryzacja ma pozytywny wpływ na sytuację ekonomiczną. Mimo, iż automatyzacja procesów odbywających się dotychczas manualnie przez pracowników, skraca ich czas pracy, wcale nie musi oznaczać redukcji etatów. Nastawione na rozwój przedsiębiorstwa powinny rozważyć, w jaki sposób chcą wykorzystać zaoszczędzony czas. Może być on zainwestowany w rozwój i naukę pracownika, wdrożenie go w nowe obowiązki, weryfikacje zautomatyzowanych procesów, lub szkolenia nowych pracowników wraz z rozwojem firmy.",,
Opowieść z Nowego Jorku. Blaski i cienie Chinatown,"Kelnerzy nie mówią po angielsku, więc kulinarne peregrynacje lepiej odbywać z przewodnikiem. Chyba że ktoś lubi grillowane baranie penisy, oko tuńczyka z przyległościami, kogucie jądra, kacze embriony, głowę kozy.","Jeszcze niedawno na każdy wagon metra przypadały co najmniej dwie torebki Louis Vuitton po 5 tysięcy dolarów. Zamiast dodawać właścicielkom szyku, rażąco kontrastowały z resztą garderoby, podobnie jak wysadzane brylantami złote roleksy u panów w znoszonych buciorach czy marmurkowych dżinsach. Podróbki luksusowych akcesoriów kupuje się za bezcen na Canal Street – centralnej arterii handlowej, kulinarnej i kulturalnej manhattańskiego Chinatown. Stanowią główne źródło dochodu właścicieli straganów oraz maleńkich, jednoizbowych sklepików, choć sprzedają one również towar naprawdę atrakcyjny: jedwabne szale, przebogato zdobione mandaryńskie kurtki, papierowe lampiony, bajkowe nakrycia głowy z atłasu, satyny, aksamitu.",,
"OPINIA
PiS balansuje na coraz cieńszej linie, a Lewica wywiesza białą flagę",Publicystki „Newsweeka” podsumowują wydarzenia polityczne tygodnia.,"PiS tak bardzo spieszyło się z przegłosowaniem ustawy kagańcowej w Sejmie, żeby prezydent Andrzej Duda zdążył wybrać nowego prezesa Sądu Najwyższego. Ceną za łamanie praworządności może być wstrzymanie unijnych funduszy, co uderzy w obywateli.",,
"Mówi i decyduje o tym, co jesz, jak wyglądasz, a nawet – na kogo głosujesz w wyborach","Na Instagramie nie ma dziedziny, której nie dałoby się opisać hasztagiem. Kiedyś młodszy rywal, a dziś już najważniejszy podopieczny Facebooka z prostej aplikacji do uwieczniania rzeczywistości stał się jej najważniejszym kreatorem.","Telefon w jednej ręce, selfie stick w drugiej – bez takiego wyposażenia wizyta na nowo otwartej wystawie na warszawskiej Woli zdaje się nie mieć sensu. Tak przynajmniej twierdzą nastolatki i studenci masowo odwiedzający Muzeum Iluzji Cosmos. To miejsce, w którym można dowiedzieć się, jak działają złudzenia optyczne, i poddać nieoczywistemu urokowi praw fizyki. To nie one sprawiają, że do większości ekspozycji ustawiają się długie kolejki.                         Najwięcej oskarżeń pada pod adresem instagramerów lansujących dalekie od rzeczywistości kanony piękna, które zwykle wynikają nie tyle z posiadania naturalnej urody, dbania o ciało czy nałożenia makijażu, lecz zastosowania odpowiednich filtrów, gadżetów graficznych i użycia Photoshopa. W niektórych częściach świata skutkowało to zwiększeniem popytu na operacje plastyczne twarzy, których celem jest upodobnienie pacjenta do instagramowych lub snapchatowych nakładek, m.in. wygładzających twarz i powiększających usta. Wkrótce jednak tego typu filtry mają, jak zapowiadają zarządcy aplikacji, całkowicie zniknąć z serwisu. Podobne plany Instagram ma względem licznika serduszek pod zdjęciami, którego usunięcie dość poważnie mogłoby wstrząsnąć światem mediów społecznościowych. Warto jednocześnie zwrócić uwagę, że to samo medium znacząco przyczyniło się do rozsławienia nurtu oznaczonego hasztagiem #bodypositive, który walczy ze stygmatyzacją osób o rozmiarach plus size, oswaja defekty ciała i promuje naturalny wygląd, w tym owłosienie, rozstępy, trądzik i zmarszczki. Dzięki temu Instagram stał się główną płaszczyzną do pokazywania nieobecnych w tradycyjnych mediach typów urody, osób w różnym wieku czy grup marginalizowanych z innych powodów. Czytaj także: Jaskółki i wyrocznie Instagram oprócz galerii pięknych zdjęć jest również katalizatorem debat i kampanii społecznych, a także działań aktywistycznych (w tym ekologii i ochrony klimatu) czy politycznych. Dla odnoszącej na świecie sukcesy polskiej modelki Anji Rubik Instagram i hasztag #sexed_pl stały się miejscem popularyzacji edukacji seksualnej. Profil eksprojektantki ubrań, Arety Szpury, jest dziś najważniejszą skarbnicą wiedzy o ratowaniu planety. Z kolei posłanka z Partii Razem, Magda Biejat – jak sama przyznała na swoim InstaStory – najprawdopodobniej w dużej mierze miejsce w Sejmie zawdzięcza intensywnie prowadzonej kampanii w sieci i wsparciu znanych lewicowych instagramerek. Nie trzeba chyba dodawać, że hasztagi mają niewyobrażalną moc działania na rzeczywistość, co udowodniły rozsławione przez gwiazdy i aktywistów z całego świata akcje #MeToo, #RepealThe8th czy #loveislove, zmieniające świadomość społeczną w zakresie walki z molestowaniem seksualnym, brakiem dostępu do bezpiecznej aborcji czy homofobią. Nie będzie też nadużyciem stwierdzenie, że aplikacja stała się miejscem emancypacji chociażby środowisk LGBT+ czy kobiet, które manifestują swoje równościowe postulaty za sprawą zyskującego na popularności selfie-feminizmu. Dodajmy do tego instagramerki i instagramerów szerzących wiedzę zdrowotną i profilaktykę, nauki ścisłe, weganizm, aktywność fizyczną, a także niecodzienne i niszowe hobby, a otrzymamy pełne spektrum wiedzy o medium, które ma faktyczną moc zmiany świata na lepsze albo odnalezienia przestrzeni wyrazu czy grupy wsparcia, o które trudno w realu.",,
"Grając wiedźmina. „Jeden pomruk, dobrze zaakcentowane „wypier....” musi wystarczyć”","– Myślę, że rzeczywiście jest w nim coś słowiańskiego. To ten wschodni, wisielczy humor – o Geralcie z Rivii opowiada Henry Cavill, odtwórca głównej roli w serialu „Wiedźmin”.","HENRY CAVILL: Gra była zdecydowanie pierwsza. Przez dłuższy czas nie wiedziałem, że powstała na podstawie książki, a muszę przyznać, że spędziłem z nią sporo czasu. Co ciekawe, widywałem już wtedy książki o Wiedźminie, które miały okładki takie jak gra. Uznałem chyba, że muszą być jakąś pochodną gry komputerowej. Potem spotkałem się z Lauren (Schmidt Hissrich, producentką serialu – przyp. red.), która oczywiście poleciła mi książki. Od razu się zakochałem. Styl Sapkowskiego jest niezwykły. Czułem, że ta książka dosłownie mnie pochłania. Żeby było zabawniej nie wiedziałem wtedy, że jest Netflix myśli o serialowej adaptacji sagi. Gdy tylko się o tym dowiedziałem, prosiłem swoich agentów, żeby zrobili co mogą, bym mógł dostać rolę w serialu.                          Wiedźmin jest dostępny na platformie Netflix od 20 grudnia. Czytaj także: Robert de Niro specjalnie dla „Newsweeka”: Myśmy czytali książki i dokumenty o gangsterach, żeby ich zagrać, a dziś gangsterzy wzorują się na nas",,
"„To, co PO obecnie oferuje, nie jest warte ponad 20 mln złotych, które podatnicy łożą na tę partię”","– Platforma jest dzisiaj tylko w dużych miastach, zniknęła z małych miast i miejscowości. Tam są jeszcze przewodniczący kół, ale nie mają kół. Co najlepiej było widać w ostatnich kampaniach wyborczych – o kłopotach Platformy Obywatelskiej, stojących przed nią wyzwaniach i szansach partii w wyborach prezydenckich opowiada Andrzej Olechowski.","NEWSWEEK: Małgorzata Kidawa-Błońska powiedziała, że PO powinna zmienić lidera. Czy odejście Grzegorza Schetyny jest już przesądzone?                                         Więc ma pan ogromne doświadczenie w ubieganiu się o fotel prezydenta. Nie myśli pan o ponownym starcie w maju przyszłego roku? – Kandydowałem trzy razy i trzy razy przegrałem. Amerykanie mają takie powiedzenie: „Jak ci ktoś raz powie, że jesteś koniem, to się obśmiej. Jak powie drugi raz, to się obraź. Ale jak ci powie po raz trzeci, to kup sobie siodło”. A więc ja wiem, że nie potrafię wygrywać wyborów. A jest pan rozczarowany Donaldem Tuskiem, który nie kandyduje? – Nie, ponieważ nie spodziewałem się, że wystartuje. On nie mógł wygrać tych wyborów, bo jest tak bardzo kontrowersyjną postacią, że trudno byłoby mu zebrać powyżej 50 proc. Myśli pan, że Tusk będzie jeszcze chciał coś osiągnąć w polskiej polityce? – Niewątpliwie. Ma dopiero 62 lata. I na pewno będzie się interesował i angażował w politykę i może pojawią się jeszcze takie okoliczności, w których zostanie premierem. Czy Małgorzata Kidawa-Błońska wygra z Andrzejem Dudą? – Jestem przekonany, że spokojna, rozważna, doświadczona życiowo i politycznie kobieta wygra z krzyczącym prezydentem, który usiłuje wtłoczyć nam do głów jakąś dziwną wersję historii i konstytucji. Małgorzata Kidawa-Błońska ma wszystkie walory, żeby wygrać. Musi tylko nam jeszcze pokazać w większych szczegółach swoją wizję Polski. Natomiast bez wątpienia już dziś widać, że Polacy będą się z nią w Pałacu Prezydenckim czuć bardziej bezpiecznie niż z panem Dudą. Polacy czuli się bezpiecznie z Bronisławem Komorowskim. A jednak postawili na zmianę. – Nie wiem czy bezpieczeństwo było dla nich wówczas tak ważne – nie przeżywali tylu zawirowań, nocnych dramatów, tylu niesprawiedliwych, poniżających słów. Podobał im się styl prezydenta, ale nie byli do niego przywiązani. Andrzej Duda, młodszy i bardziej dynamiczny, zwrócił ich uwagę. Czemu nie spróbować? Dzisiaj potrafią już docenić rozwagę i przewidywalność. No i czas na kobietę.",,
"OPINIA
Opozycjo, ogarnij się, bo Kaczyński zmieni ustrój, a was przy tym nie będzie","Posłowie opozycji, nie przychodząc na głosowanie w sprawie ustawy represyjnej, zwanej też kagańcową, pokazali tysiącom Polaków, którzy protestowali w środę w całym kraju, że nie zasługują na ich głosy.","„Tym posłom opozycji, którzy nie pojawili się dzisiaj w Sejmie, chcę tylko powiedzieć, że wczoraj odwołałem bardzo ważne spotkanie biznesowe, żeby być punktualnie na miejscu. My nie wymagamy od was niczego więcej, oprócz rzetelnego wykonywania obowiązków posła. Za trudne? - napisał na Twitterze Adam Abramczyk, uczestnik środowych protestów przeciwko projektowi ustawy kagańcowej autorstwa PiS, wprowadzającej represje wobec sędziów. „Od czterech lat wychodzimy na ulicę. Od czterech lat władza ciąga nas po sądach. Znam ludzi, którzy przez udział w protestach stracili pracę. A tymczasem 18 posłów KO i Lewicy nie przychodzi na głosowanie, które PiS wygrywa 9 głosami?!?!?! Kur.. mać!” - to Aleksander Twardowski, inny twitterowicz i zwolennik opozycji. Internet zalała w czwartek fala podobnych komentarzy wyborców opozycji, rozgoryczonych postępowaniem jej posłów.",,
"Czego wymagamy od telewizora w 2020 roku? Przegląd technologii takich jak 4K, Android TV i HDR",Technologia pędzi do przodu niemal z prędkością światła. Łatwo to zauważyć choćby na przykładzie telewizorów. Te kilkuletnie wydają się przestarzałe. A czego będziemy oczekiwać od telewizorów w 2020 roku?,Android TV – system telewizorów przyszłości?,,
Konstruktywna krytyka jest jak nawóz dla roślinki,"Z jednej strony żywiołowa i szalona, z drugiej praktyczna organizatorka i perfekcjonistka. Ten nietypowy zestaw cech przydaje się Marcie Krupińskiej w codziennej pracy. Z projektantką marki VOX rozmawiamy o tym, dlaczego ważna jest dla niej współpraca i co fascynuje ją w „przeciętnym Kowalskim”.","Newsweek: Pomyślałam sobie, że z Ciebie to taka trochę niepoważna projektantka…",,
Kino domowe bez telewizora? Teraz to możliwe,"Najnowocześniejsze projektory nie tylko oferują ogromny, a do tego niesamowitej jakości obraz, lecz także umożliwiają korzystanie z funkcji SMART czy podłączanie własnych pendrive’ów. No i zajmują tak niewiele miejsca, że możecie nawet wziąć je ze sobą w podróż. Addio, telewizory?","Aż trudno uwierzyć, że tak zaawansowanego technologicznie sprzętu można nawet w ogóle nie zauważyć – LG HF65LSR, w przeciwieństwie do zajmującego sporo miejsca telewizora, to niewielkie i estetyczne pudełeczko, które możemy ustawić zaledwie kilkanaście centymetrów od ściany.",,
"Dyktator luksusu. Kim jest człowiek, który w rok zarobił 30 miliardów dolarów?",Ma duszę artysty i instynkt biznesowego wojownika. W trzy dekady stworzył największy na świecie koncern prestiżowych marek.,"Jeszcze niedawno Bernard Arnault był „tylko” najbogatszym Europejczykiem. Ale ten rok należy do niego. Zwiększając majątek o 30 mld dolarów, zrównał się z legendarnym twórcą Microsoftu Billem Gatesem i ledwie paru miliardów brakuje mu do Jeffa Bezosa z Amazona. Za kilka miesięcy, po sfinalizowaniu przejęcia jubilerskiej firmy Tiffany, francuski biznesmen może być numerem jeden.                          Jeszcze do niedawna Arnault był wrogiem sprzedaży przez internet – uważał, że klient musi być obsłużony i dopieszczony przez fachowy personel. Jednak presja ze strony dzieci oraz rynkowe trendy w końcu go przekonały. Dwa lata temu LVMH uruchomił platformę e-commerce „24S”, oferującą wysyłkę do prawie 100 krajów. Jej klienci mogą też liczyć na porady doświadczonych specjalistów – na czacie lub przez Messengera. Wzrost sprzedaży biżuterii czy perfum tym kanałem przeszedł wszelkie oczekiwania Arnaulta. I niewykluczone, że właśnie dzięki internetowi ten pryncypialny w kwestii luksusu biznesmen zostanie najbogatszym człowiekiem świata.",,
Straszy LGBT i imigrantami. Wspiera antyszczepionkowców i płaskoziemców. Jak działa rosyjska dezinformacja w Polsce,"– Rosji chodzi o to, żebyśmy w Europie więcej się kłócili między sobą, wtedy będziemy słabsi – mówi „Newsweekowi” dr Martyna Bildziukiewicz, jedyna Polka w zespole East StratCom Task Force, którego celem jest monitorowanie, analiza i odpowiedź na prokremlowską dezinformację.","NEWSWEEK: Wiecie w Komisji Europejskiej, ile Kreml wydaje na kampanię dezinformacyjne w UE?                                      Co KE może zrobić w takiej sytuacji? – Naszym zadaniem jest pokazanie, dlaczego takie media jak RT, to nie jest alternatywny punkt widzenia. Russia Today i Sputnik to platformy manipulacji i dezinformacji finansowane przez Kreml, które wspierają przekaz przeciwko Unii Europejskiej, jej państwom członkowskim, a często także poszczególnym grupom ludzi. W East StratCom Task Force identyfikujemy konkretne przypadki dezinformacji, pokazujemy je publicznie i odpowiadamy na nie. Pokazujemy także główne narracje, trendy i mechanizmy, staramy się to robić w sposób zrozumiały dla każdego. Wszystko można znaleźć na naszej stronie internetowej, jesteśmy także aktywni w mediach społecznościowych. Jesteśmy jedynym zespołem w instytucjach UE, który ma narzędzia do analizy dezinformacji pochodzącej z Kremla. Ale od grudnia 2018 roku nie jesteśmy już jedyną komórką, która zajmuje się dezinformacją w ogóle. Aktywne są między innymi przedstawicielstwa Komisji Europejskiej w państwach członkowskich i delegatury UE, a także Parlament Europejski. Komisja Europejska współpracuje także z platformami społecznościowymi. Blisko współpracujemy również z państwami członkowskimi. Czyli wasza praca głównie polega na robieniu prasówki i kontroli internetu? – Nasza praca zaczyna się od monitorowania przekazów medialnych i internetowych. W tej chwili robimy to w kilkunastu językach, od rosyjskiego i angielskiego po serbski i arabski. Następnym krokiem jest identyfikowanie przypadków dezinformacji, ich publikacja i odpowiedź na nie, a także analiza trendów. Ponadto analizujemy dyskusje w internecie i identyfikujemy próby manipulacji. Staramy się także zwiększać wiedzę o dezinformacji, uczulać na jej mechanizmy i pokazywać, jak się przed nią chronić. A współpracujecie z wywiadami? UE nie ma swojego wywiadu, ale wszystkie państwa członkowskie mają swoje. – W pierwszej kolejności jesteśmy zespołem komunikacyjnym, o wszystkich działaniach dezinformacyjnych, o których się dowiedzieliśmy, informujemy opinię publiczną i wyjaśniamy mechanizmy manipulacji. Działamy na źródłach otwartych i wszystkie efekty naszej pracy można znaleźć w internecie, wszystko jest publiczne. Ile osób pracuje w East StratCom Task Force? – W 2015 roku, kiedy zespół rozpoczynał działalność, tworzyły go trzy osoby. A dzisiaj jest nas kilkanaścioro. Poza dezinformacją zajmujemy się także komunikowaniem UE w państwach Partnerstwa Wschodniego. Zajmujecie się tylko Rosją czy także Chinami i Iranem? – East Stratcom Task Force zajmuje się Rosją. Jak wygląda współpraca KE z platformami internetowymi, głównie z Facebookiem, Twitterem, Google? – Od początku tego roku platformy raportują do Komisji Europejskiej, ile kont, które są fałszywe i rozprzestrzeniają dezinformację, zidentyfikowały, a także jakie środki podejmują, by zwiększyć przejrzystość informacji o reklamach politycznych. Platformy przystąpiły do tej współpracy z własnej woli. Jako prywatne firmy same definiują, w jaki sposób identyfikują te konta. East Stratcom Task Force ma też dobre przykłady współpracy z platformami. Kilka miesięcy temu natrafiliśmy na konto Berliner Tageszeitung na Twitterze, które próbowało pozycjonować się jako niemieckie medium głównego nurtu (sama jego nazwa była zbitką nazw dwóch znanych dzienników: „Berliner Zeitung” i „Tageszeitung”). Analiza konta i strony internetowej pozwoliła nam dowieść, że większość treści była wklejana wprost z rosyjskich mediów. Po własnej analizie Twitter zawiesił to konto. Dlaczego jest to dobrowolna współpraca? Skoro media tradycyjne obłożone są wieloma regulacjami, to czemu to ma nie dotyczyć kanałów internetowych? – W przyszłym roku Komisja Europejska podsumuje rok współpracy z platformami, wyciągnie wnioski i wyda rekomendacje. W tym momencie nie mamy wielu instrumentów, którymi moglibyśmy wpłynąć na działalność platform, szanujemy ich zasady. Ale na pewno można zrobić więcej. Mam nadzieję, że platformy będą udostępniały więcej danych analitykom z organizacji pozarządowych, think tanków i uniwersytetów, żeby mogli oni lepiej zrozumieć zjawisko dezinformacji i to, jak ono się zmienia. To pomogłoby wszystkim, zarówno platformom, jak i obywatelom. Jak oceniacie pod kątem dezinformacji działalność TVP? – Nie zajmujemy się TVP. Szkoda, bo przecież rosyjska propaganda może sprawniej działać w kraju, w którym ludzie stracili zaufanie do głównej telewizji, bo uprawia tylko rządową propagandę. – Nie dam się sprowokować. (śmiech) East Stratcom Task Force jest częścią Europejskiej Służby Działań Zewnętrznych. Szef ESDZ (Josep Borrell) jest także wiceprzewodniczącym Komisji Europejskiej.",,
Walka Kidawy-Błońskiej w prawyborach była polityczną fikcją. Starcie z Dudą będzie brutalną realnością,"To nie były normalne prawybory. Kontrkandydat Małgorzaty Kidawy-Błońskiej pojawił się w ostatniej chwili, wyciągnięty jak królik z kapelusza przez szefa partii.","I nie chodziło nawet o to, żeby wystawiając Jacka Jaśkowiaka stworzyć pozory rywalizacji, która wyłoni najlepszego kandydata, bo na wiele dni przed głosowaniem wszyscy w PO mówili, że Kidawa-Błońska dostanie 70 proc. głosów. I tyle rzeczywiście dostała. Chodziło o stworzenie pozoru partii prowadzonej zgodnie z demokratycznymi standardami, w której głos każdego działacza jest ważny.",,
Platforma wybrała,Konwencja krajowa Platformy Obywatelskiej udzieliła rekomendacji kandydatce na prezydenta. Zaskoczenia nie było od tygodni obstawiano Małgorzatę Kidawę-Błońską. Chociaż jej przewaga nie była tak miażdżąca jak wszystkim się wydawało. Teraz przed partią kampania a przed kandydatką błyskawiczna nauka publicznych występów.,Jakby dziwnie dla obserwatorów sceny politycznej to nie brzmiało to najbardziej prywającym fragmentem sobotniej konwencji krajowej PO było wystąpienie Grzegorza Schetyny. Po czterech latach na stanowisku przewodniczącego partii w końcu naprawdę zdobył uwagę słuchających go działaczy. Kilkukrotnie sala reagowała owacją.,,
Małgorzata Kidawa-Błońska kandydatem PO na prezydenta,Małgorzata Kidawa-Błońska została kandydatem Platformy Obywatelskiej na prezydenta - zdecydowała w sobotę konwencja krajowa Platformy Obywatelskiej.,"Na Kidawę-Błońską głosowało 340 uczestników konwencji, na Jacka Jaśkowiaka - 125 delegatów - poinformował szef Komisji Wyborczej Rafał Grupiński.",,
Edukacja seksualna wyleciała z Sejmu. Lewica nie broniła podkomisji,"W nowym Sejmie nie będzie specjalnej podkomisji, która zajęłaby się edukacją seksualną. PiS tłumaczy, że taka podkomisja jest niepotrzebna. Poseł SLD Bogusław Wontor, który głosował przeciw – że tym tematem zajmuje się już inna komisja.","Pomysł powołania podkomisji, która zajęłaby się kształtem edukacji seksualnej w szkołach zgłosił Piotr Borys, poseł Platformy Obywatelskiej. – Część posłów lewicy, połowa dokładnie, zagłosowała przeciw powołaniu podkomisji ds. wychowania seksualnego. Moim zdaniem ta komisja jest niezbędna, żeby właściwie chronić dzieci przed pedofilią, aby uświadamiać, aby edukować. My od 30 lat nic z tym nie zrobiliśmy – tłumaczy poseł Borys. Wiadomo, że w PiS już samo słowo seks kojarzy się z potencjalnym niebezpieczeństwem. Zapytaliśmy dlaczego powstania komisji przeciwna była lewica?         Artykuł 8 projektu ustawy mówi o stworzeniu rejestru domen internetowych i kont z treściami pornograficznymi. Rejestr ma prowadzić organ kontrolny, ma on być jawny i udostępniony w biuletynie informacji publicznej. W tym samym artykule czytamy, że „zakazane jest udostępnianie usług płatniczych przez dostawców usług płatniczych na stronach internetowych wykorzystujących nazwy i adresy domen lub kont wpisanych do Rejestru”. W praktyce oznacza to, że nie będzie możliwe pobieranie opłat przez serwisy pornograficzne. Jeśli dostawca usług płatniczych udostępniałby swoje usługi na stronie z pornografią – groziłaby mu kara w wysokości 20-krotności średniej pensji w sektorze przedsiębiorstw. Opłat na tego typu stronach dokonują przeważnie osoby dorosłe, bo to one mają karty kredytowe. Dzieci i młodzież przeważnie korzystają z darmowych stron, a te zgodnie z projektem mają wprowadzić skuteczne narzędzia weryfikacji wieku. Jeśli tego nie zrobią będą podlegać sankcjom karnym. Do projektu odniósł się także premier, który zapowiedział, że będzie o tych projektach rozmawiał z radą ds. rodziny. Czytaj także: Edukacja seksualna. Temat nie tylko dla dorosłych W styczniu tego roku Fundacja Dajemy Dzieciom Siłę na zlecenie Ministerstwa Zdrowia przeprowadziła badania na temat dostępu do pornografii wśród dzieci i młodzieży. Aż 43 proc. nastolatków w wieku od 11 do 18 lat ma kontakt z pornografią. Wśród 11-latków jest to aż 21 proc.",,
Od przybytku boli głowa. Czy KO będzie mieć więcej niż jednego kandydata na prezydenta?,"Prawybory w Platformie Obywatelskiej dobiegają końca, ale to wcale nie oznacza, że Koalicja Obywatelska będzie miała jednego kandydata na prezydenta. Mniejsi partnerzy też chcieliby zaistnieć w tym wyścigu.","Na pytanie, co wydarzy się w sobotę w Platformie Obywatelskiej, pada tylko jedna odpowiedź.                  - Teraz jest moda na takich młodych przywódców, mamy nową panią premier Finlandii bardzo młodą, która zapowiada się dobrze - mówiła w Radio TOK FM rzeczniczka Nowoczesnej Paulnia Hennig-Kloska. - Adam Szłapka ma dobre przygotowanie, pracował w kancelarii prezydenta, w Sejmie, zajmuje się sprawami zagranicznymi, służbami specjalnymi, wojskiem, czyli tymi rzeczami, którymi zajmuje się prezydent. Ale to nie jest jedyna kandydatura, jaka pada w kuluarach Oczywiście, że nie jest. Nowoczesna bowiem ma plan B, gdyby lider jednak nie chciał zaryzykować. Politycy N sondowali Wadima Tyszkiewicza, obecnego senatora a przez lata prezydenta Nowej Soli. Na razie jednak na sondowaniu się skończyło. Nowoczesna to największy z małych koalicjantów, ale pozostali też mają chęć się pokazać. Inicjatywa Polska chce - jak już będzie wiadomo, kto to jest - spotkać się z kandydatem PO na prezydenta i poważnie porozmawiać. Raczej w formie debaty, a nie luźnej rozmowy przy kawie. Tezy, do jakich ma się odnieść kandydat lub kandydatka Platform, Inicjatywa pokaże w poniedziałek. Będą wśród nich już gotowe projekty ustaw i zagadnienia, które dla Inicjatywy są istotne. - Wolelibyśmy się porozumieć w ramach Koalicji Obywatelskiej - mówi szefowa Inicjatywy Barbara Nowacka. - Prezydent, prezydentka, powinien, powinna, określić się jak postąpi w konkretnych sprawach. Dlatego będą wśród nich konkretne rozwiązania prawne, ale ja na przykład chciałabym wiedzieć, co zrobi przyszły prezydent, prezydentka, kiedy pojawi się ustawa o rozdziale Kościoła od państwa. Chciałabym też wiedzieć, co taka osoba myśli o wydłużeniu wieku emerytalnego. Od razu można założyć, że ani kandydat, ani kandydatka PO nie poprze flagowego projektu Barbary Nowckiej “Ratujmy kobiety”. Platforma od lat opowiada się za zachowaniem kompromisu aborcyjnego i nie zamierza otwierać przed kolejnymi wyborami tej dyskusji. - Pan Jaśkowiak opowiadał się za liberalizacji ustawy - mówi szefowa Inicjatywy, uśmiechając się pod nosem. Ten uśmiech wywołany jest zapewne tym, że dla koalicjantów też jest oczywiste, że to Małgorzata Kidawa-Błońska zostanie wskazana jako kandydatka w wyborach prezydenckich. - Ale jeżeli obedrzemy projekt z tych wszystkich emocji i zaczniemy go czytać, zobaczymy o co tak naprawdę w nim chodziło i w wielu sprawach możemy się nawzajem przekonać. Oczekuję od kandydata czy kandydatki informacji, co zrobi, jeśli pojawi się taki projekt . Czy mu się przyjrzy, czy od razu odrzuci? W Inicjatywie słyszymy, że jeśli kandydat Platformy zgodzi się z niektórymi tezami Inicjatywy, o niektórych chciałby rozmawiać, a kilka odrzuci, to partia nie będzie kruszyć kopii. Oczywiście jeśli odrzuci wszystko, to trzeba będzie wystawić swojego kandydata. Naturalnym pomysłem jest wystawienie liderki - Barbary Nowackiej. - Cały czas słyszę głosy, że powinnam startować. I to oczywiście buduje ego, ale też szczęśliwie mam jeszcze odrobinę przytomności i wolałabym, żebyśmy, jeśli nie uda się dogadać z Platformą, wspólnie negocjowali z Nowoczesną i Zielonymi - komentuje swoje plany Barbara Nowacka. - Ale pani kandydatura mogłaby zagospodarować część lewicowego centrum, która głosuje na Platformę, bo wybiera mniejsze zło. - Mam jednak nadzieję, że uda się wytłumaczyć Platformie, że warto być dużym dobrem, a nie najmniejszym złem - ucina liderka IP. Zobacz także: Oto co lewica ma do ugrania w wyborach prezydenckich Nieoficjalnie wiemy, że Barbara Nowacka miałaby szansę zostać nie tylko kandydatką Inicjatywy Polskiej. Jak słyszymy, przyszła do niej także delegacja z klubu Lewicy czy nie zdecydowałaby się wystąpić jako kandydatka całej lewej strony sceny politycznej. - Oczywiście chodziło o to, żeby upiec dwie pieczenie na jednym ogniu - opowiadają nam politycy Inicjatywy Polskiej. - Po pierwsze, żeby nas wyrwać z Koalicji Obywatelskiej, bo przecież nie moglibyśmy dalej być ze Schetyną i mieć kandydatkę Czarzastego, a po drugie lewica ma problem ze znalezieniem kogoś sensownego i mieliby to z głowy. Zieloni też na razie milczą tajemniczo. Oni swoją konwencję mają 18-19 stycznia i wtedy wybiorą nowe władze partii. - Nie zapadnie wówczas decyzja czy kogoś popieramy, czy wystawiamy swojego kandydata, ale te nowe władze dopiero zdecydują co dalej. Być może rozważymy wystawienie swojego kandydata - wyjaśnia posłanka Koalicji Małgorzata Tracz. Bardzo wyraźnie wszystkie mniejsze partie chcą też powiedzieć Platformie: nie poddamy się tak łatwo, nie jesteśmy przystawkami na jeden kęs. Z tego samego wynika to, że wszyscy koalicjanci odmówili Platformie udziału w sobotniej konwencji, na której PO pokaże swojego kandydata bądź kandydatkę na prezydenta. Wszyscy mówią to samo - to są wewnętrzne sprawy Platformy a my jesteśmy oddzielnym podmiotem. Nie ma powodu abyśmy brali udział w wewnętrznych procedurach naszych sojuszników. Czytaj więcej: Jacek Jaśkowiak będzie groźny w wyborach prezydenckich. Ale ma jeden poważny problem",,
"Bądź pewny, że prezenty dotrą na czas","Trwa odliczanie do świąt Bożego Narodzenia. Masz jeszcze chwilę, by zamówić podarunki przez internet. Pomóc w tym może Allegro, które zrewolucjonizowało swoją usługę Allegro Smart! i wprowadziło darmowe dostawy kurierskie. W ten sposób unikniesz stania w kolejkach do kas i szukania miejsc parkingowych w galeriach handlowych.","Połowa grudnia to czas, w którym trudno już nie zauważać nadchodzących świąt. Wszędzie widzimy zbliżające się Boże Narodzenie, zwłaszcza w sklepach, gdzie z każdym dniem kolejki do kas robią się coraz dłuższe. Dlatego jeśli chcesz uniknąć czasu i nerwów w zatłoczonych galeriach handlowych, skorzystaj z internetu.",,
"Wolność słowa nie oznacza, że można powiedzieć wszystko. YouTube jej nie zagraża","- Część osób o konserwatywnych poglądach ma wizję monolitycznej Polski: o określonym stylu życia, wierze i wyznawanych wartościach. Wszystko, co od tej wizji odbiega, uznawane jest za antypolskie i w niektórych przypadkach zakłada mowę nienawiści w stosunku do osób niewpisujących się w ten schemat - mówi Zuzanna Rudzińska-Bluszcz z biura Rzecznika Praw Obywatelskich o pomyśle prawicowego youtubera, który chce walczyć z cenzurą w w polskim internecie.",NEWSWEEK: Kilka miesięcy temu YouTube zabrał się za blokowanie szkodliwych społecznie treści. To dobry krok?,,
"OPINIA
Szymon Hołownia namieszał. Jego start zmienia wszystko","Jeszcze kilka tygodni to było niewyobrażalne. Jak to się stało, że na pół roku przed wyborami prezydenckimi najżywiej dyskutowanym kandydatem jest telewizyjny showman i świecki kaznodzieja pozbawiony wsparcia jakiejkolwiek partii?","Andy Warhol powiedział kiedyś, że w przyszłości każdy będzie sławny przez pięć minut. Szymon Hołownia przez ostatnie dwadzieścia lat ciężko pracował na swoją rozpoznawalność. Budował wizerunek sympatycznego, inteligentnego faceta, który dzięki telewizji praktycznie codziennie gości w milionach polskich domów. Dojrzewał wraz z milionami swoich rówieśników w czasach permanentnej dominacji dwóch postsolidarnościowych korporacji politycznych, Platformy Obywatelskiej oraz Prawa i Sprawiedliwości. Dziś miliony jego widzów przekroczyły czterdziestkę i na samą myśl, że do śmierci będą oglądać na ekranach telewizorów te same twarze zawodowych politykierów, dożywotnich posłów którejś tam kadencji, robi im się niedobrze. A do dopiero mają powiedzieć ich przeważnie dorosłe już dzieci, które nawet nie pamiętają czasów sprzed „Kaczora i Tuska”? No, właśnie.",,
"Banaś kontra PiS. „Oni chcieli robić powstanie. Tworzyli listy działaczy, żeby ich potem rozliczyć” [TYLKO U NAS]","Największych wrogów Marian Banaś, prezes Najwyższej Izby Kontroli ma i zawsze miał w Prawie i Sprawiedliwości. Nie dlatego, że postawił partię w trudnej sytuacji. Niechęć osób związanych od lat z PiS-em – a wcześniej z Porozumieniem Centrum – ma dotyczyć okoliczności, w jakich został powołany.","Politycy PiS jeżeli cokolwiek mówią, to oczywiście anonimowo. – Chodzi o to, że parę innych osób szykowało się na to stanowisko i tam trwało przeciąganie liny. Kandydaci przekonywali prezesa Kaczyńskiego, że są jednak inne opcje.",,
Czy lewica może stać się dla Polaków wiarygodną kandydatką do władzy? „Musi wykonać gigantyczną pracę”,"Adrian Zandberg słyszy dziś tyle komplementów, że może to przyprawić o zawrót głowy. Tymczasem lewica dopiero przystępuje do gry o najwyższą stawkę — udział we władzy po upadku rządów PiS. To droga najeżona przeszkodami, ale widać już strategię: będzie to walka o klasę średnią.","Wielki wywiad w weekendowym wydaniu „Wyborczej”. Okładka w „Polityce”. Zachwyty komentatorów. To wszystko Adrian Zandberg dostał w prezencie na 40. urodziny, które przypadły 4 grudnia. Jest to wielki osobisty sukces — zwłaszcza jak na lidera partii, mającej w ostatnich wyborach (w których startowała samodzielnie, czyli do europarlamentu) wynik 1,2 proc. Później Razem zdobyło jako najsłabszy partner w lewicowej koalicji 6 z 49 mandatów. Skąd więc takie zainteresowanie?",,
"OPINIA
Państwo gnije od głowy","Gnicie władzy nie jest zjawiskiem niezwykłym. Rzadko jednak, tak jak teraz w Polsce, przyspieszonemu procesowi gnicia ulega władza, która przed sekundą wygrała wybory.","To, jak trudne bywają drugie kadencje, pokazała Platforma Obywatelska. Niedługo po wyborach widać już było w ekipie Donalda Tuska zmęczenie, brak impetu, pasji i energii. Między zmęczeniem władzy i władzą oraz jej erozją a gniciem, które widzimy teraz, jest jednak olbrzymia różnica.",,
Święte rysunki na pustyni,"Były hołdem dla bogów czy mapą lądowisk dla kosmitów? Naukowcy odkryli właśnie ponad sto nowych rysunków Nazca i wiedzą już, do czego służyły swoim twórcom.","Niektóre są zbudowane z prostych linii i figur geometrycznych, inne mają skomplikowane kształty zwierząt lub roślin. Przedstawiają ptaki, węże, małpy, drzewa, gigantyczne pająki i psy widoczne tylko z dużej wysokości. Są wśród nich również dziwne postaci, podobne nieco do ludzi. Jeden przedstawia postać z ręką uniesioną w geście powitania.",,
Autorytaryzm w Polsce nie zagości. Wiatr historii zaczął wiać w przeciwną stronę. Dlaczego?,Bez podziału Polski na PiS – anty-PiS Jarosław Kaczyński traci impet. Nie ma już monopolu na hasła będące fundamentem jego władzy. Z lewa i z prawa mówią mu: sprawdzam.,"Po ostatnich wyborach nic w polskiej polityce nie będzie takie samo. Narodowo-socjalna legenda prawicy ulega dekonstrukcji. I choć partia władzy wygrała sejmową większość, to projekt polityczny Jarosława Kaczyńskiego upadł. Nie będzie w Warszawie Budapesztu. Zmiana ustroju nie wchodzi w rachubę. Autorytaryzm w Polsce nie zagości. Wiatr historii zaczął wiać w przeciwną stronę.",,
"OPINIA
Prawybory w Platformie Obywatelskiej. Nudny spektakl zamiast starcia wizji","Prezydenckie „prawybory” w Platformie uważam za stratę czasu, tak samo jak sobotnią debatę kandydatów.","Od początku uważałam tzw. prawybory w Platformie Obywatelskiej za stratę czasu. Proces ten ma służyć wyłącznie liderowi partii Grzegorzowi Schetynie do tego, by przykryć własne kłopoty w partii – trzy przegrane wybory z rzędu i brak pomysłu na Platformę. Żeby zająć czymś partię i odłożyć w czasie wybory nowego przewodniczącego, których przyspieszenia chciała tzw. frakcja młodych, Schetyna rzucił pomysł prawyborów. Przy okazji, gdyby kandydat Platformy przegrał wybory prezydenckie, lider PO będzie mógł powiedzieć, że przecież to partia nominowała kandydata, a nie on sam i w ten sposób odsuwać od siebie odpowiedzialność.",,
„Kidawa jest wściekła na Schetynę”. W PO walki wokół wyborów prezydenckich. Znamy kulisy,"W Szczecinie na spotkaniu z Kidawą-Błońską było 200 osób. Na spotkania Jaśkowiaka, który jeździ po kraju z ludźmi Schetyny, przychodzi 30-40 osób – mówi mi jeden z szefów regionów PO. Prezydenckie prawybory stały się elementem walki o przywództwo w Platformie. Czy debata coś zmieni?","Kidawa jest wściekła na Schetynę, bo ewidentnie gra, żeby ją osłabić – mówi mi bliski współpracownik Małgorzaty Kidawy-Błońskiej. O tym, że będzie mieć konkurenta w prezydenckich prawyborach w PO, dowiedziała się w Zagrzebiu, gdzie wybierano Donalda Tuska na szefa Europejskiej Partii Ludowej, do której należą PO i PSL. – Grzesiek tylko wysiadł z samolotu i mówi: „Możecie się zdziwić, koperta wpłynęła do centrali wczoraj późnym wieczorem”. Już w Chorwacji mówił w kuluarach szefom regionów, żeby popierali Jacka Jaśkowiaka, bo Kidawa nie ma szans pokonać Andrzeja Dudy. Zachował się bardzo nie w porządku – dodaje ten sam rozmówca. Kidawa-Błońska ma jednak plan, jak się odegrać.                      Ograniczeniem Jaśkowiaka jest słaba rozpoznawalność, znacznie gorsza niż Kidawy-Błońskiej. Z sondażu pracowni Ibris dla portalu Onet wynika, że po wyborach parlamentarnych wicemarszałek Sejmu nie rozpoznaje już tylko 9 procent badanych. Wzrosło także zaufanie do Kidawy-Błońskiej. Według ostatniego badania Ibrisu po raz pierwszy uplasowała się na trzecim miejscu, tuż za Mateuszem Morawieckim i Andrzejem Dudą z wynikiem 40,6 procent. Tymczasem Jaśkowiak poza Poznaniem nie jest znany. Jednak w otoczeniu Schetyny panuje przekonanie, że Andrzej Duda pięć lat temu też nie był znany, a mimo to wygrał wybory. Współpracownicy Kidawy-Błońskiej mówią, że bardzo ją zabolał sposób, w jaki potraktował ją Schetyna. Przecież tuż po wyborach parlamentarnych obiecał jej, że partia bez prawyborów wystawi ją do walki o prezydenturę. – Małgosia powiedziała sobie, że nie da się lekceważyć. Dostała kopa do walki, więc może dobrze, że tak się stało – mówi jeden z jej ludzi. Kidawa objeżdża kraj. W ubiegłym tygodniu była w Koszalinie, Szczecinie, Gorzowie, Zielonej Górze, Białymstoku i na Śląsku. Wcześniej odwiedziła Olsztyn, Sopot, Gdańsk, Bydgoszcz, Poznań i Mazowsze. Spotyka się z delegatami, którzy 14 grudnia na konwencji PO wybiorą swojego kandydata na prezydenta. W głosowaniu weźmie udział 740 osób. Murem za Kidawą stoi klub parlamentarny, pod jej kandydaturą podpisało się 150 osób w klubie. Popiera ją także spora część szefów regionów, niechętnych Schetynie, oraz politycy z tzw. frakcji młodych, którzy uważają, że prawybory są przygrywką do wyborów na szefa PO. Borys Budka, uważany za głównego konkurenta Schetyny w walce o przywództwo, zaangażował się w budowanie poparcia dla Kidawy-Błońskiej w terenie. Region śląski, w którego władzach zasiada, ma ponad 80 delegatów na konwencji, która wybierze kandydata na prezydenta. W zamian za pomoc w prawyborach wicemarszałek miała obiecać Budce, że poprze jego kandydaturę w styczniowych wyborach na szefa Platformy. – W Gdańsku, Olsztynie posłowie i struktury są za Kidawą. Ona się z nimi spotyka, rozmawia. W Szczecinie w poniedziałek było 200 osób. Na spotkania Jaśkowiaka, który jeździ po kraju z ludźmi Schetyny, przychodzi 30-40 osób – mówi mi jeden z szefów regionów. Kidawę popiera także Warszawa i Mazowsze, które będą mieć na konwencji ponad 90 delegatów. – Potrzebny jest kandydat, który będzie łączył ludzi. Z Jaśkowiakiem nie mamy szans na prezydenta, bo jest zbyt wyrazisty dla elektoratu centrowego, a elektoratem lewicowym nie wygramy. Zwłaszcza że to nie jest taka sytuacja, jaką miał Aleksander Kwaśniewski, bo socjalny elektorat biorą PiS i Duda. Lewica dostaje elektorat bardziej światopoglądowy. Nie ma po lewej stronie za dużo głosów do wzięcia – mówi mi jeden ze stronników Kidawy Błońskiej. Wicemarszałek liczy na to, że w prawyborach zaprocentuje jej zaangażowanie w ostatnie kampanie PO. – Ludzie mnie znają. Cenią to, że jestem koncyliacyjna, chcę budować porozumienie, że mówię o tych wartościach – argumentuje. Przyznaje, że na początku miała wątpliwości, czy prawybory są potrzebne. Jednak odkąd jeździ po Polsce, to widzi, że działają ożywczo na partię. – Ludzie chcą rozmawiać, jest energia. Poza tym lepiej być kandydatem, który ma poparcie konwencji krajowej niż tylko zarządu partii – podkreśla. Zastrzega, że jeśli partia postawi na nią, to sama wybierze sztab i nie będzie w nim ludzi, którzy robili ostatnie kampanie PO. – To muszą być ludzie, do których mam pełne zaufanie, że chcą wygrać te wybory – zastrzega Kidawa, co brzmi jak wotum nieufności wobec współpracowników Schetyny, którzy odpowiadali za przegraną kampanię parlamentarną Platformy. Współpracownicy przewodniczącego mówią, że wynik prawyborów trudno przewidzieć, bo o ile można typować, jak zagłosuje 300 członków rady krajowej, bo to są parlamentarzyści i szefowie struktur, to reszta jest szeregowymi działaczami z terenu, którzy zrobią to, co będą uważać. Jednak nawet w otoczeniu Schetyny panuje przekonanie, że większe szanse ma Kidawa. – Po wrześniu, gdy Kidawa została kandydatką na premiera, po kampanii wyborczej, ma poparcie wielu ludzi. Głosować będzie ponad 700 osób, oni zetknęli się z nią w kampanii, bo była wszędzie. Dla Jaśkowiaka to jest bardzo trudne do nadrobienia – mówi zaufany człowiek Schetyny. Dodaje, że wiele będzie zależało od debaty, bo sporo osób czeka z decyzją do starcia kandydatów. Sam Jaśkowiak przyznaje, że ryzykuje, bo przegrane prawybory mogą go osłabić. – Mogłem zostać tu, gdzie jestem. Ale zostałbym z poczuciem, że mogłem zrobić coś, a nie zrobiłem. To był ważny element mojej decyzji. PiS niszczy samorząd i za cztery lata, jeśli nie powstrzymamy tego walca, samorząd będzie bardzo okrojony – mówi mi prezydent Poznania. Dodaje, że start w prawyborach jest też dla niego wypełnieniem testamentu Pawła Adamowicza. – Bo co, mamy oddać to walkowerem? Uznałem, że trzeba wyjść na ring i walczyć – podkreśla. Nawet jeśli przegra prawybory, to zyska większą rozpoznawalność. Wielu członkom PO jego wyrazistość i zdecydowane poglądy mogą się spodobać, a to może otworzyć mu drogę do walki o przywództwo w partii. Na razie twierdzi, że w najbliższych wyborach na szefa PO nie wystartuje, i deklaruje pełną lojalność wobec Grzegorza Schetyny. W partii mówi się, że chce zostać szefem wielkopolskiej PO i wysadzić z siodła Rafała Grupińskiego, który wprowadzał go do polityki. Ale są też głosy, że jeśli Schetyna sam nie zdecyduje się walczyć o przywództwo w Platformie, to może namaścić Jaśkowiaka. Czytaj też: Grzegorz Schetyna. Zbyt silny, by go obalić w PO, i za słaby, żeby wygrać z Kaczyńskim?",,
Kidawa-Błońska czy Jaśkowiak? Debata prezydencka w Platformie Obywatelskiej,"W prawyborczej debacie, organizowanej przez Platformę Obywatelską w Warszawie, spotkają się wicemarszałek Sejmu Małgorzata Kidawa-Błońska i prezydent Poznania Jacek Jaśkowiak. Kandydaci odpowiedzą na pytania dotyczące m.in. polityki zagranicznej, gospodarki, zdrowia i praworządności. Moderatorem dyskusji ma być były dziennikarz ""Trybuny"", TVP i Polskiego Radia Przemysław Szubartowicz. Start: godz. 11.","Część pytań ma pochodzić od internautów - Platforma zbiera je od środy w mediach społecznościowych. Kidawa-Błońska i Jaśkowiak będą też mieli czas na swobodną wypowiedź. Wicemarszałek Sejmu zastrzega, że wbrew licznym deklaracjom poparcia, które płyną pod jej adresem od polityków PO, nie czuje się faworytką prawyborów. - Zdecydowany faworyt jest wtedy, kiedy zostaje ogłoszony wynik głosowania - podkreśliła. Szef sztabu Jaśkowiaka Marcin Gołek uważa natomiast, że dzisiejsza debata choć nie musi, to może stać się punktem zwrotnym prawyborów. - Jestem przekonany, że prezydent Jaśkowiak dzięki swojej szczerości, zdecydowaniu, energii i woli walki wypadnie w niej lepiej - powiedział Gołek. Kandydata, który wiosną przyszłego roku stanie do wyścigu prezydenckiego, wyłoni 14 grudnia konwencja Platformy Obywatelskiej.",,
"Czy firmy zarabiają, udając społeczne zaangażowanie?","Coraz więcej firm próbuje robić interesy korzystne dla wszystkich. Czy korporacyjne poczucie odpowiedzialności społecznej (Corporate Social Responsibility, CSR) faktycznie przynosi jakieś korzyści?","Nawet jeśli świat nie stał się lepszy, to firmy niewątpliwie czerpią z CSR wymierne korzyści. Zwłaszcza w dziedzinach określanych jako 3xR: relacji z inwestorami, HR i PR. Prezesi zorientowali się, że warto czynić dobro mniej więcej u progu nowego tysiąclecia. Początkowo preferowali model pasywny czyli sponsorowanie cudzych inicjatyw lub organizacji charytatywnych jak United Way. Wkrótce wzięli sprawy we własne ręce. Goldman Sachs ufundował program 10 000 Women i przy współpracy z Bankiem Światowym udzielił paniom otwierającym biznesy pożyczek o łącznej wysokości 1,45 miliarda dolarów. Dziś wiele przedsiębiorstw uwzględnia społeczne skutki swej działalności bezpośrednio w planach biznesowych. Starbucks parzył „wyłącznie kawę pozyskiwaną etycznie” czyli metodami przyjaznymi środowisku, gdy konkurencja pukała się w głowę i kupowała najtańszą. Założyciel firmy Howard Schultz mając siedem lat, po powrocie ze szkoły zastał ojca „na kanapie z gipsem założonym od pasa w dół”. Senior poślizgnął się w pracy, złamał biodro i tego samego dnia dostał wymówienie bez odszkodowania, odprawy czy pokrycia wydatków medycznych. Czytaj także: Korpoludki uciekają z firmy, potem do niej wracają. Czemu? Mały Howard zapamiętał rodzinną tragedię na całe życie. Zapewnił wszystkim pracownikom zatrudnionym w amerykańskich oddziałach Starbucksa – na pełnym etacie i połówce (20 godzin tygodniowo) – ubezpieczenie lekarskie obejmujące najbliższych, którzy nie musieli być małżonkami. Spytany o reakcje potencjalnych inwestorów odparł: „Jeśli żądają redukcji przywilejów pracowniczych, zaczynam szukać nowych wspólników.” W 2009 r. pojechał do Rwandy, by ocenić tamtejsze plantacje kawy. Spotkał wówczas niejaką Mukamwizę Immaculate i spytał o czym marzy. „Gdybym miała krowę, mogłabym codziennie dawać dzieciom świeże mleko.” – odparła. Starbucks Foundation kupiła zatem krowy 55 rodzinom rwandyjskich farmerów. Schultz już półtorej dekady temu twierdził, że maksymalizacja zysków poprzez wyzysk to „autodestrukcyjny anachronizm”. Podkreślał, że troska o podwładnych, zasoby naturalne i sprawiedliwość społeczną wymaga wprawdzie dodatkowych nakładów, lecz te zwracają się z nawiązką, bo rośnie zarówno wydajność pracy jak i lojalność klientów zwabionych pozytywnym PR. Nakręcone przez kamerzystę Starbucks wideo z udziałem Immaculate hulało po mediach społecznościowych, zatem sporo osób orzekło, że dyrektorowi chodzi wyłącznie o wizerunek. Ale pół miliarda rocznie na ubezpieczenie medyczne to argument, który zamykał usta największym cynikom. Schultz przyznawał, że dbałość o reputację została wkalkulowana w strategię firmy, jednak zyski PR-owe mają znaczenie drugorzędne. 8 lat temu podczas konferencji największych przedsiębiorstw tworzących indeks Nasdaq, jego koledzy ostro skrytykowali koncepcję CRS. Zarzucili szefowi Starbucksa działanie na szkodę akcjonariuszy i manię wielkości, którą syci „zabawami w dobroczynność”. „Nie możemy kierować się jednostronną wizją zyskowności – tłumaczył – Musimy zachować równowagę między przedsiębiorczością a odpowiedzialnością. Ci, którzy naprawdę mają poczucie obowiązku, naprawdę zarobią pieniądze. Dobra opinia jest niemniej ważna od jakości oferty. Nie zdobędziesz milionów lajków i pozytywnych recenzji, zwyczajnie sprzedając kawę. Ludzie muszą cię lubić”. O ile kupowanie krów hodowcom kawy z Rwandy czy przyzwoite traktowanie pracowników raczej nie budziło kontrowersji poza środowiskiem biznesmenów, kolejna inicjatywa Schultza była bardziej ryzykowna. W sierpniu 2011 r. ruszył z akcją Spirala Wzrostu, która miała na celu reformę prywatnego finansowania kampanii wyborczych oraz tworzenie nowych miejsc pracy poprzez datki na rzecz drobnych przedsiębiorców. Do apelu dołączyło ponad 140 korporacyjnych liderów (m.in. AOL, J.Crew, Nasdaq, Sterling Partners, Hasbro, PepsiCo, BBDO, Giełda Nowojorska, Whole Foods, JCPenney). A Schultz poza internetem i tradycyjnymi mediami, wykorzystał również swoją sieć. Każdy miłośnik kawy mógł zostać aktywistą, dopłacając do rachunku 5 dolarów. W zamian dostawał bransoletkę w barwach narodowych z plakietką „Niepodzielni” („Indivisible”). Zdaniem wielu Amerykanów mieszanie się kawiarni do spraw państwa stanowiło przejaw arogancji. Mieszkańcy USA nie lubią kiedy miliarderzy próbują im narzucać wizję dobra publicznego. Korporacje zaś stroniły od wszystkiego, co pachniało polityką. Kraj jest podzielony ideologicznie na pół, i czego byśmy nie poparli, zawsze ryzykujemy narażenie się tym drugim. A jednak niecałe cztery miesiące temu 192 dyrektorów i prezesów największych amerykańskich firm zrzeszonych w Business Roundtable ogłosiło, że poza robieniem pieniędzy, obowiązkiem przedsiębiorcy jest dbałość o klienta, inwestowanie w pracowników, uczciwość wobec dostawców i wspieranie lokalnych społeczności. Oczywiście nie bezinteresowne, tylko obliczone na poprawę wizerunku a tym samym zwiększenie stopy zysku. Pytanie brzmi czy taki wzrost w ogóle da się wyliczyć. Według Stephena Hahna-Griffithsa z bostońskiego Reputation Institute in Boston – jak najbardziej. Posługując się statystykami, ekspert wywodzi, że aż 40 proc. pozytywnych opinii o firmie jest efektem praktykowania przez nią zasad CSR. A opinia stanowi jeden z najważniejszych czynników determinujących kapitalizację spółki. Jednak żeby zarobić, najpierw trzeba zapłacić, a niekiedy cena okazuje się zbyt wysoka. Sieć drogerii CVS w 2014 roku wycofała ze sprzedaży papierosy i straciła wskutek tej decyzji 2 miliardy dolarów przychodu brutto oraz 1,43 mld wartości giełdowej. Campbell Soup próbowało zrobić konsumentom dobrze, zmniejszając zawartość soli w zupach. Ceny akcji spadły o jedną trzecią, więc znów zaczęło solić na potęgę. Gdy sklepy Dick’s Sporting Goods przestały sprzedawać karabiny typu wojskowego, część pracowników i klientów odeszła, a choć wielu innych gratulowało zarządowi, szybko zapomnieli o szlachetnym geście. – Miłość trwa krótko, nienawiść jest wieczna. – powiada sentencjonalnie dyrektor DSG Ed Stack. Profesor Megan Kashner zatrudniona jako konsultantka w Public-Private Interface przy Kellogg School of Management zapewnia: – Korporacje przeszły z fazy malowania się na zielono do autentycznego CSR. Ma na myśli mydlenie konsumentom oczu, które jeszcze niedawno praktykowały między innymi firmy naftowe jak British Petroleum. Trzecie co do wielkości przedsiębiorstwo petrochemiczne świata wydało 200 milionów dolarów na kampanię wizerunkową, przekonując telewidzów, że kocha przyrodę. Po czym 20 kwietnia 2010 r. na platformie wiertniczej Deepwater Horizon w Zatoce Meksykańskiej nastąpiła eksplozja. Zginęło 11 ludzi, katastrofa spowodowała największy wyciek ropy do oceanu w historii wierceń. Zobacz też: Choć nienawidzimy korporacji, to właśnie one uratują nasz świat 780 tysięcy metrów sześciennych ciężkich węglowodorów zanieczyściło 180 tysięcy kilometrów kwadratowych dna oraz 546 km wybrzeża i wdarło się na 20 km wgłąb chronionych mokradeł. Dlaczego? Bo niezmiernie dbająca o środowisko firma – jak wyszło na jaw – kierowała się wyłącznie kalkulacją zysku. Podczas wytoczonego BP procesu o odszkodowanie prokurator federalny zaprezentował e-maile kierownika platformy do szefostwa z informacjami, że jego „podwładni wariują”, „paranoja goni chaos”, a całe przedsięwzięcie jest „szaleństwem”. Według prokuratury platforma była zrujnowana i nadawała się tylko do generalnego remontu, wiercenia prowadzono jak najniższym kosztem. Zarząd oszukiwał akcjonariuszy, organa kontrolne, opinię publiczną. Główny menedżer Pepsico ds. zrównoważonego rozwoju Simon Lowden podkreśla, że konserwacja zasobów naturalnych leży w interesie korporacji: – Regularnie odnawiamy licencje na działalność w regionach, gdzie brakuje wody, zatem musimy ją oszczędzać. Nie tylko z przyczyn ogólnoetycznych, ale dlatego, że inaczej stracilibyśmy dochody. CSR sprawdza się również przy naborze pracowników. – Podwładni darzą większym zaufaniem szefów, którzy podejmują inicjatywy społecznie pożyteczne – mówi wykładająca na Harvardzie autorka książki „Reimagining Capitalism in a World on Fire” Rebecca M. Henderson. – Nawet jeśli oznaczają one spadek zysku, przyciągają najzdolniejszych kandydatów na rynku pracy, zaś lojalność kadry to walor, który trudno przecenić. Wymiernie zwiększa produktywność i średnią długość stażu. – Producenci piwa reklamowali dawniej towar jako atrybut prawdziwej męskiej przyjaźni i nieodzowny dodatek do sportowych emocji – zwraca uwagę Eric Johnson, kierownik biura preorientacji zawodowej na Indiana University. – Dziś chwalą się konserwacją źródeł wody. Społeczna odpowiedzialność nie odegra roli, gdy mamy do wyboru posadę za 85 tys. dol. lub 125 tys. dol rocznie. Może jednak przesądzić o decyzji w przypadku kilkuprocentowej różnicy zarobków. Zdaniem profesor Kashner, poprzednie pokolenia „ściśle rozgraniczały pracę i życie prywatne, nierzadko posługując się na tych polach odmiennymi systemami wartości, obecnie różnica przestała istnieć”. Jej opinię potwierdzają badania potężnej firmy konsultingowej Korn Ferry parającej się także rekrutacją. 33 proc. przepytanych specjalistów jako najważniejsze kryterium oceny pracodawców wskazało „misję i korporacyjną etykę”. Konkurencyjna McKinsey & Company przeprowadziła z kolei sondaże wśród studentów. – Okazało się, że najbardziej chcieli odgrywać aktywną rolę w zmianach na lepsze, przyczyniać się do likwidacji niesprawiedliwości, budować dobrobyt całego społeczeństwa, uwzględniając konieczność ochrony środowiska. – mówi dyrektor McKinsey ds. rekrutacji i marketingu Caitlin Storhaug. Pionierami wcielania w życie hasła „zarabiać, czyniąc dobro”, poza Schultzem był założyciel firmy odzieżowej Patagonia, Yves Chouinard, Carly Fiorina (szefowa Hewlet-Packard) czy Richard Branson (twórca Virgin Group). W przypadku tych marek zależność między wizerunkiem a zyskiem była jasna. Obecnie nawet finansiści dostrzegają korzyści płynące z CSR. Prezes najpotężniejszego funduszu inwestycyjnego świata BlackRock zarządzającego aktywami rzędu 6,5 biliona dolarów, Laurence Fink w dwóch kolejnych, dorocznych raportach dla udziałowców wezwał korporacje do aktywnego rozwiązywania problemów społecznych. Mało tego, zapowiedział kierowanie się przy kupowaniu akcji właśnie kryterium CSR. Również inne banki z Wall Street zatrudniły speców od ESG (Environmental, Social and Governance Responsibility – odpowiedzialności środowiskowej, społecznej i menedżerskiej). Ustalanie owego wskaźnika stało się już przemysłem samym w sobie. Agregujący oceny portal CSRhub.com podaje 634 źródła danych. Są wśród nich dość ogólnikowe (Alex’s Guide to Compassionate Shopping) i bardzo konkretne (Alliance for Bangladesh Worker Safety). CSR stało się bronią zarówno ofensywną, stosowana w kampaniach reklamowych jak i defensywną wyciąganą z arsenału, gdy ktoś źle się wyraża o firmie. Procter & Gamble do niedawna zatrudniało przy reklamowaniu szamponu przeciwłupieżowego Head and Shoulders „ambasadorów pewności siebie”, np. pływaka Michaela Phelpsa. Niestety podczas imprezy w akademiku złapał wodną faję i wciągnął macha trawy, pozując przy tym do zdjęć. Amerykańska Federacja Pływacka nie ukarała go zbyt srogo. Dostał zakaz startów na trzy miesiące. Natomiast Procter & Gamble oraz produkujący płatki śniadaniowe Kellogg musiały podziękować mistrzowi za współpracę. Dla sponsorów ważne jest nie tylko zdrowe ciało, ale również duch. Mamusie mogłyby mieć kłopot z wytłumaczeniem pociechom, do czego mistrz uwieczniony na pudełku z garścią złotych medali, używa fajki wodnej. Ryzyko związane z zatrudnianiem sław, którym zawsze może coś odbić, znika, gdy korporacja – zamiast bazować na cudzych sukcesach i wizerunku – podkreśla własne. Procter & Gamble wdrożył program Ambition 2030 czyli przestawiania się na biodegradację i recykling plastikowych opakowań. Jeśli kolejny celebryta – bo trudno całkiem z nich zrezygnować – okaże się wciągać koks czy prowadzić samochód po pijaku, firma może oświadczyć: i co z tego, skoro biodegradujemy! Kiedy organy kontrolne ujawniły, że Johnson & Johnson sprzedawał talk dla niemowląt zawierający azbest, zatrudniony przez nią jako PR-owiec profesor Harvardu Bill George nie dyskutował z zarzutami. Napisał wzruszający tekst o lojalności wobec klientów. I faktycznie spółka ma na koncie prawdopodobnie pierwszą deklarację intencyjną typu CSR opublikowaną w roku 1943. Sceptycy uważają, że nie da się zrobić dobrze wszystkim na raz. Podwyżka pensji dla pracowników wymusza wzrost cen uderzający w klientów. Podobnie jak kupowanie „wyłącznie kawy pozyskanej etycznie”. Według Judith Samuelson, wiceprezes Aspen Institute obawy są bezpodstawne, gdyż „żadna firma nie przetrwałaby tygodnia, gdyby brała pod uwagę jedynie interes akcjonariuszy”. Innymi słowy przedsiębiorstwa zawsze czyniły dobro we własnym, dobrze pojętym interesie. Chociażby kreując miejsca pracy i nakręcając lokalną koniunkturę. – CSR to klucz do sukcesów długoterminowych – uważa Samuelsson. – Staje się nierozłącznym elementem inwestowania, zarządzania, szkolenia przyszłych menedżerów. Potrafimy badać i mierzyć odpowiedzialność społeczną. A w biznesie, co da się zmierzyć, to da się zrobić. Czytaj też: Jak będzie wyglądać praca w przyszłości?",,
"Wyjście smoka. Trwa polsko-chińska gra nerwów wokół Huawei W tle 8,5 miliarda euro i technologia 5 G","W polskim oddziale Huawei, chińskiego giganta telekomunikacyjnego, atmosfera jest napięta. Tonny Bao, szef koncernu na Polskę, codziennie wisi na telefonie, nieustannie rozmawia z centralą firmy w Shenzhen. Przełożeni naciskają: trzeba wreszcie wyjaśnić kwestię obecności firmy w Polsce. Artykuł jest polską wersją tekstu „Wyjście smoka”, opublikowanego na vsquare.org anglojęzycznej platformy, publikującej teksty dziennikarzy śledczych z Czech, Węgier, Słowacji i Polski.","Bao wysyła więc prośby o spotkanie do polskiego rządu — ale od ponad pół roku rząd mu nie odpowiada. Właśnie z tego impasu musi cały czas tłumaczyć się przed zwierzchnikami w Chinach. A ci powoli tracą cierpliwość. Nerwy puszczają też dyrektorom firmy w Warszawie — pracownicy chodzą wokół Tonny'ego Bao na paluszkach, pytając siebie nawzajem, w jakim humorze jest dzisiaj Tonny? Czy jest uśmiechnięty, czy rozmawia z ludźmi? Chińska centrala naciska: chce wiedzieć, czy Huawei ma szanse implementować w 38— milionowym kraju w centrum Europy technologię 5G. O bycie liderem technologii, która wywróci do góry nogami telekomunikację jaką znamy, walczą dziś wszystkie firmy z branży. Według nieoficjalnych informacji, jeżeli sytuacja w polskim oddziale Huawei nie wyklaruje się w ciągu najbliższych miesięcy, Chińczycy są gotowi przenieść swoje regionalne centrum na Europę Środkowo-Wschodnią i kraje nordyckie z Warszawy do stolicy innego dużego państwa regionu. Czy Warszawa ulegnie naciskom?                Chińczycy od dawna przygotowują grunt pod tę transakcję. Huawei jest jednym z podmiotów które oficjalnie są partnerami rządowego programu „Porozumienie na rzecz Strategii 5G dla Polski”. Szkopuł w tym, że dostawca infrastruktury do 5G zbuduje sieć, która gęsto i na długie lata oplecie miasta. I uzyska tą drogą dostęp do nieprzebranej ilości danych z kamer, czujników a też statystyk zachowań konsumenckich, biznesowych trendów czy nawet nastrojów społecznych. Ba, niewykluczone, że w przyszłości będzie mógł nimi manipulować. Innymi słowy Huawei, jeśli wygra, uzyska dostęp do bezcennych informacji wywiadowczych. Po aresztowaniu Staszka W. Huawei oficjalnie go zwalnia i utrzymuje, że jego zatrzymanie nie ma związku z firmą. Ale w organach administracji publicznej rusza inwentaryzacja wykorzystania sprzętu Huawei. Gdy 11 stycznia wybucha wiadomość, że dyrektor Huawei Polska został aresztowany pod zarzutem szpiegostwa, cały misterny plan otwierania w Warszawie Centrum Badań i Rozwoju trzeba schować do szuflady. Parę tygodni po wybuchu afery Tonny Bao próbuje jeszcze robić dobrą minę do złej gry. Informuje dziennikarzy, że centrum innowacji powstanie w Warszawie, a pracę znajdzie w nim nawet 500 specjalistów. Od tamtej pory o tej nowej inwestycji już się nie mówi. Według nieoficjalnych informacji centrum R&D wprawdzie działa, ale w okrojonym rozmiarze. Pracuje w nim na razie nie kilkuset, a jedynie kilkudziesięciu pracowników. Podobnie z Centrum Technicznym Huawei, które miało powstać w Katowicach. Od ogłoszenia takich planów na początku tego roku do dzisiaj firma nie wydała w tej sprawie żadnego komunikatu. – Chińczycy są w rozkroku. Czekają na ruch ze strony rządu, żeby ruszyć z zapowiadanymi inwestycjami pełną parą – mówi jeden z rozmówców VSquare. 26 lutego 2019 r., miesiąc po wybuchu afery szpiegowskiej, polskie media obiega informacja, że nowym dyrektorem w Huawei Polska został Ryszard Hordyński. Ma odpowiadać za strategię i komunikację. Hordyński to dla Chińczyków cenny nabytek — ma kontakty z kluczowymi politykami, w tym z samym premierem Mateuszem Morawieckim. Był wiceprezesem państwowej spółki Aplikacje Krytyczne, która opracowywała rozwiązania IT w celu uszczelnienia systemu podatkowego – sztandarowego postulatu rządzącej partii PiS. Był też pełnomocnikiem ministra finansów do spraw informatyzacji wtedy, gdy ministrem był Mateusz Morawiecki. Później miał tworzyć Centrum Informatyki Krajowej Administracji Skarbowej, nowego superorganu zbudowanego w celu ścigania mafii VAT. Trafił też na pół roku do Ministerstwa Cyfryzacji, a potem do nadzorującej program „Mieszkanie Plus” spółki BGK Nieruchomości. Część obozu władzy związaną z projektami cyfrowymi zna jak mało kto. — Temat sieci 5G nie należał ani do zakresu moich obowiązków, ani wówczas nie był specjalnie priorytetowy — twierdzi dziś Horodyński. Jak Hordyński trafił do Huawei? - Zadzwonił do mnie przyjaciel, człowiek, którego znam od ponad 20 lat, mój mentor, i zapytał, czy nie miałbym ochoty spotkać się z szefem Huawei w Polsce - mówił dziennikowi „Rzeczpospolita"". Chińczycy liczą, że Hordyński ugasi pożar wywołany aferą szpiegowską — wykona parę telefonów, zaaranżuje kilka spotkań przedstawicieli polskich władz z pracownikami Huawei i stosunki jakoś się ocieplą. Dziś nieoficjalnie rozmówcy VSquare z polskiego rządu mówią, że gruba książka telefoniczna Hordyńskiego za bardzo Chińczykom nie pomogła. - Kiedy zaczął pracę dla Huawei, politycy PiS ograniczyli z nim kontakty. Kurtuazyjnie podawali mu rękę na korytarzu i uciekali przed poważną rozmową – mówi jeden z naszych rozmówców. Zobacz: Mapa afery Huawei Wraz z doniesieniami o zatrudnieniu Hordyńskiego, w prorządowych mediach rusza lawina publikacji opłacanych przez Huawei. 27 lutego w „Gazecie Polskiej” pojawia się artykuł sponsorowany pt. „Skokowy rozwój e-świata nad Wisłą”, w którym nieznany autor opisuje wielkie znaczenie sieci 5G dla rozwoju Polski oraz jaką to potężną i bezpieczną firmą jest chińskie Huawei. Ekspertem wypowiadającym się w materiale był Łukasz Kister, doktor nauk o bezpieczeństwie związany z think tankiem Instytut Jagielloński. Kister jest częstym gościem w prorządowych telewizjach: TV Republika, TVP Info czy wPolsce.pl. Zarówno w mediach, jak i na swoim profilu na Twitterze broni chińskiego koncernu przed zarzutami o szpiegostwo. ""Czy torpedowanie i opóźnianie #polskie5G to efekt problemów amerykańskich gigantów #Intel & #Apple z nadążeniem za rozwiązaniami #Huawei? 🤔"", zastanawiał się w lutym. ""W tych całych oskarżeniach Huaweia o niewłaściwe działania, o nielegalne, nieetyczne działania te wszystkie oskarżenia opierane są na wydumanych, niepopartych żadnymi faktami oskarżeniach"", mówił w internetowej telewizji . Dlaczego wypowiadał się do sponsorowanego przez Huawei tekstu? Kister twierdzi, że o tym nie wiedział, a sprawę będzie wyjaśniał. W mediach pojawiają się kolejne materiały. „Rzeczpospolita” robi wywiad z Tonnym Bao, szefem polskiego oddziału Huawei, o tym, jaki zbawienny wpływ na wykluczoną cyfrowo polską wieś, mogłaby mieć technologia 5G od Chińczyków. Cała seria tekstów przychylnych Huawei pojawia się w prorządowym tygodniku „Sieci”. W marcu — tekst „Cyfrowa gra o tron”. W kwietniu — „Sztuczna inteligencja w twojej kieszeni”. W czerwcu — „Otwarte Zakazane Miasto, zamknięty Biały Dom”. Żaden z tych materiałów nie ma adnotacji, że jest sponsorowany przez Huawei (każdy pokazuje punkt widzenia Huawei). Od wybuchu afery szpiegowskiej polscy dziennikarze są zapraszani na ekskluzywne wyjazdy prasowe opłacane przez Chińczyków (firma od dawna płaci za kosztowne wycieczki dziennikarzy). W październiku 2018 r. na premierę swoich nowych telefonów w Londynie Huawei czarteruje boeinga 737-800, żeby zabrać na imprezę dziennikarzy z Polski. Firma regularnie organizuje dla nich kilkudniowe wyjazdy do Chin. Dziennikarze dostają od Huawei cały podręcznik o wycieczce, w środku wiele porad: gdzie wymienić złote na juany, jak się ubrać, jaka będzie pogoda, jakie gniazdka są w Chinach, jak należy się zachowywać. Odwiedziny w siedzibie w Shenzhen, rozmowa z chińskimi dyrektorami, prezentacje chińskich nowinek technologicznych to te cięższe punkty programu. Ale Huawei dba też o lżejsze atrakcje. Jest zwiedzanie Hong Kongu, Pekinu, Wielki Mur Chiński, wizyta w centrum handlowym Coco Park w Shenzhen, rejsy promem po Jangcy z obłędnym widokiem na centrum Szanghaju. Do tego lot, transport, ekskluzywne hotele, kolacje w topowych restauracjach, opieka przewodnika, tłumacza, nowa karta SIM do smartfona, żeby korzystać z Internetu (w Chinach obowiązuje e-cenzura). Dziennikarze chętni na wyjazdy bezproblemowo i w ekspresowym tempie otrzymują też chińską wizę. A po powrocie do Polski w mediach pojawiają się obszerne relacje ze sponsorowanych wyjazdów i publikacje o najnowszych produktach Huawei. W grudniu 2018 r., przy okazji wręczenia najbardziej znanej polskiej nagrody dziennikarskiej Grand Press zwycięzcy dostali w prezencie aparaty komórkowe tej firmy — bez dokumentów, licencji, instrukcji obsługi czy standardowej gwarancji. Na podobne wyjazdy mogą liczyć również polscy studenci — Huawei zapuściło głębokie korzenie na polskich uczelniach. Już w 2015 r. chiński koncern wyposażył w swój sprzęt Katedrę Sieci Telekomunikacyjnych na Politechnice Poznańskiej. Rok później na tej samej uczelni we współpracy z Huawei ruszyła Akademia HAINA, gdzie kilkuset studentów zostało już przeszkolonych z zarządzania sieciami teleinformatycznymi. W czerwcu tego roku politechnika podpisała kolejną umowę z Chińczykami, na mocy której Huawei ma jej przekazać najnowsze, wysokiej klasy urządzenia teleinformatyczne o wartości ok. 160 tys. dolarów. Do Interdyscyplinarnego Centrum Modelowania Matematycznego i Komputerowego Uniwersytetu Warszawskiego Huawei dostarczył swoje superkomputery. Stworzył razem z UW klastry obliczeniowe, żeby przyspieszyć analizę danych z różnych dziedzin nauki. Swój sprzęt Chińczycy zainstalowali też na Uniwersytecie Opolskim. W tym roku odbyła się już 6. edycja „Seeds for the Future”, konkursu organizowanego przez Huawei w 108 krajach, w tym w Polsce, dla studentów uczelni o profilu technicznym. Tegorocznym zadaniem było napisanie pracy na jeden ze wskazanych przez Huawei tematów: sztucznej inteligencji, sieci 5G, Internetu rzeczy czy chmury obliczeniowej. Finalistami zostali studenci z najlepszych polskich uczelni. W nagrodę lecą na dwa tygodnie do Chin. Wezmą udział w warsztatach organizowanych w siedzibie firmy w Shenzhen, zwiedzą Pekin, będą uczyć się chińskiego i chińskiej kaligrafii. W Polsce konkurs Huawei swoim patronatem objęło nasze Ministerstwo Nauki i Szkolnictwa Wyższego. We współpracy z Huawei polskie uczelnie idą pod prąd trendom wyznaczanym przez najważniejsze uniwersytety na świecie. Uniwersytet w Princeton, Uniwersytet Stanforda, Uniwersytet Kalifornijski w Berkeley ogłosiły na początku tego roku, że rezygnują z finansowania Huawei. W styczniu Uniwersytet w Oksfordzie też zawiesił przyjmowanie pieniędzy od chińskiej spółki. W Polsce w marcu tego roku Huawei zorganizowało konferencję naukową w Centrum Zaawansowanych Materiałów i Technologii CEZAMAT. To jeden z najważniejszych ośrodków badawczych w kraju utworzony przez konsorcjum 9 placówek naukowych. Chiński koncern zrobił tam drugie spotkanie z cyklu „Huawei Rozmowy o Przyszłości”. Tegoroczna edycja odbyła się pod hasłem: „Sztuczna inteligencja w Twoim życiu”. Oprócz przemówień dyrektorów z Huawei były też wykłady i prezentacje znanych polskich naukowców. Prof. Dominiki Maison, dziekan Wydziału Psychologii UW, prof. Romualda Becka z CEZAMAT czy popularyzatora nauki, dr Tomasza Rożka. Zobacz więcej: 5G to nowa technologia, w którą rząd inwestuje miliony. Czy będzie miał problem? Rząd polski rozważa przekazanie kontroli nad technologią 5G w ręce polskiej firmy. Takie rozwiązanie promuje państwowa firma Exatel — w tym pomyśle chodzi o zachowanie przez państwo narzędzi oddziaływania na cyberprzestrzeń. Chodzi też o kontrolę infrastruktury dla łączności kryzysowej (służb ratowniczych, wojska i policji). Huaweiowi takie rozwiązanie się nie podoba: - Pracuję w firmie, która jest dostawcą sprzętu do budowy sieci więc z mojej perspektywy nie byłby to ruch opłacalny ani dla nas ani dla naszej konkurencji. Jeśli jednak powierzenie kontroli nad budową i utrzymaniem infrastruktury sieci 5G polskiej firmie miałoby sprawić, że cały proces ulegnie przyspieszeniu, to oczywiście można by to rozważyć - mówi Ryszard Hordyński. W Polsce działa czterech ogólnopolskich operatorów, którzy konkurują dostępnością sieci i jakością usług. To sprawia, że polski rynek jest niezwykle rozwinięty, jest jednym z liderów w Europie. Jedna sieć zarządzana przez państwowy podmiot obniżyłaby poziom konkurencyjności, stałaby się powodem protestów. Według źródeł VSquare w Polsce wciąż nie istnieje spójna koncepcja budowy sieci 5G z udziałem Exatela. Notowania zarządu są marne, — firma została zupełnie pominięta jako podmiot w ustawie o cyberbezpieczeństwie, kompetencje w tym obszarze dostały ministerstwo obrony czy ABW. Problemem Exatela jest brak infrastruktury (dużą jej część dzierżawi). Nie ma żadnych, nawet wstępnych studiów, kiedy spółka miałaby budować infrastrukturę, ile miałaby kosztować i skąd wziąć na to pieniądze. Inny problem to istniejące urządzenia Huawei — bardzo trudno będzie je usunąć, bo są składnikiem sieci 4G i operatorzy masowo kupowali je jako tanie i bezawaryjne. Spora ich część została kupiona na niespłaconych wciąż kredytach. 5G będzie funkcjonowało na podbudowie obowiązującej sieci 4G, więc nie da się wyeliminować chińskich urządzeń. Jedno z naszych źródeł zbliżonych do polskiego rządu uważa, że polityka Polski jest obliczona na to, by docisnąć Chińczyków, aby w finale oddali sprzęt do 5G za półdarmo. Czy technologia Huawei powinna być traktowana na równi z innymi? Firma jest powiązana z władzami Chin — właścicielem Huawei jest holding należący w 99 procentach do chińskich związków zawodowych kierowanych przez Komunistyczną Partię Chin. Kanadyjska firma Kryptowire ostrzega, że w niektórych smartfonach Huawei (a także ZTE, również z Chin) można znaleźć oprogramowanie firmy Shanghai Adups Technology Company, która pozwala wysyłać dane użytkowników do Chin. Z kolei luka w oprogramowaniu aparatów omawianej firmy pozwoliła rozprzestrzeniać się złośliwemu oprogramowaniu „Satori”, które zostało wykorzystywane do serii ataków w 2017 roku. Obawy ekspertów do spraw bezpieczeństwa budzi przyjęcie w 2017 r. w Chinach prawa o narodowym wywiadzie nakazujące podmiotom prywatnym współpracę z rządem w celach wywiadowczych. Istnieje obawa, że zagraniczni pracownicy Huawei współpracują z wywiadem chińskim (do tego zobowiązuje ich ustawa). Rozmówca VSquare z sektora bezpieczeństwa (musi zachować anonimowość) tłumaczy, że Huawei nie jest jedynym potencjalnym partnerem do rozwoju technologii 5G. Są jeszcze firmy niemieckie i skandynawskie. - Czy możemy obdarzyć zaufaniem kraj, który wspiera Rosję w Radzie Bezpieczeństwa ONZ w zamian za poparcie agresywnych działań na Morzu Południowochińskim? – pyta. Huawei współpracował w przeszłości z Facebookiem. Dostał uprzywilejowany dostęp do interfejsu jego aplikacji, a przez to także dostęp do danych osobistych użytkowników. Facebook zakończył współpracę z Chińczykami i przekonuje, że nie przechowywali oni żadnych informacji na temat użytkowników. Rząd australijski wykluczył Huawei z przetargów państwowych ze względów bezpieczeństwa. W 2016 roku minister infrastruktury Paul Fletcher musiał tłumaczyć się z zegarka tej firmy ujawnionego w zeznaniu majątkowym, który mógł posłużyć do łączenia się z siecią internetową parlamentu australijskiego i posłużyć do kradzieży informacji. Tamtejsi posłowie wyjeżdżali na wycieczki sponsorowane przez Huawei i byli piętnowani za to, że nie ujawnili tego faktu. Według Huawei koszt zablokowania technologii tej firmy na europejskim rynku telekomunikacyjnym może wynieść 62 mld dolarów i zmniejszy konkurencyjność rynku. Z drugiej strony firma przekonuje, że ma najbardziej zaawansowaną ofertę, co sugerowałoby brak istotnej konkurencji. Według Strand Consult chińskie Huawei i ZTE wydają miliony dolarów na PR i dostęp do mediów. W tym roku internetowy portal BiznesAlert.pl dostał propozycję od agencji Multi PR, która chciała wyceny natychmiastowej publikacji promującej Huawei — firma PR zerwała jednak kontakt po prośbie o odniesienie się doniesień medialnych na temat problemów Huawei z zakresu bezpieczeństwa. Na chiński Nowy Rok 2019 r., tuż po wybuchu afer szpiegowskiej, na party do ambasady Chin zapraszała dziennikarzy agencja Star PR. W projekcie Stanowiska Komitetu Administracji Cyfrowej Polskiej Izby Informatyki i Telekomunikacji w sprawie Rekomendacji Komisji Europejskiej dot. Cyberbezpieczeństwa w sieci 5G z 26 marca 2019 roku można przeczytać odpowiedź na stanowisko Komisji, która ostrzega przed zagrożeniami dla cyberbezpieczeństwa wynikającymi z rozwoju technologii 5G, a szczególnie w kontekście niewłaściwych praktyk Państwa Środka: dumping, kradzież własności intelektualnej, wyłudzanie know how. Autorzy stanowiska ostrzegają przed zagrożeniami technicznymi i administracyjnymi jak: Ryzyka związane z istnieniem nieautoryzowanych kanałów transmisji i przekazywania danych. Chińczycy mieli wykorzystywać współpracę Huawei z rządem Wielkiej Brytanii do wycinania fragmentów kodów źródłowych z oprogramowania udostępnianego do badań. Współpraca z T-Mobile w USA skończyła się kradzieżą własności intelektualnej. Do sieci trafiły maile, z których wynika, że pracownicy firmy chińskiej wręcz zachęcali się wzajemnie do tego procederu. Komisja rekomenduje, aby „„każde państwo członkowskie powinno do końca czerwca 2019 r. przeprowadzić krajową ocenę ryzyka związanego z infrastrukturą sieci 5G. Na tej podstawie państwa członkowskie powinny zaktualizować dotychczasowe wymogi w zakresie bezpieczeństwa, którym podlegają dostawcy usług sieciowych, oraz wprowadzić warunki gwarantujące bezpieczeństwo sieci publicznych, zwłaszcza przy przyznawaniu praw użytkowania częstotliwości radiowych w pasmach 5G”. Rząd polski odpowiedział pozytywnie na ten apel i zapowiada stworzenie wymogów bezpieczeństwa przy przetargach na 5G. - Państwa członkowskie UE mają prawo wykluczyć przedsiębiorstwa ze swoich rynków ze względów bezpieczeństwa narodowego, jeżeli przedsiębiorstwa te nie przestrzegają norm i przepisów obowiązujących w danym państwie – czytamy w stanowisku Komisji. - Popieramy wszelkie działalności mające na celu poprawę poziomu cyberbezpieczeństwa, w szczególności w Polsce – deklaruje dyrektor Hordyński. - Ograniczanie konkurencji np. o jedną firmę mniej może być poważnym błędem prowadzącym do większych kosztów, uzależenienia od konkretnych dostawców na lata oraz do opóźnienia wdrożenia 5G, które w Polsce i tak już jest opóźnione. Artykuł jest polską wersją tekstu opublikowanego na vsquare.org anglojęzycznej platformy, publikującej teksty dziennikarzy śledczych z Czech, Węgier, Słowacji i Polski. Czytaj także: Jak Zygmunt Solorz zyska na kłopotach Huawei",,
"OPINIA
„Afera Banasia” na niego nie działała, sondażowe spadki też nie. Czego dziś może się obawiać się Jarosław Kaczyński?","Prezes PiS ma dziś dwa polityczne priorytety i jedną rzecz, której faktycznie może się obawiać.","Od czasu wyborów PiS-owi nie rośnie, ale lekko spada sondażowe poparcie. Lekko za to rośnie Konfederacji, jeszcze lżej Koalicji Obywatelskiej i Lewicy. Przez media przetacza się komentatorska burza za burzą, eksperci i publicyści przesądzają już o definitywnym losie tej czy innej formacji. Problem w tym, że to co zaprząta media nie jest dzisiaj największym problemem Kaczyńskiego. Kaczyński (jak zresztą Schetyna, a kiedyś Miller czy Tusk) myśli w kategoriach politycznych, nie medialnych; w logice długiego trwania własnej formacji, a nie ostatniej godziny spędzonej na Facebooku czy Twitterze w gronie przyjaciół i wrogów. Oczywiście bieżąca popularność w mediach klasycznych, „społecznościowych”, w sondażach produkowanych już nie jako narzędzie wiedzy, ale jako towar mający coraz mniejszą wartość poznawczą – wszystko to jest ważnym narzędziem także z punktu widzenia polityki długodystansowej. Wie o tym Putin, wie zaplecze Trampa (czyli po części też Putin), trudno, żeby Kaczyński o tym nie wiedział. Jednak słupki sondaży partyjnych nie są dla niego priorytetem w momencie, kiedy do najbliższych wyborów parlamentarnych ma cztery lata albo przynamniej rok. Rok, jeśli przegra prezydenturę, a sondaże i intuicja będą mu podpowiadać, że wobec zablokowania własnego rządu i większości w Sejmie warto będzie zażądać od „pisowskiego ludu” wzmocnienia lub choćby potwierdzenia legitymacji własnej władzy. Ale nawet rok to wystarczająco dużo czasu, aby z pobłażaniem traktować bieżące zmiany sondażowych słupków (dopóki nie pokazują sypania się „twardego elektoratu”) i zająć się prawdziwymi politycznymi priorytetami.",,
Lewica: Walka z PO to nie jest nasz cel,"Nie da się polityki uprawiać złodziejsko, zastanawiając się, w co uderzyć, żeby podkraść elektorat – mówi „Newsweekowi” prof. Maciej Gdula, poseł Lewicy. Opowiada też o planach lewicy na pierwszy rok Sejmu i zaprzecza pogłoskom o zjadaniu Wiosny przez SLD.","NEWSWEEK: Kto będzie liderem nowej partii, powstałej z połączenia Wiosny i SLD?",,
"OPINIA
Tusk chciałby przebudować polską politykę. Ale z „emigracji” może się nie udać","Jeśli ktokolwiek w PiS lub PO liczył na to, że dla Tuska posada przewodniczącego Europejskiej Partii Ludowej będzie luksusową polityczną emeryturą, na której będzie trzymał się z dala od polskiej polityki, to ostatnie dni pokazały jak płonne były to nadzieje.","Pokazuje to wywiad, którego Tusk udzielił we wtorek „Faktom po Faktach” TVN. Nie tylko padają w nim liczne złośliwości pod adresem PiS, ale także stwierdzenia, sugerujące, że Tusk ma dla polskiej polityki bardzo ambitny, daleko zakrojony plan. Problem w tym, na ile przebywając jedną nogą w Europie będzie miał szanse go zrealizować.",,
Czy niekonwencjonalna strategia i miliardy dolarów dadzą Michaelowi Bloombergowi prezydenturę?,"Dziewiąty w rankingu najbogatszych ludzi świata Michael Bloomberg chce eksmitować Donalda Trumpa z Białego Domu. Najpierw jednak musi wygrać prawybory, a to trudne zadanie.","Nie stać nas na kolejne cztery lata chaotycznych i niemoralnych rządów prezydenta Trumpa – oświadczył były burmistrz Nowego Jorku. – Stwarza egzystencjalne zagrożenie dla państwa i norm demokracji. Gdyby wygrał, nigdy nie naprawilibyśmy szkód. Przystępuję do wyborów, żeby go pokonać i odbudować Amerykę”.",,
"Obecna władza jest katolicka, ale czy chrześcijańska?","Gdyby zacytować politykom polskiej prawicy św. Pawła, mogliby potępić autora Listu do Galatów za zdradę narodu, rasy i płci.","Od Jarosława Kaczyńskiego po Pawła Lisickiego, od Jarosława Gowina po Wojciecha Cejrowskiego – słyszymy te same zapewnienia, że rządząca w Polsce prawica jest nie tylko obrońcą narodowej substancji i jedynym gwarantem bezpieczeństwa ojczyzny. Broni też pozycji Kościoła katolickiego, dlatego kto nie wspiera tej władzy lub nie głosi prawicowej ideologii, jest nie tylko wrogiem politycznym, ale także wrogiem religii wyznawanej przez większość Polaków.",,
"Seksizm finansowy, czyli jak banki dyskryminują kobiety","W mediach społecznościowych huczy od komentarzy na temat nienagłaśnianej dotychczas formy prześladowania kobiet, a mianowicie seksizmu finansowego.","Historycznie rzecz biorąc, panie faktycznie miały słabo. Nim w roku 1974 Kongres przyjął Equal Credit Opportunity Act, większość banków i emitentów kart płatniczych nawet nie rozpatrywała podań złożonych przez kobiety bez żyranta płci męskiej. Najnowsze badania dowiodły, że kredytodawcy wciąż obciążają damskie konta oprocentowaniem przeciętnie o pół punktu większym niż w przypadku panów. Dotyczy to również pożyczek hipotecznych. A na biznesmenki przypada zaledwie 3 proc. kapitału inwestycyjnego, przy czym dostają sumy o połowę niższe niż mężczyźni, choć średnio ich start-upy przynoszą dwa razy większy zysk. Trudno się zatem dziwić, że zarzuty seksizmu znajdują chętne słuchaczki. Ostatnio wielkiego szumu narobił krzemowy milioner David Heinemeier Hansson oskarżający Apple o dyskryminację swej żony Jane. Tyle, że nie ma dowodów, domniemanego ciemiężenia. Choć algorytmy decydujące o warunkach przyznawania kart są tajne, zdaniem ekspertów pani Hansson przyznano niższy limit wydatków niż mężowi bynajmniej nie za sprawą płci. Poza tym problem nie dotyczy tylko Apple, które firmuje karty, emitującego je Goldman Sachs ani obsługującej płatności spółki Mastercard Incorporated. – Nierówność szans w branży finansowej to realny problem, lecz tutaj nie dysponujemy wystarczającą liczbą danych, by wydać obiektywny werdykt – mówi analityk serwisu Wirecutter, Taylor Tepper. – W dobie Twittera podobne decyzje coraz częściej będą wywoływać przejściowe burze. – dodaje Matt Schulz z Comparecards.com. – Banki nie mają zamiaru ujawniać modeli matematycznych, które służą do oceny klienta, a brak jawności nie służy zaufaniu. Czytaj też: Materialistki? Nic podobnego. Większość kobiet ucieka od tematu pieniędzy. Dlaczego? Twórca platformy do tworzenia aplikacji internetowych Ruby in Rails i współwłaściciel firmy Basecamp poinformował użytkowników portalu, że małżonka dostała limit 20-krotnie mniejszy od niego, choć „ma lepszy scoring kredytowy, razem płacą podatki i mieszkają pod jednym dachem od wielu lat”. Apelacje i prośby o umotywowanie decyzji nie przyniosły rezultatów. Tweety owszem. Jane przeklasyfikowano do kategori VIP-ów, została zrównana z mężem. Na wpisy Hanssona odpowiedział między innymi Steve Wozniak, którego żonę dotknął podobny despekt. „Przyznano jej 10 razy niższy limit, mimo że wszystkie konta mamy wspólne.” – ujawnił założyciel Apple. W rezultacie Departament Finansów stanu Nowy Jork wszczął oficjalne śledztwo czy firma nie łamie lokalnych przepisów. „Władze muszą zaopiekować się każdym obywatelem, gdy zachodzi podejrzenie o dyskryminację.” – oświadczyła w programie CNBC „Squawk Box” nadintendentka Linda Lacewell. Goldman Sachs błyskawicznie odciął się od jakichkolwiek praktyk dyskryminacyjnych, podkreślając (a jakże, w tweecie), iż „każda karta przyznawana jest na bazie indywidualnej oceny klienta, a nie ogólnych cech takich jak płeć”. „Zamiast bronić swojego domku z kart, lepiej przeprowadźcie wewnętrzne śledztwo, gdyż wymaga tego powaga sytuacji” – ripostował jeden z użytkowników. W ferworze słusznego oburzenia mało kto zwrócił uwagę na fakt, że czynniki wymienione przez Hanssona i Wozniaka nie grają roli przy ocenie zdolności kredytowej petenta. – Co z tego, że płacie razem podatki czy kupiliście dom. – tłumaczy Schulz. – Przecież takich informacji w ogóle nie umieszczasz we wniosku. Bank analizuje przede wszystkim twój dochód, nawyki zakupowe, scoring i stan innych kart. Żona, która zajmuje się gospodarstwem lub zarabia znacznie mniej od męża uzyska niewysoki kredyt, bo zachodzi obawa, że zbyt hojnego nie spłaci. Użytkownicy Twittera uznali taką sytuację za niesprawiedliwą, skoro panie generalnie mają niższe dochody i pracują w mniejszym wymiarze godzin. Tyle, że według przepisów wydanych przez Consumer Financial Protection Bureau 6 lat temu, każdy ma prawo podać sumę dochodów własnych i partnera, jeśli żyją we wspólnocie majątkowej. Właśnie dla uniknięcia dyskryminacji. W instrukcji do podania Apple wymienia nawet jako przykład dochodu „pensję innej osoby regularnie przelewaną na wspólne konto”. Ważną rolę odgrywają też wydatki. – Osoba, która świetnie zarabia i wyrobiła sobie perfekcyjny scoring, ale nie płaci dużo ani często przy użyciu kart, znajduje się w gorszej sytuacji niż pozorny utracjusz – zauważa Schulz. – Powiedzmy, że dostajesz pensję w wysokości 10 tys. dolarów miesięcznie, ale prowadzisz firmę i wszystkie koszty biurowe rzędu 20 tys. wrzucasz na kartę. Chyba oczywiste, że dla emitenta jesteś lepszym kandydatem. W dyskryminację płciową wątpi również Michelle Black z serwisu Credit Writer. – Mogę zrozumieć zranione uczucia i oburzenie państwa Hansson, jednak trudno porównywać jabłka z gruszkami– powiada. – Przypuszczam, że wpisali do swoich podań odmienne informacje. Tylko wówczas, gdyby wszystkie rubryki poza determinującą płeć okazały się identycznie wypełnione, moglibyśmy domniemywać, że coś śmierdzi. Wszyscy natomiast zgadzają się, że brak przejrzystości w algorytmach decyzyjnych emitentów, nie tylko Goldman Sachs, lecz wszystkich, uniemożliwia precyzyjne wskazanie które czynniki oraz w jakim stopniu określają limity, oprocentowanie, karne odsetki itp. – Być może komputery rzeczywiście są seksistami – spekuluje Schulz. – Każda formuła matematyczna przyłożona do praktyki społeczej powoduje nieprzewidziane konsekwencje. – Mamy do czynienia z tak zwanym problemem czarnej skrzynki – wtóruje Tepper. – Nie wiemy co znajduje się w środku, więc trudno teoretycznie modelować zasady jej działania. Tego samego sformułowania użyła nadintendentka Lacewell: „Konsumenci widzą czarną skrzynkę, ustawodawcy widzą czarną skrzynkę, a przecież jedni i drudzy powinni wiedzieć, jak zapadają rozstrzygnięcia kształtujące naszą sytuację życiową.” Trudno orzec czy śledztwo przyniesie szokujące rewelacje. Zanim poznamy wnioski, nie oceniajmy Apple czy innych emitentów na podstawie burzy w szklance wody rozpętanej przez nietypowych, gdyż bardzo bogatych klientów. – Bardzo bym chciał mieć takie problemy jak Hanssonowie, ale nie mam ich pieniędzy – podkreśla Schulz. – Dlatego nie wysnuwam ogólnych wniosków na podstawie indywidualnych doświadczeń osób żyjących zupełnie inaczej niż większość z nas. Twitterowi pieniacze też się już trochę zreflektowali. Teraz krytykują Apple za błyskawiczne przyznanie Jane statusu VIP-a i biczują samych siebie. „Nie chodzi tylko o seksizm czy nieprzejrzystość procedur. – napisała pani Hansson. – Sprawiedliwe potraktowanie kolejnej zamożnej, białej kobiety nie jest żadną sprawiedliwością.” Czytaj też: „Kobiety raczej nie nadają się do programowania” – napisał jeden z pracowników Google’a i wywołał zażartą dyskusję o tym, dlaczego mężczyźni zdominowali branżę, którą stworzyły kiedyś kobiety",,
Black Friday z Groupon. Sprawdź najlepsze promocje,"Black Friday, jak co roku daje możliwość skorzystania z wielu atrakcyjnych promocji w wybranych sklepach. Lista sklepów, które biorą udział w akcji promocyjnej, jest długa, ale i tym razem znalazł się na niej Groupon. 29 listopada można liczyć, że dostępne tam okazyjne oferty zakupu różnorodnych usług będą miały jeszcze niższą cenę! A to wszystko tylko w Black Friday – największej akcji promocyjnej w ciągu roku.","W ramach Groupon można skorzystać z wielu usług z kategorii Local oraz Travel. W przypadku tej pierwszej największym zainteresowaniem cieszą się atrakcje, z których można korzystać na co dzień, by walczyć z jesienno-zimową apatią i odpowiednio wykorzystać ten czas. Bilet do kin sieci Multikino na cały tydzień za 13,99 zł to okazja, dzięki której można nadrobić wszystkie filmowe zaległości. Groupon ma w swojej ofercie też wiele propozycji dla miłośników pizzy, sushi oraz innych dań. Poza tym w łatwy sposób można zdobyć niższe ceny wizyt u dentysty lub specjalisty w innej dziedzinie, a także skorzystać taniej z relaksujących lub zdrowotnych zabiegów w SPA. Co więcej, platforma pozwala wykupić voucher na takie atrakcje jak wizyta w zoo lub wejście do wrotkarni. Zakup wybranego Groupona z kategorii Local to gwarancja dużej dawki emocji. Podczas Black Friday na stronie można upolować wyjątkowe ceny atrakcji, o których marzyło się od zawsze. Niekoniecznie trzeba z nich skorzystać od razu, natomiast trzeba pamiętać o dacie ważności kuponu Groupon, , by nie zmarnować tak korzystnie zrobionego zakupu.",,
Zapach był początkiem wszystkiego. Czy mógłby stać się zalążkiem globalnej zmiany?,"Zapach jest natychmiastowy. Czujemy coś i w mózgu zachodzi reakcja, która uruchamia emocje i pamięć. Jednak wyrażenie tego procesu w postaci słów wydaje się skomplikowane. Co to znaczy: czuć coś nosem? Czym jest zapach? Jak i gdzie go aplikować?","Zapach był, jest fundamentem życia i przetrwania. Cztery miliardy lat temu pierwsze ślady życia na ziemi – bakterie – komunikowały się za pomocą chemicznej detekcji.",,
"„Jeśli czytasz tekst o TikToku, to najprawdopodobniej jesteś za stary, żeby go używać”","Marketingowcy widzą w nim żyłę złota, Amerykanie – kanał chińskiej inwigilacji, a Mark Zuckerberg – rosnącego w siłę konkurenta. Wśród dorosłych nazywany enfant terrible mediów społecznościowych albo nieślubnym dzieckiem Spotify i Snapchata. Ale i tak każdy nastolatek ma go w swoim smartfonie","„Jeśli czytasz tekst o TikToku, to najprawdopodobniej jesteś za stary, żeby go używać” – tak dziennikarz „New York Timesa” rozpoczyna artykuł poświęcony ulubionej appce współczesnych dzieciaków. Fenomen tego narzędzia w kompleksy dotyczące wieku wpędza nie tylko seniorów, ale także 20-latków.",,
"Najlepsze rabaty na internet, telefon i telewizję","Dostęp do Internetu - tak jak i innych mediów oraz urządzeń umożliwiających korzystanie z nich - w dzisiejszych czasach jest niezbędny do codziennego funkcjonowania. Odnosi się to przede wszystkim do pracy i nauki, ale też utrzymywania kontaktów towarzyskich, czy po prostu rozrywki.","Na rynku funkcjonuje wielu operatorów, którzy prześcigają się w ofertach na najszybszy Internet, telefon bez limitów oraz dużą liczbę kanałów telewizyjnych. Wszystko można kupić osobno, ale pakiety są bardziej opłacalne, szczególnie jeśli zdecydujemy się na pełną ofertę. Ceny u każdego z operatorów różnią się w zależności od okresu obowiązywania umowy, szybkości Internetu lub ilości dostępnych kanałów telewizyjnych. Podczas Black Friday, który przypada na 29 listopada, można liczyć na znaczne upusty przy kupnie abonamentów.",,
Kidawa-Błońska jest pewna swojej pozycji,"– Nigdy nie ma słodkiej pewności wygranej. Zawsze jest walka, gra, ale jestem przekonana, że moja pozycja jest silna – powiedziała w czwartek na antenie TVN 24 kandydatka w prawyborach PO Małgorzata Kidawa Błońska.","Była marszałek Sejmu w Rozmowach Piaseckiego stwierdziła, że jej zdaniem to Jacek Jaśkowiak jest bliższy Grzegorzowi Schetynie. Jednocześnie zaznaczyła, że to nie daje mu gwarancji zwycięstwa w prawyborach. – Wiem kogo chcą moje koleżanki i koledzy i mam nadzieję, że to potwierdzi się 14 grudnia. To nie Schetyna będzie namaszczał. Będzie miał tylko jeden głos jak każdy w Platformie. Wydaje mi się jednak, że prezydent Jaśkowiak jest bliższy Grzegorzowi Schetynie – dodała.",,
Prezes NIK Marian Banaś nadal pancerny,"Prezes Najwyższej Izby Kontroli Marian Banaś po raz pierwszy przyszedł do Sejmu na posiedzenie komisji kontroli państwowej. Teoretycznie po to, aby odpowiadać na pytania posłów. Oczywiście tylko teoretycznie.",Posiedzenie sejmowej komisji kontroli państwowej trwało prawie 3 godziny i było nad wyraz burzliwe. Chodziło o formalność - powołanie dwóch polityków PiS na stanowiska wiceprezesów Izby. Ale sama obecność prezesa Banasia musiała wzbudzić emocje. Na sejmowy korytarz wkroczył w towarzystwie Straży Marszałkowskiej.,,
"Powiesili zdjęcia europosłów na szubienicach. Według prokuratury był to „happening symboliczny""","Prokuratura Okręgowa uznała, że narodowcy, którzy w listopadzie 2017 roku powiesili zdjęcia europosłów na szubienicach nie popełnili przestępstwa. - Prokuratura pokazała polityczną twarz. Dopuszcza bezkarność nawoływania do przemocy, jeżeli ktoś się różni poglądem od opcji rządzącej - komentuje Róża Thun.","Po dwóch latach zapadł wyrok w sprawie demonstracji pod hasłem „Stop współczesnej Targowicy”, którą zorganizowali na Placu Sejmu Śląskiego w Katowicach członkowie Ruchu Narodowego Regionu Śląsko-Zagłębiowskiego, Młodzieży Wszechpolskiej – Okręgu Śląskiego, Górnośląskiego Stronnictwa Narodowego i ONR Brygady Górnośląskiej. Narodowcy rozstawili symboliczne szubienice i powiesili zdjęcia europosłów Platformy Obywatelskiej, którzy poparli w Parlamencie Europejskim rezolucję wyrażającą zaniepokojenie proponowanymi zmianami w polskim sądownictwie.",,
Wideo po nowemu,"Zamiast w ekran kinowy czy telewizyjny wpatrujemy się w smartfon. Media społecznościowe, na czele z Facebookiem, Instagramem, TikTokiem czy YouTubem, pozwoliły dojść do głosu ludziom, a przede wszystkim twórcom, którzy bez nich nie mogliby zaistnieć. Zmianę w konsumpcji treści zauważyli zarówno filmowcy, jak branża reklamowa. Co i jak trzeba tworzyć, żeby odbiorcy zostali z klipem na dłużej? O trendach, a także wyzwaniach w branży filmowej oraz reklamowej rozmawiamy z Magdaleną Górką i Dawidem Kaźmierczakiem","Coraz więcej osób ma pod ręką smartfon, na którym można oglądać wideo i który nadaje się do filmowania. Jednocześnie ludzie z rosnącą chęcią oglądają krótkie formy, często nagrywane w pionie. Co to znaczy dla branży reklamowej i filmowej?",,
"OPINIA
Amatorscy udawacze","Amatorsko uprawiam golfa. Jest to piękny sport, nieprawdopodobnie trudny i stanowiący wyzwanie dla każdego gracza.","Zwierzam się nie dlatego, by pisać o swoich wynikach, których nie mam, tylko po to, żeby uświadomić czytelnikom, że golfowego amatora i golfowego zawodowca dzielą lata świetlne. Amatorzy czytają książki, poradniki, konsultują się z trenerami, wykonują niby te same ruchy co zawodowcy, nawet interesują się dietą Tigera Woodsa, ale nie są w stanie zbliżyć się do tych, którzy uprawiają ten sport zawodowo.",,
Walka o duszę lewicy,"Europejska lewica podzieliła się na prounijnych socjalistów broniących liberalnej demokracji i populistyczną lewicę, która chce taką demokrację zniszczyć. W Polsce analogiczny podział przebiega dziś przez sejmowy klub Lewicy.","Jarosław Kaczyński, osłabiony utratą Senatu i relatywnym wzmocnieniem Gowina i Ziobry, znalazł w obecnym Sejmie niespodziewanego sojusznika. Jest nim radykalna lewica, dziesięcioro posłów wywodzących się głównie z Partii Razem i skupionych wokół Adriana Zandberga.",,
Adam Szłapka nowym przewodniczącym Nowoczesnej. Kim jest?,Zmiany na szczycie Koalicji Obywatelskiej. Katarzyna Lubnauer „w poczuciu odpowiedzialności za wynik wyborczy” złożyła rezygnację z funkcji przewodniczącej Nowoczesnej. Nowym liderem ugrupowania został Adam Szłapka. Kim jest nowy lider urgupowania?,"Nowoczesna restart musimy się na nowo zdefiniować. To jest właśnie ten moment, w którym musimy zebrać całą naszą energię i trzymać się razem w Nowoczesnej i walczyć o Nowoczesną, walczyć o nasze idee, bo one są Polsce potrzebne – mówił po wyborze Szłapka.",,
"Myślisz, że ćwiczenia i dieta wystarczą? Żeby zrzucić wagę potrzebne jest coś jeszcze","Powinniśmy się odchudzać nie wbrew temu, co myślimy i czujemy, ale by zadbać o to, co witalność wnosi w nasze życie.","Dobrze dobrane ćwiczenia i dieta to jedno. Ale by zbliżyć się do wymarzonej sylwetki, należy uwzględnić także czynniki psychologiczne: dlaczego i po co chcemy zrzucić wagę. W procesie odchudzania odgrywa to o wiele większą rolę, niż nam się wydaje.",,
"OPINIA
Czerwone i czarne",W pierwszej kadencji PiS mieliśmy zamach na praworządność. W drugiej grozi nam zamach na polską klasę średnią. Z dwóch stron. Z lewej i z prawej.,"Miniony piątek pokazał, że nie ma takiego oszustwa, którego PiS się nie dopuści, by dostać to, co mu się – jak sądzi – należy, np. wynik głosowania. Nie ma też takiego aktu złamania prawa, którego, np. dla przeforsowania swoich kandydatów do Trybunału Konstytucyjnego, by się nie dopuściło. Obecna władza ma wschodnią mentalność i charakterystyczny dla niej brak poszanowania dla norm, o zwykłej przyzwoitości nie wspominając. Jak długo PiS będzie sprawowało władzę, będzie więc trwała inwazja nihilizmu na polskie państwo i nasze życie publiczne. Ta ekipa jest jednak teraz zbyt skłócona wewnętrznie i pod zbyt dużą presją z zewnątrz, by doprowadzić do dalszych fundamentalnych zmian ustrojowych. Tym bardziej że niszcząc, upokarzając i ośmieszając Trybunał Konstytucyjny, najważniejszy bezpiecznik chroniący ludzi przed bezprawiem już wyłączył.",,
Życzyłam bohaterowi szybkiej i bezbolesnej śmierci,"Najnowszemu filmowi Martina Scorsese nie można odmówić wielkości. Ale też trudno nazwać czymś więcej niż tylko retromańskim wehikułem czasu. „Irlandczyk” przenosi widza do złotej ery kina gangsterskiego, ale zamiast budzić rzewne wspomnienia, zmienia się w karykaturę maczyzmu.",Taki cel miał reżyser? Śmiem wątpić.,,
"„Trzeba to anulować, bo my przegramy”. Powtórka nocnego głosowania w Sejmie","W nocy z czwartku na piątek Sejm wybrał czterech członków KRS. Ale dopiero za drugim razem, w dziwnych okolicznościach. Lewica zapowiada złożenie zawiadomienia do prokuratury o możliwości popełnienia przestępstwa przez marszałkinię Elżbietę Witek.","Minuta po minucie przeanalizowaliśmy nagranie nocnych obrad Sejmu. Udało się nam ustalić, kiedy marszałkini Witek podjęła decyzję o anulowaniu głosowania i kto na nią naciskał. Oto zapis kluczowego momentu posiedzenia, które przejdzie do historii polskiego parlamentaryzmu.                  Witek do sekretarza: Przegłosujemy reasumpcję? Sekretarz: Nie, nie, nie, to musi być wniosek, to nie można tak. Pani marszałek ja melduję (?), że wszyscy posłowie obecni na sali zagłosowali. Ci, którzy są na sali: 449. Witek: I jak jest? Sekretarz: Wszyscy oddali głosy. Więc... Gwar na sali. Sekretarz: Wyniki mogą być różne. Witek tłumaczy posłom, że potrzebny jest wniosek o reasumpcję złożony przez 30 posłów i mówi, że zwoła konwent seniorów. Sekretarz: Ale to nie można tak. To trzeba albo zakończyć... Witek: Zakończyć... Sekretarz: Trzeba albo podjąć decyzję, że pani anuluje albo pokazać wyniki. Witek: Tak, anuluję. Sekretarz: Nie uznać. (chwila narady z sekretarzem) Witek: Proszę państwa, zgodnie z decyzją marszałka anuluję to głosowanie. Choć regulamin Sejmu nie pozwala na anulowanie głosowania, Witek nie podała jego wyników i przeprowadziła je jeszcze raz. Wywołało to oburzenie posłów opozycji. - Czy zamierzacie w sytuacji, gdy będziecie przegrywali głosowania blokować ogłaszanie ich wyników? (...) To łamanie zasad parlamentaryzmu"" - oświadczył Tomasz Lenz (KO). Borys Budka z KO mówił później dziennikarzom, że aby powtórzyć głosowanie zgodnie z procedurą, trzeba podać jego wyniki, a później, w razie wątpliwości, przedłożyć wniosek o reasumpcję. - Żądamy natychmiastowego ujawnienia prawdziwych wyników głosowania, które miało miejsce podczas tego pierwszego, legalnego głosowania; żądamy, aby pani marszałek Witek niezwłocznie wyjaśniła przed opinią publiczną, czy była poddana presji kierownictwa własnej partii, czy wymuszono na niej tę decyzję, czy doszło do złamania prawa. Oczekujemy, że najpóźniej do rana opinia publiczna otrzyma prawdziwe wyniki głosowania, które miało miejsce przed jego wstrzymaniem - powiedział Budka. W drugim głosowaniu kandydaci PiS Marek Ast ( 234 głosy), Arkadiusz Mularczyk, Bartosz Kownacki oraz Kazimierz Smoliński po 233 głosy) uzyskali potrzebną większość. - Ponieważ był wniosek o reasumpcję tamtego głosowania ogłoszę krótką przerwę i zwołam konwent seniorów - powiedziała Witek po ogłoszeniu wyników. Po przerwie marszałek powiedziała: Nie będzie reasumpcji głosowania. Lewica zapowiedziała złożenie zawiadomienia do prokuratury o możliwości popełnienia przestępstwa przez marszałkinię. - Stała się rzecz niebywała, która nie zdarzyła się chyba nigdy dotąd w historii polskiego parlamentaryzmu. Pani marszałek Witek oznajmiła po głosowaniu panu prezesowi Jarosławowi Kaczyńskiemu, że trzeba powtórzyć głosowanie, +bo je przegraliśmy+"" - powiedziała rzeczniczka klubu Anna-Maria Żukowska. Dodała, że Witek ""nie ujawniła tego posłom i posłankom i powtórzyła bez żadnego trybu głosowanie, żeby umożliwić PiS wybranie wszystkich czterech reprezentantów Sejmu do KRS"". - Stanowczo się temu sprzeciwiamy. To nie tylko łamanie zasad demokracji, ale naszym zdaniem oszustwo i przestępstwo - oświadczyła. Krajowa Rada Sądownictwa składa się z 25 członków. W jej skład wchodzą: I prezes Sądu Najwyższego, prezes Naczelnego Sądu Administracyjnego, osoba powołana przez Prezydenta RP, Minister Sprawiedliwości, czterech posłów, dwóch senatorów i 15 sędziów wybranych przez Sejm. Zamieszanie z nocnym głosowaniem w sejmie szeroko komentują już na Twitterze politycy opozycji i publicyści. „Bezprawnie anulowano, a potem powtórzono głosowanie kandydatów do KRS, bo prawdopodobnie wielu w PIS, w tym Prezes się pomyliło"" - napisała na Twitterze Katarzyna Lubnauer. Także posłanka Platformy Obywatelskiej Izabela Leszczyna uważa, że działanie marszałek Witek było skandaliczne. Ma jednak radę na przyszłość: trzeba szeptać, bo wszystko się nagrywa. Lider Wiosny, Robert Biedroń zapowiada, że „lewica tego tak nie zostawi"". Przewodniczący Klubu Lewicy Krzysztof Gawkowski mówi wprost, że to noc hańby w polskim parlamencie. Sprawę skomentował też w radiu TOK FM wicemarszałek Sejmu z klubu Lewicy Włodzimierz Czarzasty. – Wczoraj w Sejmie staje się rzecz bezprecedensowa – było głosowanie, po tym głosowaniu PiS się zorientował, że przegrał. Zarządzono powtórne głosowanie, nie publikując wyników tego, które się odbyło. Lewica złoży w tej sprawie informację do prokuratury. Za coś takiego jest do trzech lat pozbawienia wolności! Sfałszujemy wszystko, byleby nasz był! – mówił polityk. Z kolei dziennikarz Rzeczpospolitej Jacek Nizinkiewicz przypomniał na Twitterze słowa marszałkini Witek o jej „kwalifikacjach moralnych"". „Nie można mi odmówić kwalifikacji moralnych (...) Każdy musi być wysłuchany. Tylko róbmy to zgodnie z regulaminem,który sami dla tej izby uchwalaliśmy""- nowo wybrana marszałek Elżbieta Witek zapewniająca o nowej jakości w Sejmie po rezygnacji Marka Kuchcińskiego, 9 VIII 2019 r.",,
"OPINIA
Jacek Jaśkowiak będzie groźny w wyborach prezydenckich. Ale ma jeden poważny problem","Jacek Jaśkowiak, który wszedł do prezydenckiej kampanii (na razie wewnętrznej kampanii w Platformie) w ostatniej chwili, jest lepszym kandydatem liberalnego centrum w przyszłorocznych wyborach prezydenckich od Małgorzaty Kidawy-Błońskiej.","Kidawa-Błońska jest damą (a także bardzo porządną, kompetentną i lojalną polityczką). Nie jestem populistą i w moich ustach określenie „dama” nie jest epitetem, ale komplementem. Problem w tym, że mamy w Polsce nastrój na gilotynowanie dam. Ten nastrój po stronie prawicy wyprodukowali Kaczyński, Ziobro, narodowcy, Jacek Kurski i Rafał Ziemkiewicz, a po drugiej stronie Adrian Zandberg, Marcelina Zawisza i ich nieliberalni fani pracujący w liberalnych korporacjach medialnych, ale oczywiście uważający się tam za piątą kolumnę lewicowego populizmu.",,
Jaśkowiak zaskoczył Kidawę-Błońską. „Wolałabym dowiedzieć się od niego”,"Wydawało się, że Małgorzata Kidawa-Błońska nie będzie miała kontrkandydata w prawyborach, tymczasem w ostatniej chwili pojawił się Jacek Jaśkowiak. Dzięki zgłoszonej w ostatniej chwili decyzji prezydenta Poznania głosowanie w Platformie w ogóle się odbędzie, ale wicemarszałek Sejmu nie wydaje się zachwycona.","- Ja na pewno lubię czystą grę, lubię uczciwe zagrania i chciałabym, żeby ta nasza debata, nasza rywalizacja pomogła Platformie, a nie zaszkodziła - powiedziała Kidawa-Błońska dziennikarzom w środę wieczorem po zakończeniu pierwszego dnia kongresu Europejskiej Partii Ludowej w Zagrzebiu.",,
"Ataki na „sejm ladacznic” i „zafajdanych” posłów. Polacy stosowali hejt na długo, nim to słowo wymyślono","Hejt nie jest wynalazkiem epoki internetu i nie powstał ani za sprawą PiS, ani na zlecenie Platformy Obywatelskiej. Korzenie zjawiska są o wiele głębsze.","„Racja jest jak d***, każdy ma swoją” – stwierdził Józef Piłsudski kilka miesięcy przed śmiercią, gdy dziennikarz zaczął dopytywać go o przypadki fizycznych i psychicznych tortur, do których miało dochodzić w Berezie Kartuskiej, miejscu odosobnienia dla wrogów politycznych. „Naród wspaniały, tylko ludzie k**** – rzucił marszałek przy innej okazji w odniesieniu do wszystkich Polaków. – Tylko dzięki zaiste niepojętej (…) litości boskiej ludzie w tym kraju nie na czworakach chodzą, a na dwóch nogach, udając człowieka” – rozwinął swoją myśl.",,
Oto polityczna przyszłość Donalda Tuska,"Około 2 tys. osób, w tym ponad 700 delegatów, zebrało się w Zagrzebiu, gdzie po południu rozpoczął się kongres Europejskiej Partii Ludowej, który wybierze Donalda Tuska na szefa ugrupowania.","Tusk ma to rozpocząć nową erę dla europejskiej chadecji. Nie ma kontrkandydata, ale zgodnie ze statutem partii głosowanie i tak musi się obyć. W EPL panuje przekonanie, że trzeba nowego otwarcia i dopasowania się do nowej rzeczywistości, bo partia, kiedyś niekwestionowany hegemon, jest z wyborów na wybory coraz słabsza.",,
Wspólny rynek jeszcze bardziej wspólny. Przelewy w euro w cenie krajowych lub za 0 zł,"W Europie istnieje jeden wspólny rynek, ze swobodą przepływu kapitału. Jednak rozliczenia kontrahentów prowadzących działalność w różnych krajach Unii Europejskiej, w których środkiem rozliczeniowym są różne waluty jak np. euro i złoty, mogą wiązać się z ryzykiem kursowym. Dla przedsiębiorców istotne są także ceny przelewów transgranicznych. W związku z dysproporcjami w poziomie opłat na rynku europejskim, Unia Europejska nakazała zrównanie poziomu opłat za przelewy w euro do poziomu cen odpowiadających im przelewów krajowych w walucie tego kraju.","W Polsce najbardziej popularny przelew w euro w ramach systemy SEPA kosztuje – w zależności od banku – od 5 do 10 zł, choć jego cena może też przekraczać 100 zł. W niektórych krajach europejskich opłaty te są jednak znacznie wyższe. Według danych Związku Banków Polskich za 4 kwartał 2018 r., w Polsce, w ramach SEPA miesięcznie wysyłanych jest ponad 1,1 mln przelewów o wartości od 13 do 14 mld euro (w zależności od miesiąca). Natomiast odbieranych nawet 3 mln przelewów miesięcznie, które w sumie warte są od 15 aż do 18 mld euro.",,
Debata nad exposé Mateusza Morawieckiego. Jak opozycja punktowała premiera,Przemawiając we wtorek w Sejmie Mateusza Morawiecki conajmniej kilkadziesiąt razy przez różne przypadki odmieniał słowo normalność. Jak je rozumiał ? W Sejmie trwa debata nad wotu zaufania dla rządu.,"- Nasz cel to polskie państwo dobrobytu - deklarował premier w exposé;                     „Jest prawda przedwyborcza i PiS-owska, czyli powyborcza” Władysław Kosiniak-Kamysz zaczął od komentarza na temat expose Mateusza Morawieckiego, zarzucając premierowi, że, co prawda, potrafi on stawiać diagnozy polityczno-społeczne, ale nie przedstawia żadnych realnych rozwiązań poszczególnych problemów. – Expose to nie żart, koncert życzeń, to powinna być poważna sprawa, poważna dyskusja. To postawienie diagnozy, a potem sposobu terapii, leczenia. Pan premier przedstawił koncert życzeń, wszystkiego najlepszego dla wszystkich. Ale nie ma konkretów – stwierdził lider ludowców. Dodał przy tym, że choć szef rządu wezwał opozycję do współpracy, to dotychczas konsekwentnie ignorował większość inicjatyw wychodzących spoza PiS. – Kończyło się to zamrażarką albo niszczarką – chłodno ocenił lider ludowców, po czym zaczął wymieniać po kolei listę zarzutów pod adresem nieskuteczności rządów partii Kaczyńskiego. Na pierwszy ogień poszły oskarżenia o pogorszenie sytuacji przedsiębiorców. – Premier mówił dużo o przedsiębiorczości. Wzmocniliście przedsiębiorców podnosząc składki, tak ich doceniliście! – mówi Kosiniak-Kamysz. – Nie ma zgody na dojenie państwa, nie ma zgody na uwłaszczanie się! Rano jest państwo dobrobytu, a pod osłoną nocy sięganie do kieszeni. Obłuda do kwadratu – kontynuował szef PSL. – Ręce precz od polskich przedsiębiorców. Oni są solą tej ziemi – dodał, po czym podziękował lewicy, że też podejmuje ten temat. – Ja nigdy nie powiem, że nie jesteście nic warci – zwrócił się do polityków SLD, Wiosny i Razem. Kosiniak-Kamysz odniósł się w ten sposób tym razem nie do polityków PiS, lecz słów reprezentantki PO, Małgorzaty Kidawy-Błońskiej, która kilka dni temu stwierdziła, że jeśli lewica poprzez pomysł PiS ws. 30-krotności ZUS, oznaczać to będzie, że „nie są nic warci”. Szef PSL przypomniał również o dramatycznej sytuacji polskiej służby zdrowia. – Czy to normalne? Normalne to państwo, w którym emerytka wychodzi z apteki ze łzami w oczach, bo nie stać jej na leki? – pytał polityk. Stwierdził, że PiS nie jest w tej kwestii wiarygodny ani nie ma pomysłu na naprawę sytuacji w polskich szpitalach i przychodniach. Jego zdaniem rząd powinien natychmiast zrealizować pakt na rzecz zdrowia, czego od miesięcy domaga się opozycja. – Najważniejsze jest to, żeby nie czekać w kolejce do specjalisty, żeby nie zamykano oddziałów – stwierdził. Najostrzej Kosiniak-Kamysz wypowiedział się o polskim rolnictwie, podkreślając, że PiS całkowicie ignoruje ten sektor gospodarki. Dowodem na to jest jego zdaniem chociażby fakt, że premier w swoim expose poświęcił rolnikom zaledwie 30 sekund. – Zrobiliście syf w rolnictwie! – wykrzyknął Kosiniak-Kamysz. – Przespaliście przez ostatnie cztery lata kluczowe momenty dla rolnictwa. Zrobiliście syf w rolnictwie, o czym świadczą stajnie w Janowie i Michałowie – zauważył. Zandberg: Nie uciekniecie przed odpowiedzialnością. - Porozmawiajmy o państwie dobrobytu – zadeklarował na początku wystąpienia Adrian Zandberg, reprezentujący klub Lewicy i w błyskotliwy sposób zaatakował premiera. Przypomniał, że takie państwo zapewnia tanie mieszkania na wynajem, tymczasem pod rządami PiS powstało 900 lokali. - Prawie połowa młodych ludzi gnieździ się z rodzicami bo nie stać ich na własne mieszkania – punktował dodając, że PiS nocą przemycił też prawo ułatwiające eksmisje lokatorów. Dodał, że w przeciwieństwie do innych państw w Polsce nadal kwitną umowy śmieciowe. Zandberg ostro punktował też kwestie służby zdrowia. - Będzie pan malował ściany w szpitalach, żeby było w nich ładniej, tylko kto będzie ich leczył? - pytał retorycznie. Dodając, że władze oszukały rezydentów przy pomocy księgowej sztuczki. Podkreślił także, że nowoczesne państwo dobrobytu szanuje pracowników i związki zawodowe, a podatki płacą wielkie korporacje, a nie tylko pracownicy i małe firmy. - Polska tak nie wygląda, panie premierze, po czterech lata pańskich rządów. Polska nie jest po czterech latach pana rządów państwem dobrobytu - ocenił polityk Lewicy. Schetyna: Będziemy pokazywać wasze błędy, zaniechania, wasze niespełnione obietnice. - Nie można polityki opierać na dyrdymałach, opowiadać o rzeczach niestworzonych - stwierdził Grzegorz Schetyna komentując wyspąpienie premiera. Jego zdaniem w expose zabrakło konkretów, którymi zainteresowani byli zwykli obywatele Polski. Zdaniem Schetyny, wystąpienie Morawieckiego było zbiorem obietnic, nakręcaniem politycznego science fiction. Lider PO oświadczył, że szef rządu musi także wytłumaczyć się przed obywatelami ze swojego majątku, zakupu działek, majątku przepisanego na żonę. Schetyna stwierdził w tym kontekście, że premier musi być jak „żona Cezara”. Kaczyński: Prezes PiS w zasadzie wygłosił swoje expose. Uznał, że polityka rżadu zapewni Polsce bezpieczeństwo, normalność i ochronę rodziny. Przemówienie premiera nie mogło znudzić - mówił prezydent Andrzej Duda w Sejmie tuż po wysłuchaniu expose. Jednak komentatorzy dość szybko wytykają premierowi powtarzanie niezrealizowanych obietnic sprzed dwóch lat lub deklarowanie nieralistycznych zobowiązań. Ot, choćby w sprawie tunelu łączącego wyspy Uznam i Wolin. Z kolei były szef Komisji Wypadków Lotniczych, a dziś poseł PO, Maciej Lasek przeliczył jak szybko powinna rozwijać się budowa kolei. Premier jest też punktowany za marginalizowanie problwmów służby zdrowia oraz zapowiedzi rozrostu państwowej biurokracji. Morawiecki zaczął przemówienie od osiągnięć swojego rządu. - W ostatnich latach przebiliśmy rozwojowy szklany sufit; poziom rozwoju dochodów Polaków w relacji do najwyżej rozwiniętych gospodarek jest najwyższy od rozpoczęcia transformacji. Wskaźnik nierówności społecznej, tzw. wskaźnik Giniego, spadł od 2015 r. poniżej 28 pkt., czyli jest taki jak w Danii. Polska to kraj wolności. Nawet posłowie mogli śpiewać piosenki tej mównicy – zażartował premier. Co rozumie jako wolność? Sztukę, kulturę, ale i swobodę działania dla przedsiębiorców. Zagwarantujemy zasadę wolności na uczelniach – zadeklarował. Mówiąc o wolności premier podkreślił jednak, że jego rząd nie pozwoli oddawać wolności wypowiedzi i przekonań w imię poprawności politycznej. Jesteśmy narodem tolerancji, ale przede wszystkim narodem wolności. Obietnicą ponad 100 obwodnic miast oraz planem modernizacji i budowy 9 tys. kilometrów torów kolejowych rozpoczął Mateusz Morawiecki omawianie panów rządu odnośnie infrastruktury dodając, że uruchomione zostają połączenia zlikwidowane przez ostatnich 30 lat. Uzupełnić ją mają inwestycje w energetykę oraz uniezależnienie Polski od dostaw gazu ze wschodu. Niezawisłość jest bardzo ważna, ale nie oznacza braku odpowiedzialności – stwierdził Morawiecki komentując kontynuowanie prac nad zmianami w systemie sprawiedliwości. Odwołał się tu do vox populi, twierdząc, że praktycznie nikt nie jest zadowolony z tego jak procedowana była jego sprawa. Skrócimy czas rozpatrywania spraw. Premier stwierdził, że podział władz jest ważne, ale równie wazna jest ich równowaga a demokratycznie wybrany parlament ma wpływ na obsadę sądów w innych krajach. „Kiedy mówimy o państwie dobrobytu to nie chodzi tylko o sukces pojedynczych obywateli, chodzi o skuteczność całego państwa, państwo musi być w grze tam, gdzie rynek tego nie zrobi - to jest normalne. Jak Polska poprawi zakres usług publicznych i czym jest owa normalność? Premier mówił m.in. o inwestycji w w polską oświatę. W przyszłorocznym budżecie mają znaleźć się pieniądze na nauczycielskie pensje. W dodatkowe 2 miliardy złotych pochłoną inwestycje w młode pokolenie m.in. w wyposażenie szkół w pomoce do nauki programowania, multimedialne tablice, poprawę jakości pomieszczeń. W Polsce ma powstać 1000 zeroemisyjnych szkół. Tu premier stwierdził, że tradycyjna energetyka jeszcze długą będzie podstawa produkcji energii w Polsce. Doda jednak, że Polskę dziś, inaczej niż lata wcześniej stać na rozwój odnawialnych źródeł energii. Premier zapowiedział wielkie, porównywalne z wielkimi programami gospodarczymi II RP inwestycje w farmy wiatrowe na ladzie i morzu. Dodał, że w jego rządzie będzie powołany pełnomocnik ds. OZE. Zapowiedział też walkę o czyste powietrze i wojnę z wszechobecnym plastikiem np. wprowadzenia systemu kaucyjnego na plastikowe butelki. Zaznaczył przy tym, ze wszelkie zmiany proekologiczne nie mogą odbywać się kosztem polskich przedsiębiorców, dlatego zmiana i jej tempo nie mogą być narzucone z zewnątrz. Wprowadzimy mechanizmy sprawdzania satysfakcji obywatela z kontaktu z urzędem – zapowiedział Morawiecki. Rząd ma dopilnować żeby sprawy urzędowe można było załatwić w dowolnym miejscu, a nie tylko w tym wskazanym ze względu na miejsce zamieszkania. Pomóc ma tym cyfryzacja wprowadzana na wzór elektronicznych recept Kierunki medyczne ma wedle expose kończyć o 50 proc. więcej studentów niż dziś. Priorytetem ma stać się walka z nowotworami. W Polsce mają powstać supernowoczesne centrum onkologii oraz krajowa sieć onkologiczna oraz szersza refundacja leków. Rząd ma zamiar wprowadzić pakiet badań dla każdej Polki i Polaka po 40 roku życia. Jako epokową określił premier ideę wprowadzenia Pracowniczych Planów Kapitałowych. Nasz program jest programem zainicjowanym przez rząd ale oszczędności są środkami prywatnymi Polaków. Rozumiemy nieufność Polaków do systemu emerytalnego – mówił. Po czym wezwał opozycę do zmiany konstytucji, tak by zagwarantować ochronę środków zgromadzonych na PPK. Politykę Unijną swojego rządu premier Morawiecki streścił w 6 punktach. - Solidarność i pomocniczość wspólnoty, w ramach którego Polska chce walczyć z brukselską biurokracją. - Sprawiedliwe podatki i zmuszenie korporacji międzynarodowych do płacenia podatków tam gdzie czerpią zyski. - Uczciwa konkurencja w ramach której Polska będzie sprzeciwiała się dyskryminacji naszych przedsiębiorców na wspólnym rynku. - Walka z absurdami. - Ambitny budżet Unii z rozbudowaną polityką rolną i polityką spójności - Partnerstwo zachodu, czy;i Europy i USA. Polska będzie sprzeciwiała się federalizacji UE zwłaszcza kosztem NATO. Rzecznik rządu Piotr Müller mówił w rozmowie z RMF FM, że premier Morawiecki skupi się w nim na sprawach gospodarczych, ekologicznych i europejskich. Z kolei w poniedziałkowym wydaniu Super Expressu cytowany jest bliski współpracownik Morawieckiego, który deklaruje że premier na pewno będzie mówił o Centralnym Porcie Komunikacyjnym oraz budowie obwodnic największych miast w Polsce. Do tego ma obiecać podtrzymanie wszystkich dotychczasowych programów socjalnych i realizację wypłaty 14. emerytury, a także podkreślić konieczność „utrzymania spójności finansów publicznych”. Z kolei jak informuje „Rzeczpospolita” w expose premiera pojawią się wątki wyzwań i chorób cywilizacyjnych, gospodarki 4.0, podkreślenie konserwatywnych wartości, zwłaszcza na tle spraw rodziny oraz większy udział obywateli w administracji. Exposé zostanie wygłoszone przez Mateusza Morawieckiego 5 dni po jego desygnowaniu na premiera rządu przez prezydenta Andrzeja Dudę. 14 listopada prezydent podkreślał, że on i premier „mają absolutnie wspólną wizję rozwoju Polski, wspólną wizję (...) priorytetów, które powinny być zrealizowane, (...) polskiej polityki ukierunkowanej na obywatela”. I dodał: – Jasno mogę zobaczyć, że te cztery lata pańskiego doświadczenia, jeżeli chodzi o prowadzenie najważniejszych polskich spraw (...) najpierw na funkcji wicepremiera, ale przecież przede wszystkim ministra finansów, jednego z absolutnie najważniejszych ministrów w rządzie, a następnie przez dwa lata premiera – dało panu to ogromne doświadczenie, które pozwala teraz wyeliminować mankamenty, które gdzieś tam się pojawiały i usprawnić różnego rodzaju procesy. Premier mówił z kolei o tym, że „świat i Polska w szczególności stoją niewątpliwie przed ogromnymi wyzwaniami”. I obiecywał, że kolejne cztery lata będą dla Polski „skokiem rozwojowym” który pokaże Polakom, że „wymarzony standard życia na poziomie europejskim jest coraz bliżej”.",,
"11 posłów, aż 9 kandydatów na prezydenta. Konfederacja szykuje się do wyborów","Janusz Korwin-Mikke, Krzysztof Bosak, Grzegorz Braun – to jedynie trzy z dziewięciu nazwisk, spośród których Konfederacja wyłoni kandydata na prezydenta. Reprezentantem Konfederacji zostanie zwycięzca prawyborów.","Robert Winnicki przekazał dziennikarzom, że Konfederacja, odpowiadając na potrzeby obywateli, chce przeprowadzić „pierwsze od 1989 roku prawybory prezydenckie w Polsce”. – To tak naprawdę największa debata i przedstawienie możliwych opcji na ideowej prawicy. Tego oczekiwali od nas Polacy i dzisiaj to realizujemy” – stwierdził lider Ruchu Narodowego.",,
"Jak wychować zdolne dziecko, czyli wielka cierpliwość do talentu","Talent to niekoniecznie wybitne uzdolnienia na miarę Leonarda czy Mozarta. Równie dobrze mogą to być umiejętności interpersonalne albo ponadprzeciętna empatia. Jeśli więc zauważymy taki dar u naszych dzieci, rozwijajmy go, bo może stać się podwaliną ich późniejszej kariery. O wielkiej cierpliwości do talentu pisze Magda Niemczuk-Kobosko, ekspert wydawnictwa Nowa Era","Talent o nic innego jak zdolność, inklinacja, dar, który można rozwijać lub zmarnować. Doceńmy go, ale nie przeceniajmy. Anglicy mają nawet powiedzenie, że geniusz to „1 proc. inspiracji i 99 proc. perspiracji”. Czysty talent, bez pracowitości i ćwiczeń jest niewiele wart, pozostaje zaledwie nigdy niewykorzystanym potencjałem.",,
